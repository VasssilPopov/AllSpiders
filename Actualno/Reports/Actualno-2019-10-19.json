{"url": "https://www.actualno.com/curious/dneven-horoskop-za-20-oktomvri-news_1386421.html", "text": "       Овен       Днес не бързайте да се отчайвате. Помощта, от която имате нужда ще дойде, но ще трябва да я поискате. Телец Днес вземете, колкото се може повече от почивката си. Предстои ви натоварена седмица, така че се порадвайте на свободното си време.   Близнаци Днес може да настъпи неочакван обрат в семейната обстановка. Не губете напразно време, а се възползвайте от ситуацията. Рак     Това е ден, който да посветите на почивката си, особено ако предния ден сте посветили на сериозни действия. Каквото и да става си дайте почивка. Лъв Днес се откъснете максимално от реалността. Може да си мислите, че сте си починали, но имате нужда от още уединение. Дева Втората част на деня е добре да посветите на приготовления за началото на работната седмица. Така ще имате сериозно предимство пред останалите.   Везни Днес не се колебайте да приемете покана за парти или гостуване. Общуването и разнообразието ще ви отразят съживяващо. Скорпион Това е ден, в който ще ви се наложи да простите. Приятелството ви е прекалено ценно, за да го жертвате заради гордостта си. Стрелец През този ден се вглеждайте в красотата на малките неща. Към края на деня вече притежавате букет от прекрасни изживявания. Козирог    Тази неделя не се колебайте да казвате истината. Добре е да използвате по-меки думи, но не спестявайте това, което мислите. Водолей Днес ще сте изпълнени с желание за работа и учене. Не се възпирайте. Вдъхновението не познава почивен ден. Риби Тази неделя посветете на любимите си занимания, на които не сте обръщали внимание от месеци. Сега имате нужда от възраждането им. ", "date": "2019.10.19", "title": "Дневен хороскоп за 20 октомври "}
{"url": "https://www.actualno.com/society/novinite-naj-vajnoto-za-denja-19-oktomvri-news_1386524.html", "text": "      Редакционният екип на ви представя най-важните новини за изминалия ден, 19 октомври.       След над 5-часови дебати на депутатите на извънредната сесия на Камарата на общините в британският парламент гласуване по сделката на премиера Борис Джонсън за Brexit, която той договори с ЕС, няма да има и законодателите се разпуснаха, съобщава Би би Си, цитирани от БГНЕС.   Около 17.2 млн. бюлетини са отпечатани за цялата страна за предстоящите местни избори на 27 октомври. Това каза Таня Цанева, говорител на ЦИК в предаването „Седмицата“ по Дарик. Македонският премиер Зоран Заев иска бързо провеждане на предсрочни парламентарни избори. Това съобщиха пред БГНЕС източници от правителството в Скопие.     За първите 20 дни от кампанията (към 16.10.2019 г.) политическите субекти са похарчили общо 1 334 411 лв. (без ДДС) за медийно отразяване. Тази сума продължава да е сравнително малка, което може да е ефект от силно намалената по-рано тази година държавна субсидия – от 11 лв. на 1 лв. Общо 152 души са пострадали, а 52 са били задържаните след масовите бунтове в Каталуния, предизвикани от задържането на сепаратистки лидери от испанските власти, предава TACC, цитирани от \"Фокус\".    Лятото на 2017 г. – тайна среща на луксозна яхта, акостирала в крайбрежния черногорския град Будва и една снимка, която след време ще се окаже ключова в историята на Косово. Спасители откриха седем оцелели след скъсването на язовирна стена край златодобивна мина в Красноярски регион, съобщават от регионалния щаб на Министерството на извънредните ситуации, цитирани от РИА Новости, предаде БГНЕС. ", "date": "2019.10.19", "title": "Новините: Най-важното за деня, 19 октомври"}
{"url": "https://www.actualno.com/society/djambazki-na-sreshta-s-rod-strategijata-za-deteto-e-ideologicheska-zaplaha-za-tradicionnoto-semejstvo-i-cennostite-news_1386517.html", "text": "       Заместник-председателят на ВМРО и кандидат за кмет на София Ангел Джамбазки, заедно с кандидата за общински съветник Владимир Митов проведоха среща с представители на групата на Родители обединени за децата.      Задачата на групата съветници от ВМРО в следващия общински съвет е да издири и да публикува всички взаимодействия на общината, с тези НПО-та, които са потребители на нашите пари. Защото те са навсякъде – в училища, в детски градини, в читалища. Те са се напъхали във всички социални служби и те пишат текстовете и документите от името на Столична община. Никой, дори и аз, преди 5 години, когато бях общински съветник, не съм си давал сметка, че се подготвя нещо голямо. Трябва тези НПО-та да бъде осветени, защото са се сраснали с много общински учреждения, категоричен бе Джамбазки.\r\nНа срещата представителите очертаха част от проблемите със Стратегията за детето, която е идеологическа заплаха за традиционното семейство и ценностите, както в морално, така и в правно отношение. Сегашното ни законодателство е много лошо, защото понятията „дете в риск“, „насилие“ и „най-добър интерес“ са много широко формулирани. Така че абсолютно всяко дете може да бъде обявено като дете в риск, което означава намеса на държавата в семейството.\r\nДруг проблем, който очертаха представителите  на РОД са свързани с това, че от 1 януари 2020 г. влизат нови промени в законодателството , които предвиждат частни доставчици на социални услуги. И за да се върнем към старото законодателство, там е въведена комисия, т.нар. мултидисциплинарен екип, който решава дали едно дете ще бъде изведено от семейството или не. В  него се предвижда възможност за участие на представител на доставчик на социални услуги, може ли да си представите – НПО или някакъв доставчик на социални услуги, което предлага да речем услугата изолация на дете. Този, който ще печели от отнемането на детето, ще участва в комисията дали то да бъде отнето. Неприятното в случая е, че това може да бъдат чуждестранни организации, които не подлежат на лицензиране в България, това е пробив в националната сигурност.  На този случай Ангел Джамбазки с недоумение коментира как е възможно да дадеш детето на някого, който няма никаква държавна отговорност. И допълни, че сега си дава сметка защо стана тази истерия в циганските махали – те ще бъдат първите потърпевши от Стратегията за детето, защото те отговарят на всичките критерии за дете в риск.\r\nНа края на срещата кандидатът за кмет на София Джамбазки сърдечно благодари за срещата и сподели:\r\nВъпреки че правим запис, аз си записах много важни неща от нашия разговор – цели 4 страници и не искам да ги забравя. Това, което Ви предлагам, за да не си даваме големи обещания и да мине време, нека да започнем от въпросите, които поставихте към Народното събрание. Това го поемам като задължение и ще Ви върна отговор веднага. Като свършат изборите започваме да работим за политическия натиск за отмяната на законодателството, което Ви притеснява. Ние няма да направим грешката да го заявим от наше име, защото така по-скоро ще Ви саботираме без да искаме. Ще направим разговор с политическите партии, ще сондираме мненията и ще се върнем обратно при Вас с отговорите, които имаме. Чак тогава, заедно с Вас ще преценим каква ще е следващата политическа и  медийна стъпка.       ", "date": "2019.10.19", "title": "Джамбазки на среща с РОД: Стратегията за детето е идеологическа заплаха за традиционното семейство и ценностите*"}
{"url": "https://www.actualno.com/politics/13-mln-lv-sa-poharchili-partiite-za-medijna-kampanija-po-izborite-do-momenta-news_1386412.html", "text": "      За първите 20 дни от кампанията (към 16.10.2019 г.) политическите субекти са похарчили общо 1 334 411 лв. (без ДДС) за медийно отразяване. Тази сума продължава да е сравнително малка, което може да е ефект от силно намалената по-рано тази година държавна субсидия – от 11 лв. на 1 лв. Правят впечатление и относително малките суми, които са обявили двете най-големи частни телевизии у нас – bTV и Nova.      Това се посочва в публикация на Института за развитие на публичната среда (ИРПС), който за поредна година следи дали доставчиците на медийни услуги спазват изискванията в Изборния кодекс (ИК) да публикуват договорите си с политически субекти в 3-дневен срок от подписването им. Анализът е публикуван в сайта    Мониторингът обхваща 43 национални и регионални медии – 11 телевизии, 3 радиостанции, 16 вестника и 13 информационни сайтове и агенции, и договорите сключени от тях. За участниците, регистрирани в Централната избирателна комисия, са включени и договори за местно отразяване (в това число и като част от местни коалиции).\r\nКъм 16-и октомври 2019 г. 34 от обхванатите от мониторинга медии са публикували информация за сключени договори с участници в изборите. В общия брой са включени и  в. Черноморски фар, който е обявил само първите страници на договорите и в тях няма информация за стойността им, а телевизия Алфа има публикуван един договор – с партия Атака за безвъзмездно отразяване. Останалите 9 медии нямат или не са публикували сключени договори с участниците в предизборната надпревара. Това са: вестниците – в. Дума, в. Сега, в. Монитор, в. Телеграф, в. Борба, в. Черно море, в. Старозагорски новини и агенциите – BGnes.com и Novini.bg.  Най-много средства към този момент е привлякла обществената БНТ – 217817 лв. (без ДДС) (което е увеличение с повече от 100% спрямо данните от първата част от мониторинга), следвана от Канал 3 – 131117 лв. (без ДДС) и btv – 117774 лв. (без ДДС). Канал 3 има обявен и договор с рекламна агенция Кота 97 на стойност 8333.33 лв. (без ДДС), който не е включен в общата сума, тъй като не е ясно в полза на кой участник е.\r\nНай-предпочитан вестник е в. 24 часа с приходи от 97697 лв. (без ДДС), а от агенциите на първо място е Фокус Нюз (като тук са включени и договорите на радио Фокус) – 47263 лв. (без ДДС). Сред местните медии начело продължава да бъде пловдивският в. Марица с 56220 лв. (без ДДС), чиито приходи надвишават тези на традиционен национален всекидневник като в. Труд (43084 без ДДС).\r\nВМРО – БНД продължава да инвестира най-много средства в кампанията – 297297 лв. (без ДДС), като това е близо трикратно увеличение спрямо първата част от мониторинга на ИРПС. На второ място отново е Движение за права и свободи с разходвани 145580 лв. (без ДДС), а на трето – БСП за България със 140093 лв. (без ДДС) за медийно отразяване. При последните две партии има значително по-плавно нарастване на сумите. ГЕРБ продължава да е на четвърто място с 115262 лв. (без ДДС).       От ИРПС посочват, че продължава практиката на част от медиите да не спазват задължението за публикуване на договори. Такъв е например в. Старозагорски новини, който няма обявени договори, а на Интернет страницата му има редица банери, рекламиращи участници в изборите. Подобен е случаят с в. Арда, който е обявил само договори с Движение за права и свободи, а същевременно на сайта му има реклама и на други политически субекти. В. Монитор пък не е публикувал нито един договор, свързан с кампанията за местни избори 2019, а същевременно отбелязва редица материали като предизборни.\r\nДруг подход за заобикаляне на изискванията на ИК е въвеждането на рубрики в печатните издания. В тях се публикуват материали, съдържащи предизборна агитация без обозначение. За в. Труд такава е рубриката “Така каза кметът”, за в. 24 часа – рубриката “Местен”, а за в. Стандарт – “Моят град”.\r\nПодобно на предходни кампании и този път се наблюдава намаляване на стойността на някои договори – пример са договори на Мая Манолова с Дарик Радио (от 7200 лв. без ДДС на 3000 лв. без ДДС) и Епицентър (от 3500 лв. без ДДС на 2000 лв. без ДДС). Също така договор на Радослав Каратанчев с Дарик Радио на стойност 4000 лв. без ДДС вече не фигурира в публикуваната от медията информация.\r\nИнститутът за развитие на публичната среда наблюдава променлив подход по отношение на безвъзмездните договори. Такива има обявени вече от телевизиите Алфа и БСТВ, които са ги сключили със съответните партии. Алфа дори официално е публикувала на Интернет страницата си становище, според което не предоставя време за платено отразяване на кампанията, а безвъзмездното такова се извършва при спазване на всички изисквания на ИК. Това означава, че всеки участник може да сключи договор за безплатен ефир, ако проявява желание за това.\r\nОт друга страна телевизия Евроком, която традиционно сключва голям брой безвъзмездни договори (9 на брой за тази кампания в първата част на мониторинга на ИРПС), вече не ги публикува, отбелязва институтът. По същия начин процедира и ТВ Европа, която миналата седмица имаше сключен договор за безвъзмездно отразяване с ГЕРБ. Към 16-и октомври този договор е премахнат.    ", "date": "2019.10.19", "title": " 1,3 млн. лв. са похарчили партиите за медийна кампания по изборите до момента"}
{"url": "https://www.actualno.com/europe/hiljadi-poddryjnici-na-mateo-salvini-se-sybraha-na-miting-v-rim-news_1386485.html", "text": "      Десетки хиляди поддръжници на италианската крайно дясна партия „Лига“ се събраха на митинг в центъра на Рим, съобщава Ройтерс, цитирани от БГНЕС. Лидерът на политическата формация Матео Салвини свика протеста в знак на недоволство срещу сформираното миналия месец ново правителство на Италия.      Бившият вицепремиер отправи кратко приветствено слово към събралите се на площад „Сан Джовани ин Латерано“ в италианската столица хора.   Лигата управлява в коалиция с движението „5 звезди“ в продължение на 14 месеца, преди Салвини да оттегли подкрепата си през август в опит да предизвика предсрочни избори, които да спечели с нарастващата си популярност.\r\nВъпреки това, в изненадващ ход, „5 звезди“ договори коалиция с проевропейската  Демократическа партия и изпрати Салвини в опозиция. Проучванията на общественото мнение показват, че Лигата на Салвини е загубила подкрепа, тъй като свали предишното правителство, но тя остава най-популярната партия с около 30% от гласовете.  Комбинираната подкрепа на Демократическата партия, „5 звезди“ и други леви и центристки групи обаче е приблизително същата като подкрепата за десните партии, чийто поддръжници се събраха на митинга в събота. ", "date": "2019.10.19", "title": "Хиляди поддръжници на Матео Салвини се събраха на митинг в Рим "}
{"url": "https://www.actualno.com/europe/razgoreshteni-debati-v-britanskija-parlament-hiljadi-na-protest-pred-uestminstyr-news_1386472.html", "text": "      Дебатите на извънредната сесия на Камарата на общините са доста разгорещени и продължават вече малко над пет часа. Парламентът провежда заседание през уикенда за пръв път от 37 години. Подобно нещо се случи през 1982 година, когато депутатите заседаваха заради аржентинската инвазия на Фолкландските острови.      На фона на дебатите пред Уестминстър стотици хиляди британци се събраха на мащабен протест с искане за провеждането на нов референдум за Brexit, предаде БГНЕС.   Хората трябва да имат последната дума за Brexit. Това заяви лидерът на Лейбъристката партия Джереми Корбин по време на дебатите по новата сделка за излизане на Великобритания от ЕС в британския парламент. Той беше категоричен, че депутатите не трябва да подкрепят споразумението, договорено по време на Европейския съвет в Брюксел през седмицата, съобщава Ройтерс.\r\n„Гласуването по сделката днес няма да сложи край на Brexit. То няма да даде сигурност и хората трябва да имат последната дума“, категоричен е той.   ", "date": "2019.10.19", "title": "Разгорещени дебати в британския парламент, хиляди на протест пред Уестминстър "}
{"url": "https://www.actualno.com/europe/pojar-v-jilishtna-sgrada-v-rostov-vze-jertvi-news_1386468.html", "text": "      Пет деца и двама възрастни загинаха при пожар в двуетажна жилищна сграда в руския град Ростов, съобщава АФП, цитирани от БГНЕС. Децата са били на възраст между 15 месеца и 6 години, съобщи говорител на министерството на извънредните ситуации.      Други трима души са хоспитализирани със сериозни изгаряния.   Град Ростов е разположен на около 20 километра североизточно от столицата Москва. Към момента не е ясна причината за пожара. ", "date": "2019.10.19", "title": "Пожар в жилищна сграда в Ростов взе жертви "}
{"url": "https://www.actualno.com/society/stotici-se-vkluchiha-v-blagotvoritelnija-maraton-na-slavejkovoto-uchilishte-v-burgas-news_1386449.html", "text": "      За четвърти път деца от Славейковото училище в Бургас и техните родители се надбягваха в станалия традиционен „Есенен благотворителен маратон”, предаде кореспондентът на БГНЕС от морския град.      Близо 450 деца участваха в надпреварата, която се проведе пред Морското казино. Целта на маратона е да се съберат средства за създаване на кабинети за духовно и патриотично израстване на поколенията в училище „Петко Рачев Славейков”.   „Тази година каузата ни е изключително патриотична, поставяне началото на създаване на кабинети с тематична насоченост за нашето патриотично и духовно извисяване на нашето бъдеще – децата ни. Всяка година те са нашата кауза. И тази година ще продължим да правим Славейковото училище още по-добро място за тях”, заяви Елина Гюрова.\r\nБягането бе по двойки - дете и възрастен (родител или учител), като организаторите допускаха разстоянието да се пробяга или извърви, според желанието и възможността на двойката. Таксата за участие в маратона е по желание, а надсловът: „Аз искам да зная, аз искам да помня, аз искам да предам”.   ", "date": "2019.10.19", "title": "Стотици се включиха в благотворителния маратон на Славейковото училище в Бургас"}
{"url": "https://www.actualno.com/europe/spasiteli-otkriha-sedem-oceleli-sled-incidenta-kraj-zlatodobivna-mina-v-sibir-news_1386488.html", "text": "      Спасители откриха седем оцелели след скъсването на язовирна стена край златодобивна мина в Красноярски регион, съобщават от регионалния щаб на Министерството на извънредните ситуации, цитирани от РИА Новости, предаде БГНЕС.      Съдбата на шестима други работници остава неизвестна. Спасително-издирвателните операции продължават. Местните спасителни служби заявиха, че 14 от работниците в мината са хоспитализирани.   Десетки спасители и пожарникари с 12 единици техника работят на мястото на инцидента, посочват от руското министерство на извънредните ситуации. На помощ са изпратени и хеликоптери, които да помогнат за евакуацията на пострадалите.  Водата е заляла две временни общежития на работници в село Шчетинкино, където са живеели най-малко 80 души.\r\nКато причина за инцидента се посочва лошото стопанисване на съоръжението, разположено на река Сева, което вероятно е преляло под напора на придошлите води.\r\nСпоред очевидци приливната вълна е била с височина от близо 5 метра. Огромно количество кал и скална маса е заляло общежитията и буквално ги е отнесло. Води се разследване за престъпна небрежност и лошо стопанисване на съоръжението.     ", "date": "2019.10.19", "title": "Спасители откриха седем оцелели след инцидента край златодобивна мина в Сибир  "}
{"url": "https://www.actualno.com/politics/zabraniha-na-koalicija-nfsb-bds-radikali-da-provejda-kampanija-v-lulin-news_1386522.html", "text": "      Кампанията на кандидатите за общински съветници на коалиция „НФСБ – БДС Радикали“ в район „Люлин“ беше грубо прекъсната от служители на общинската администрация. Към 16.30 ч., докато кандидати и доброволци са раздавали информационни материали до пощенския клон на бул. „Царица Йоана“ 38, две служителки на районната администрация грубо и безапелационно са ги принудили да демонтират шатрата, „ защото се намира на частен терен “. Те са настояли нарежданията им да се изпълняват, без да връчат писмено предписание или друг документ, нито, както се изисква в подобни случаи, да посочат общински терен в близост като допустимо място за провеждане на предизборното мероприятие.      „Госпожо Фандъкова, защо пречите на дясно патриотичното обединение в София да води нормална предизборна агитация? Кой нарежда на служителите на администрацията –Вие или ПП ГЕРБ? Зад кого ще се скриете този път? – пита Цветан Манчев, председател на БДС – Радикали и съпредседател на коалицията. – Лично съм подал съгласувателните писма до Столична община и НАГ, съгласно законовите изисквания, цялата ни документация е напълно изрядна.\r\nПредизборният щаб на коалиция „НФСБ – БДС Радикали“ обсъжда дали да подаде в ЦИК сигнал срещу неправомерните действия на администрацията на район „Люлин“, но подобен сигнал едва ли ще предотврати бъдещи посегателства на общинската администрация срещу събития на други места в столицата. ", "date": "2019.10.19", "title": "Забраниха на коалиция \"НФСБ-БДС Радикали\" да провежда кампания в Люлин"}
{"url": "https://www.actualno.com/crime/pojar-gori-v-zavedenie-v-sofija-news_1386518.html", "text": "      Гъст дим се издига от заведение в района на столичния булевард \"Черни връх\" и булевард \"Никола Вапцаров\". Полицията отбива движението още преди влизането от бул. \"Черни връх\" към улица \"Елин връх\" и буферния паркинг на ъгъла, предаде БГНЕС.      Очаквайте подробности.    ", "date": "2019.10.19", "title": "Пожар гори в заведение в София "}
{"url": "https://www.actualno.com/lovech/radina-bankova-lovech-e-mojata-kauza-news_1386529.html", "text": "      \"За мен Ловеч е кауза, лично съм се ангажирала, за да участвам в тези избори и заедно с вас да направим така, че да подобрим живота на всички в града и региона.\"  С тези думи се обърна към жителите на село Славяни кандидатът за кмет на Ловеч от \"БСП за България\" Радина Банкова на среща с тях.      Тя изтъкна, че има три предимства пред останалите кандидати за кмет. \"Първо - родена съм в Ловеч, за разлика от други кандидати, коренът ми е тук, тук съм израснала, искам да живея в Ловеч, искам дъщеря ми, след като завърши образованието си, да се върне в града. Второ - идвам от производството, не просто от бизнеса, знам как се работи с хората , в моята фирма съм създала необходимата среда, за да се чувстват работниците ангажирани и съпричастни с моите намерения, давам им възможност да се обучават и професионално да се развиват. Трето - аз знам, че ако не си платил заплати, осигуровки, данъци и всички останали разходи по производството - значи не си свършил добре работата\", обясни Банкова. Тя подчерта, че възможностите, които местната власт дава за добър живот на гражданите са нулеви.\r\n\" Местната власт нито ни чува, нито иска да ни чуе . Затова трябва да променим нещата, да направим така, че младите хора, които обезверени заминаха от този град, да ни повярват, да се върнат и те заедно с нас да се включат в този сложен и продължителен процес на промяната,  който ще ни върне нашия живот, такъв, какъвто искаме да бъде\", допълни Радина Банкова. Според нея, промените трябва да започнат от преструктуриране на дейностите в общинската администрация, както и връщането в общината на тези дейности, които сега са дадени на чужди фирми и за които непрозрачно се харчат парите на гражданите, събрани от данъци и такси.     ", "date": "2019.10.19", "title": "Радина Банкова: Ловеч е моята кауза*"}
{"url": "https://www.actualno.com/politics/okolo-172-mln-buletini-sa-otpechatani-za-mestnite-izbori-kostinbrod-2-ne-e-vyzmojen-spored-cik-news_1386486.html", "text": "      Около 17.2 млн. бюлетини са отпечатани за цялата страна за предстоящите местни избори на 27 октомври. Това каза Таня Цанева, говорител на ЦИК в предаването „Седмицата“ по Дарик.      „Най-голямата бюлетина е за София, особено ако говорим за общински съветници. В бюлетината за общински съветници има само цифри, няма имена. Само в лявата част ще има имена на партии, коалиции, независими кандидати, не подкрепям никого, които са в квадратчета. Когато един избирател попълни със син химикал „не подкрепям никого“, гласът е валиден, това е действителен глас, но не се отчита за нито една политическа сила“, обясни още Цанева.   Тя уточни, че за общински съветници има една бюлетина, втора за кметове, там има имената на кандидатите и политическата сила или независим кандидат, отделно има бюлетина за районен кмет. Ще има и четвърта бюлетина за кметство в по-малките около София населени места. „Бюлетините са отпечатани. Освен това вече тръгнаха към съответните места, които за сега ще бъдат съхранявани в областните управи, в предизборния ден ще бъдат раздадени по секционните избирателни комисии. И при отпечатването и при транспортирането се охраняват от органите на полицията, както и при доставка помещенията се охраняват“, добави още говорителят на ЦИК. Тя заяви, че не е възможно на изборите да се получи скандал тип Костинброд.\r\n„ЦИК контролира тиража, броя на отпечатването, и когато се изисква допълнителен тираж ние обсъждаме и след дебати предоставяме или не. Преди дни се създадоха подвижните секционни избирателни комисии и се наложи на места да бъдат отпечатани и предоставени допълнително както бюлетини, така и протоколи“, каза още Цанева. Говорителят на ЦИК счита, че комисията е готова за изборите на 27 октомври. „Голямата работа вече е свършена, назначени са Общинските избирателни комисии, назначени са секционните комисии. Към този момент няма комисии, в които няма хора. За съжаление в последните два-три дни, неведнъж сме ставали свидетели, когато било политически субекти оттеглят своите членове от секционни избирателни комисии, било самите членове да се отказват. Трудно ми е да кажа защо. Надявам се в тези избори да има по-малко такива случаи“, посочи тя.  „Ние вдигнахме значително в сравнение с досегашното възнаграждение на членовете на общинските избирателни комисии. Ние определихме така заплащането, че то да е свързано с всяка една стъпка. Не просто толкова такъв размер участие в обучение, участие в предизборния ден, в изборния ден, предаване на документите, всичко това е допълнително платено“, обясни още Таня Цанева.        ", "date": "2019.10.19", "title": "Около 17,2 млн. бюлетини са отпечатани за местните избори, \"Костинброд\" 2 не е възможен според ЦИК"}
{"url": "https://www.actualno.com/sliven/gen-kolio-milev-v-sliven-otnovo-horata-shte-vzimat-reshenijata-news_1386532.html", "text": "      „Жителите на сливенските квартали ще имат думата при решенията за изразходване на средствата за благоустрояване по места. Предлагаме това да става чрез квартални съвети, излъчени от Общо събрание на квартала, които събират предложенията на гражданите, обсъждат ги с общината и следят за тяхното изпълнение. По време на моя мандат функционираше Обществен съвет към кмета, сега е време да имаме своя коректив по кварталите и селата“, каза кандидатът за кмет на община Сливен от \"БСП за България\" ген. Кольо Милев на среща в квартал „Дружба“.      Изграждане и реконструкция на улици в квартала, разполагане на бетонови гаражни клетки и на паркоместа, благоустрояване зелените площи, нови детски площадки, нова читалищна сграда в квартала, павилион за нуждите на Детска млечна кухня – това са част от предложенията на ген. Милев и на кандидатите за общински съветнци от левицата за квартал „Дружба“. В срещата се включиха кандидатите за общински съветници Стефан Щилиянов, Васил Добрев, Митко Манев, Сиво Сивов и Иван Фарашев. Санирането продължава да вълнува хората в Сливен. Милев припомни, че последната програма за саниране е започнала в началото на 2015 г., когато до края на мандата му са сключени 51 договора между общината, етажните собствености и Българската банка за развитие. „Досегашното управление само сключи договорите с фирмите за саниране и за 4 години половината от тях все още не са завършени. Знаем, че повечето от фирмите за санирането не са от Сливен и се надявам, че при следващия етап на кампанията, парите, които държавата отпуска за саниране ще остават в сливенския бизнес“, посочи Милев.  „Желанието ми е да възстановим диалога с хората. Аз имах редовен приемен ден всеки понеделник като кмет и през последните 4 години не съм спирал, затова и срещите ми сега минават по – скоро в работен режим, защото познавам проблемите и зная какво може да е решението им“, каза Милев. ", "date": "2019.10.19", "title": "Ген. Кольо Милев : В Сливен отново хората ще взимат решенията*"}
{"url": "https://www.actualno.com/balkani/medvedev-rusija-e-gotova-da-podkrepi-syrbija-za-suvereniteta-j-news_1386526.html", "text": "      Русия разчита на това, че ситуацията на Балканите ще остане стабилна и сигурна и е готова да подкрепи Сърбия в поддържането на суверенитета и териториалната й цялост. Това заяви руският премиер Дмитрий Медведев, говорейки пред сръбския парламент, цитиран от TACC      \"Русия подкрепя сръбския народ и е готова да Ви предостави цялата необходима помощ за поддържане на суверенитета и териториалната цялост\", каза Медведев и добави, че Москва се интересува \"изключително от мирното уреждане на съществуващия проблем (в региона) въз основа на резолюция номер 1244 на Съвета за сигурност на ООН\".   \"Искаме ситуацията на Балканите да остане стабилна и сигурна и се стремим да развиваме отношения с всички държави (в региона)\", добави руският премиер.\r\nРуският премиер също обяви, че разчита на 25 октомври да бъде подписано споразумение за свободна търговия между Евразийския икономически съюз и Сърбия.  \"Само няколко дни по-късно, на 25 октомври, очакваме Вашия министър-председател Ана Бърнабич в Москва. Надявам се, че посещението ще приключи с подписването на споразумение за свободна търговия между Република Сърбия и Евразийския икономически съюз\", каза Медведев. ", "date": "2019.10.19", "title": "Медведев: Русия е готова да подкрепи Сърбия за суверенитета й"}
{"url": "https://www.actualno.com/education/samo-prof-anastas-gerdjikov-iska-da-e-rektor-na-su-news_1386406.html", "text": "      Настоящият ректор на Софийския университет \"Св. Климент Охридски\" - проф. Анастас Герджиков, се кандидатира за втори 4-годишен мандат. Няма друга подадена кандидатура за поста до крайния срок за кандидатстване, който изтече снощи.      Номинацията на Герджиков е издигната от Общото събрание на Факултета по класически и нови филологии.   Официално изборът на нов ректор е насрочен за 20 ноември, когато общото събрание на университета ще избере и неговите колективни органи за управление.\r\nГерджиков е възпитаник на Софийския университет, където преминава и цялата му научна кариера. Научните му интереси са в областта на римската литература и политическата теория на Античността и Средновековието.   на 17 ноември 2015 г. ", "date": "2019.10.19", "title": "Само проф. Анастас Герджиков иска да е ректор на СУ"}
{"url": "https://www.actualno.com/europe/glasuvane-po-sdelkata-za-brexit-na-djonsyn-v-kamarata-na-obshtinite-njama-da-ima-news_1386505.html", "text": "      След над 5-часови дебати на депутатите на извънредната сесия на Камарата на общините в британският парламент гласуване по сделката на премиера Борис Джонсън за Brexit, която той договори с ЕС, няма да има и законодателите се разпуснаха, съобщава BBC, цитирани от БГНЕС.      Депутатите от Камарата на общините одобриха поправката на Оливър Летуин, с която се отлага Brexit. Предложението на депутата, което принуждава премиера Борис Джонсън да поиска отлагане на развода между Лондон и Брюксел беше подкрепено с 322 гласа за срещу 306 против.   Премиерът Борис Джонсън заяви, че „възможността да се проведе значим вот по сделката за Брекзит е била пропиляна“. Той допълни, че не е „обезсърчен или обезверен“ от решението на депутатите да подкрепят поправката на Оливър Летуин, който предложи  да се откаже одобрение на сделката от страна на Камарата на общините, докато депутатите не приемат съответното законодателство за прокарването й в долната камара.\r\nДжонсън обаче беше категоричен, че няма да договаря ново отлагане на Brexit с ЕС. Той заяви, че кабинетът му следващата седмица ще предложи ново законодателство, което е необходимо, за да може Великобритания да напусне ЕС на 31 октомври.  От своя страна лидерът на опозиционната Лейбъристка партия Джереми Корбин приветства резултата от вота и заяви, че премиерът „трябва да се подчини на закона“ и да поиска отлаган. Той категорично подчерта, че хората трябва да имат последната дума. ", "date": "2019.10.19", "title": "Гласуване по сделката за Brexit на Джонсън в Камарата на общините няма да има"}
{"url": "https://www.actualno.com/health/kakvo-izdava-apetityt-za-sladko-news_1386335.html", "text": "      Лошият сън силно влияе върху това кои храни избираме през деня. Хората с лошо качество на съня често избират и имат желание за по-лоши и нездравословни храни.      Липсата на сън засяга много от жизнените ни функции и с течение на времето може да причини разстройства и заболявания, информира Локално.мк.   Проучване на Северозападния университет в Чикаго установява, че когато спим лошо или недостатъчно през нощта, ние сме по-склонни да ядем чипс, сладкиши и шоколади на следващия ден, допълва БГНЕС.\r\nКогато сънят е нарушен, определени части на мозъка не получават достатъчно информация, което сигнализира, че няма достатъчно енергия. И най-бързият начин да се случи това са т.н. „фаст фууд“, които осигуряват незабавна енергия - точно това, от което се нуждае тялото.  По време на експеримента са тествани мъже и жени на възраст между 18 и 40 години в две групи. Едната е спяла 7-8 часа през нощта, другата по-малко от 6 часа.\r\nОнези, които били с по-малко сън, са консумирали нездравословни храни, пълни с калории и захари, докато тези с достатъчно сън са комбинирали правилно храната.    ", "date": "2019.10.19", "title": "Какво издава апетитът за сладко?"}
{"url": "https://www.actualno.com/education/3500-sa-studentite-v-medicinskija-universitet-v-pleven-brojat-na-chujdestrannite-raste-news_1386411.html", "text": "      3 500 студенти се обучават в Медицински университет Плевен в момента. Това каза в интервю за Агенция „Фокус“ проф. д-р Славчо Томов, ректор на Медицински университет - Плевен, по повод Деня на българския лекар – 19 октомври. „През последните няколко години увеличихме обучителния капацитет на висшето училище. Към момента е 3 500 студенти. Около 3 100 са действащите студенти към момента. Най-голям е техният брой в магистърските програми по медицина и фармация“, добави проф. Томов. Той заяви, че доста висок интерес към университета има не само от български, но и чуждестранни студенти. „Броят на чуждестранните студенти вече достига и надхвърля 1 000 от повече от 45 държави. Българските студенти са около 800 – 900 по медицина“, обясни ректорът на МУ - Плевен. По думите му от три години в университета вече има прием в най-новото основно звено факултетът по фармация, където се обучават около 200 студенти. „Министерството на образованието и науката има наредба, по която висшите училища определят колко студенти да бъдат приети във всяка една специалност. Изчислявайки и стъпвайки върху наредбата ние през последните години почти за всички специалности сме увеличили бройката на прием на студенти“, посочи още проф. Томов. „През тази година български студенти сме приели 576 и 230 са чуждестранните студенти. Този брой е по-висок от студентите през изминалата година. Най-значимо е увеличението по медицина, по фармация, по специалност медицински сестри, помощник фармацевти и медицински лаборант. Ние имаме увеличен интерес и успяхме да запълним приема си с малки изключения“, допълни още проф. д-р Славчо Томов.       ", "date": "2019.10.19", "title": "3500 са студентите в Медицинския университет в Плевен, броят на чуждестранните расте"}
{"url": "https://www.actualno.com/politics/aleksandyr-sidi-toma-belev-si-pozvoli-nedopustim-ezik-na-omrazata-news_1386424.html", "text": "      \"Тома Белев, кандидат за общински съветник в София, направи недопустимо антисемитско изказване във Фейсбук. Кой сега е нетолерантен фашизоид?\"      Това попита членът на Националното ръководство на ВМРО и народен представител в 44-ото Народно събрание Александър Сиди, по повод коментар на Тома Белев в социалната мрежа, със следния текст:\r\n„Най – евтино са пътували евреите в конските вагони – напълно безплатно“.\r\nТова, според ВМРО, е реална препратка към екстрадирането на милиони евреи по време на Втората световна война към лагерите на Хитлер.   От партията припомнят, че голяма част от тях са намерили смъртта си там по особено жесток начин и смятат, че е недопустимо да се правят подобни коментари и то от хора, които се пишат защитници на човешките права, дори и в най–изкривените им форми.\r\nОт ВМРО призовават да се обърне внимание, че този език на омразата идва само няколко дни след като България беше на Националния стадион „Васил Левски“ по време на мача „България – Англия“.    \"Или да разбираме, че г-н Белев и неговите съпартийци търсят точно това – да покажат, че английските медии са прави да ни наричат „Животни“? Няма да се учудим и на това, предвид факта, че точно хората от соросоидната бленда подкрепят всички цигани, престъпници, изнасилвачи, убийци при съдебните процеси срещу тях, дори и на ниво Страсбург\", посочват още от ВМРО. Тома Белев, кандидат за общински съветник в София от Демократична България, направи изключително грозен, антисемитски коментар във Фейсбук. Само преди няколко дни България бе обвинявана за расистки прояви по стадионите, а днес висш функционер на Демократична България, забележете на онези, които обвиняват нас, че сме нетолерантни фашизоиди, си позволява ужасен език на омраза. Под пост във Фейсбук за очакван скок на цената на самолетните билети заради либерално изродилия се еко „феномен“ Грета Тумберг, той си позволява да се подиграе с един изключително мрачен епизод от човешката история, а именно геноцида над евреите. Като човек с еврейски произход, настоявам арх. Борислав Игнатов – кандидатът за кмет на тази формация, както и лидерите ѝ – Иванов и Атанасов, незабавно да се разграничат от антисемитските изказвания на Тома Белев и да обяснят каква е тяхната позиция по този въпрос. Надявам се, че и еврейската общност, както и всички нормални български граждани ще осъдят този недопустим език на омразата! ", "date": "2019.10.19", "title": "Александър Сиди: Тома Белев си позволи недопустим език на омразата!"}
{"url": "https://www.actualno.com/america/greta-tunbeg-organizira-klimatichna-stachka-v-kanada-news_1386381.html", "text": "      Шведската екоактивистка Грета Тунберг организира седмичната си „климатична стачка“ в самото сърце на петролния сектор на Канада, съобщава Ройтерс. Тийнейджърката, която мобилизира глобално младежко движение срещу изменението на климата, привлече огромно множество в Едмънтън, провинция Албърта, където енергийният сектор осигурява 150 000 работни места и допринася с над 71 милиарда канадски долара (54,1 милиарда американски долара) годишно за брутния вътрешен продукт на страната, предаде БГНЕС.      Преди похода Тунберг говори с младежки активисти, засилвайки призива си за незабавни действия за ограничаване на това, което тя нарича \"климатична криза\".   Тунберг е в Едмънтън по покана на коренното население и екоорганизации. Протестът идва само дни преди доста оспорваните парламентарни избори в Канада, като климатичните промени и бъдещето на канадския петролен и газов сектор са сред „горещите теми“ в предизборните дебати.\r\nКанада е четвъртият най-голям в света газов и петролен производител, но секторът, който представлява около 11 процента от БВП, изпитва затруднения след глобалния спад в цените на суровините от 2014-2015 година. Като основна причина за това се посочва забавянето при изграждането на нови петролопроводи – основно заради протести на екозащитници и регулаторни пречки.  Огромните петролни залежи на страната, които са третите най-богати на черно злато в света, са подложени на остри критики от екологични организации заради високите емисии на въглероден диоксид. ", "date": "2019.10.19", "title": "Грета Тунбег организира климатична стачка в Канада "}
{"url": "https://www.actualno.com/europe/nato-provejda-jadreni-manevri-v-germanija-news_1386351.html", "text": "      Секретни учения на НАТО със сценарий за начало на ядрена война се провеждат в Германия, предаде БГНЕС .      Маневрите Steadfast Noon са започнали тази седмица. В тях участват самолети, способни да носят ядрено оръжие.   В ученията Бундесверът участва с изтребители Tornado от авиационната ескадри 33. Тяхната база е в Бюхел (провинция Рейнланд-Пфалц). По неофициални данни там се съхраняват 20 американски ядрени бойни глави от типа B61, които са част от стратегическата концепция НАТО за сплашване на потенциални противници. ", "date": "2019.10.19", "title": "НАТО провежда ядрени маневри в Германия?"}
{"url": "https://www.actualno.com/politics/kalojan-pargov-smisylyt-na-kampanijata-e-da-predlaga-politiki-za-po-dobyr-jivot-na-horata-news_1386431.html", "text": "      Смисълът на предизборната кампания е да предлага политики за по-добър живот на хората. Това каза лидерът на БСП - София и водач на листата на социалистите за общински съветници Калоян Паргов в предаването \"Панорама\" по БНТ. Той добави, че столицата задава тона за цялата страна, затова е нормално сблъсъкът между политическите опоненти да е най-силен точно тук. Лидерът на БСП - София заяви, че с ВМРО, с чийто представител Ангел Джамбазки влезе в остър дебат в студиото, социалистите имат консенсусни теми като транспорта в столицата и подобряването на средата за живот в крайните квартали.      В \"Панорама\" Калоян Паргов посочи и проблемите, с които управляващите в Столична община не се справят досега. \"На първо място това е вътрешнокварталната инфраструктура. Има райони на София, в които асфалтът е от времето на социализма, каза той. - Вторият проблем е градският транспорт, който трябва да бъде по-удобен, бърз и комфортен за гражданите, за да го използват приоритетно. Много е важно да улесним достъпа на повече хора до метрото. Това може да стане с довеждащ транспорт в кварталите. Така ще облекчим трафика в София. В момента метрото го намалява с 10-15%. Трябва да увеличим този процент до 30-40. Третият проблем е недостигът на места в детските градини. Управляващите в Столична община регистрират устойчиво несправяне с него в продължение вече на 10 години. Четвъртият проблем е мръсният въздух в София. След 600 млн. лв. инвестиции за справяне с него в периода 2011-2017 г. се оказа, че в града ни въздухът е 5 пъти по-мръсен\".\r\nКалоян Паргов за пореден път потвърди подкрепата на БСП за гражданския кандидат за кмет Мая Манолова. Лидерът на столичните социалисти добави, че софиянци искат промяна и я виждат в лицето именно на доскорошния омбудсман на Република България. \"За пореден път ще кажа, че Мая Манолова беше подкрепена на най-високия форум на градската организация на БСП в София, след това получи единодушна подкрепа и от Националния съвет, припомни Калоян Паргов. - Освен това ние, заедно с АБВ, Движение 21 и социалдемократите, подписахме с Мая Манолова споразумение за подкрепа, което се основава на общите ни политики за развитието на града и тя ще следва като кмет. Вярвам, че Мая Манолова, заедно с едно ново мнозинство в Столичния общински съвет, ще донесе тази дълго чакана различна перспектива за развитието на София\".\r\nСпоред Калоян Паргов кампанията е много динамична и интензивна. \"Хората се интересуват от перспективата, която ние, политиците, можем да им предложим, коментира той. - Нашите идеи, които обсъждаме с представители на различни целеви групи от обществото, срещат одобрение. Всички говорят за промяна, очакват промяна. Истината е, че битката в София е символна, а промяната е процес, който ще започне именно от столицата\".   ", "date": "2019.10.19", "title": "Калоян Паргов: Смисълът на кампанията е да предлага политики за по-добър живот на хората"}
{"url": "https://www.actualno.com/politics/arh-borislav-ignatov-sledvashtijat-mandat-shte-byde-truden-trjabvat-desni-ozdravitelni-merki-news_1386433.html", "text": "      Битката е жестока и това показва важността на тези избори. Ясно е, че ще има втори тур. Това означава, че на първият хората ще изберат кой да подкрепят по свое убеждение. На тези избори няма да се избира по-малкото зло. Всеки може да гласува за кандидатът, който харесва и гласът му няма да бъде загубен, каза кандидатът за кмет на Демократична България арх. Борислав Игнатов в студиото на предаването „Плюс-Минус“ по Нова тв.      Ние се борим за всеки глас чрез ясна програма и абсолютно конкретни мерки, но основното, което ни различава от останалите, е че назоваваме истинския проблем на София - корупция. Тя е по всички етажи на властта - администрация, обществени поръчки. Единственият начин това да бъде решено, в съвременния свят, е пълна прозрачност чрез инструментите на информационните технологии.\r\nЕлектронни обществени поръчки, гарантирано прозрачно отваряне на всички оферти едновременно, без възможност за нещо нагласено, което в момента е масова практика. Дигитализацията е инструмент, който ще помогне технически да бъде невъзможно подправянето на данни при подаването на оферти. Ще въведем електронно обсъждане на заданията за обществени поръчки. Често те водят до дискриминационно предопределяне на един или двама познати до болка участника.\r\nВ процеса на прозрачност включвам и общинския съвет. Заседанията му ще бъдат излъчвани онлайн, ще има електронен достъп и до протоколите за това кой как е гласувал. Ще създадем и онлайн канал. Гражданите също, чрез своята дигитална идентичност - Sofia ID, ще могат да получават услуги и информация какво се случва с общината и бюджета, как са обосновани разходите.  Следващия мандат ще бъде труден и трябва да се приложат незабавно десни оздравителни мерки. Тези избори са изключително важни, а ние предлагаме конкретни прагматични решения. В следващите 4 години София ще премине на нова скорост с новите технологии.     ", "date": "2019.10.19", "title": "Арх. Борислав Игнатов: Следващият мандат ще бъде труден. Трябват десни оздравителни мерки"}
{"url": "https://www.actualno.com/balkani/rusija-shte-pravi-jadren-centyr-v-syrbija-news_1386358.html", "text": "      Русия и Сърбия планират след два месеца да подпишат договор за строителство на Център на ядрена наука, технологии и иновации в Сърбия, предаде БГНЕС.      Това обяви Сергей Приходко, първи зам-ръководител на правителствения апарат. Днес руският премиер Дмитрий Медведев пристига на посещение в Белград, предаде БГНЕС.   На среща с журналисти Приходко изтъкна, че страната му е готова за реализацията на центъра.\r\n\"Това е важно с оглед на потребностите на Сърбия от научно-технологичната продукция на Центъра, преди всички от изотопи за медицината, промишлеността и селското стопанство\", отбеляза Приходко.   ", "date": "2019.10.19", "title": "Русия ще прави ядрен център в Сърбия "}
{"url": "https://www.actualno.com/curious/reakciite-na-vsjaka-zodija-v-konfliktna-situacija-news_1386129.html", "text": "                   1. Овен - Никога не биха признали грешката си. Те държат проблемът да бъде решен, но не биха направили компромис и не биха се извинили. Спорят, докато опонентът не се признае за виновен. С тях се спори изключително трудно.   2. Телец - Те предпочитат да избягват подобни ситуации, но ако е неизбежно ще се постараят да намерят решение на проблема и това да се случи по възможно най - мирния и спокоен начин. Те не обичат конфликтите и се стараят да предотвратяват спорове на всяка цена. 3. Близнаци - Доста са избухливи и агресивни. Когато са ядосани са непредсказуеми. Близнаците са способни да прибегнат дори до физическа агресия. Възможно е да изсипят купища обиди срещу вас. След това съжаляват за стореното, но обикновено е късно, защото думите им са наранили човека. 4. Рак - Раците са изключително избуливи. Обикновено предпочитат да решат проблема спокойно, но не винаги успяват. В повечето случаи не успяват да контролират гнева си. Сърдят се, но им минава бързо.        5. Лъв - Не са способни да приемат факта, че е възможно да имат някаква вина за проблема. Те избухват лесно и спорят до последно. Не биха прибегнали до физическа разправа, но определено са доста груби, когато са ядосани. 6. Дева - Те са много критични към околните и когато са ядосани използват  това. Не приемат чуждата критика. Успяват да убедят събеседника си, че не е прав, защото използват доводи и доказателства в своя защита, когато спорят. 7. Везни - Рядко влизат в кофликт. Според тях е по - редно да замълчат. Сългасяват се с чуждото мнение, дори да не го споделят, защото не искат стават част от конфликта. 8. Скорпион - Царете на драмата, които не се притесняват да спорят. Те са наясно, че всеки се страхува да влезе в спор с тях, защото са агресивни. Малко хора могат да се справят в спор със Скорпион. 9. Стрелец - Палят се много бързо и са способни да обиждат опонентите си много грубо. Доста са агресивни, по - добре не спорете с тях.      10. Козирог - Нямат желание да влизат в спорове, но ако все пак им се наложи са доста избухливи. Крещят, чупят, блъскат. Като цяло всички разбират, че са ядосани. 11. Водолей - Те успяват да запазят самообладание, а това често вбесява опонентите им. Имат остър език и успяват да наранят всеки с думите си. Спокойствието им по време на спор е изумително. Те не повишават тон, оставят думите им да се справят със ситуацията. 12. Риби - Те са изключително чувствителни и предпочитат да не влизат в спорове, защото обикновено след това се чувстват наранени. Ще се разсърдят, но бързо дават прошката си. ", "date": "2019.10.19", "title": "Реакциите на всяка зодия в конфликтна ситуация"}
{"url": "https://www.actualno.com/europe/velikobritanija-njama-da-udyljava-tranzitnija-period-sled-brexit-news_1386409.html", "text": "      Великобритания няма намерение да удължава транзитния период, който ще последва, след като тя напусне структурите на Европейския съюз, заяви министърът за Brexit Стивън Баркли, предава Reuters.      Сегашната дата, на която трябва да приключи този период е декември 2020 г.   „Нямаме намерение да продължаваме след декември 2020 г.“, заяви Баркли, като имаше предвид транзитния период.\r\nПопитан дали премиерът Борис Джонсън ще поиска от Брюксел отсрочка от датата за Brexit, 31 октомври, ако това се наложи, Баркли заяви отново, че премиерът ще се съобрази със закона.   ", "date": "2019.10.19", "title": "Великобритания няма да удължава транзитния период след Brexit"}
{"url": "https://www.actualno.com/society/pohod-na-svobodata-sreshtu-trafika-na-hora-news_1386446.html", "text": "      25 български града се включват днес в световната инициатива \"Поход за свобода\", посветен на Европейския ден за борба с трафика на хора.      В София инициативата започна от Софийския университет и стигна до площада пред църквата \"Света неделя\". Целта на участниците в похода е да покажат съпричастност към хората, станали жертви на трафик.   Данните сочат, че над 40 млн. души годишно стават обект на трафик. А едва 1% от жертвите се спасяват. У нас за миналата година броят им е 443 души, но това са само тези, потърсили помощ.\r\nНационалната телефонна линия, на която потърпевши могат да потърсите помощ е 0800 20 100.   ", "date": "2019.10.19", "title": "\"Поход на свободата\" срещу трафика на хора "}
{"url": "https://www.actualno.com/europe/ravnosmetkata-sled-buntovete-v-barselona-152-postradali-52-zadyrjani-razbiti-spirki-i-izvadeni-paveta-news_1386423.html", "text": "      Общо 152 души са пострадали, а 52 са били задържаните след масовите бунтове в Каталуния, предизвикани от задържането на сепаратистки лидери от испанските власти, предава TACC, цитирани от \"Фокус\".      Властите в Барселона работят за отстраняването на последиците от погромите в центъра на града. Полицията блокира няколко улици в района на „Плаза Каталуния“, за да осигури безпрепятствен достъп до автомобилите на аварийните служби.   Недалеч от епицентъра на безредиците, спирки и павилиони са били разбити. На места има извадени павета, които радикалните демонстранти хвърляха срещу силите на реда.\r\nВъпреки това кафенетата и магазините работят в центъра на града, туристите се разхождат по улиците, а градският транспорт се движи нормално.  Вчера на протест се събраха Протестът е срещу осъждането на девет сепаратистки лидери за дълги затворнически срокове заради неуспялата кампания за независимост.   Стачката доведе до предприемането на превантивни мерки като затваряне на търговски вериги и магазини, неучебни дни за училища и университети, отменяне на концерти, спортни събития и театрални представления. Пренасочен бе морски круиз с 918 туристи, който ще акостира във Валенсия вместо в Барселона. Врати бяха затворили емблематични културни забележителности като катедралата „Саграда фамилия” в Барселона. На международното летище в Барселона бяха регистрирани 57 отменени полета.      ", "date": "2019.10.19", "title": "Равносметката след бунтовете в Барселона: 152 пострадали, 52 задържани, разбити спирки и извадени павета"}
{"url": "https://www.actualno.com/showbusiness/lejdi-gaga-se-otyrva-bez-kontuzii-sled-padaneto-ot-scenata-news_1386417.html", "text": "      Лейди Гага си направила скенер на цялото тяло, след като падна от сцената по време на концерт в Лас Вегас, съобщава „Контакт мюзик“, цитирани от БГНЕС.      По време на изява в четвъртък вечер в американската столица на хазарта 33-годишната певица падна от сцената заедно със случайно избран за помощник зрител от публиката.   Поп-дивата извика при себе си един от редовните посетители на концертите й. След това, докато пееше, тя скочи върху помощника си и обви краката си около кръста му. Каскадата обаче продължи само секунда, след което двамата паднаха през ръба на сцената. Според очевидци явно Лейди Гага е била с по-малко късмет, тъй като тя пада по гръб, а зрителят – „на меко“ върху нея.\r\nВсе пак певицата явно се е отървала без контузии, тъй като веднага скача на крака и се качва отново на сцената, за да продължи изпълнението си.  По време на изява в четвъртък вечер в Лас Вегас Лейди Гага падна от сцената заедно със случайно избран за помощник зрител от публиката.\r\nПоп-дивата извика при себе си един от редовните посетители на изявите ѝ. След това, докато пееше, тигрицата скочи върху помощника си и обви краката си около кръста му. Каскадата обаче продължи само секунда, след което двамата паднаха през ръба на сцената. Според очевидци явно Лейди Гага е била с по-малко късмет, тъй като тя пада по гръб, а зрителят – „на меко“ върху нея.   Все пак певицата явно се е отървала без контузии, тъй като веднага скача на крака и се качва отново на сцената, за да продължи изпълнението си.    Лейди Гага успя да завърши концерта си, но според екипа й веднага след това се е потопила във вана с лед. След скенера певицата написа в „Инстаграм“ профила си, че няма нищо счупено и успокои фена си, който я изпусна.\r\nТя написа: „Единственото нещо, което трябва да се направи е да монтираме няколко стъпала на проклетата сцена, за да мога да се кача отново. Ти добре ли си? Не унивай. Всичко е наред! Вината не е твоя, така че продължаваме напред!“ ", "date": "2019.10.19", "title": "Лейди Гага се отърва без контузии след падането от сцената"}
{"url": "https://www.actualno.com/society/prognoza-za-vremeto-19-oktomvri-sybota-news_1386327.html", "text": "      Днес ще бъде слънчево в повечето райони, ще бъде между 22° и 27°, в София – около 25°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).      Преди обяд в източните райони и на места по поречието на Дунав ще има ниска облачност или мъгла. Ще бъде почти тихо. Над Черноморието в часовете преди обяд ще има ниска облачност или мъгла, а след обяд ще бъде слънчево. Ще духа слаб източен вятър. Максималните температури ще са между 19° и 21°. Температурата на морската вода е 20° - 21°. Вълнението на морето ще бъде 1 -2 бала. Над планините ще бъде слънчево. Ще духа слаб до умерен вятър от юг-югозапад. Максималната температура на височина 1200 метра ще е около 20°, на 2000 метра - около 13°. В неделя и в началото на следващата седмица промяна на синоптичната обстановка не се очаква. Времето ще остане топло за периода, в повечето райони - и предимно слънчево, на места в низините в източната половина от страната и по поречието на Дунав, в часовете преди обяд ще има ниска облачност или мъгла. Ще бъде почти тихо. Преобладаващите максимални температури ще са между 22° и 27°, а минималните - между 7° и 12°.   ", "date": "2019.10.19", "title": "Прогноза за времето - 19 октомври (събота)"}
{"url": "https://www.actualno.com/europe/korbin-njama-da-podkrepim-sdelkata-na-djonsyn-news_1386447.html", "text": "      Лидерът на Лейбъристката партия Джереми Корбин заяви, че отлично „разбира неудовлетвореността и умората в страната и в Камарата“ на общините във връзка с Brexit, но неговата партия не може да подкрепи сделката на премиера Борис Джонсън, предава Sky News, цитирани от \"Фокус\".      Според него новото споразумение с Брюксел не удовлетворява неговата партия и е „по лошо от сделката, която Камарата отхвърли три пъти“. Освен това Корбин заяви, че новият план ще доведе до рязък спад в работните места в областта на производството в страната, което пък ще тласне Великобритания към търговска сделка със САЩ.   „Що се отнася до правата на работниците, просто не можем да дадем на това правителство празен чек“, добави той. ", "date": "2019.10.19", "title": "Корбин: Няма да подкрепим сделката на Джонсън"}
{"url": "https://www.actualno.com/starazagora/festival-na-oreha-v-kazanlyshkoto-selo-goljamo-drjanovo-news_1386450.html", "text": "      Национален фестивал на ореха за шести път се провежда днес в казанлъшкото село Голямо Дряново. Мястото на провеждането точно в това село не е случайно - тук се намира най-старото орехово дърво на Балканския полуостров, на цели 500 години. Фестът има за цел да популяризира ореха, как се отглежда, а производители се срещат в опит да се възстановят свързаните с ореха традиции, които са забравени от съвременния българин. Представят се различни занаяти и производители на биопродукти, кулинарна благотворителна изложба на ястия с орехи, изложба на оригинални български национални носии и накити. Демонстрират се и различни машини за преработка на черупкови плодове.      Организатори на фестивала са кметството и местното Народно читалище „Зора -1902“ под патронажа на Националната асоциация на производителите и преработвателите на черупкови плодове и на земеделския производител Георги Василев.    ", "date": "2019.10.19", "title": "Фестивал на ореха в казанлъшкото село Голямо Дряново"}
{"url": "https://www.actualno.com/balkani/zaev-svikva-byrzi-predsrochni-izbori-v-severna-makedonija-news_1386440.html", "text": "      Македонският премиер Зоран Заев иска бързо провеждане на предсрочни парламентарни избори. Това съобщиха пред БГНЕС източници от правителството в Скопие.      Решението на Заев идва часове след блокирането от страна на Франция на започването на предприсъединителни преговори за членството на страната в ЕС.   Зоран Заев иска изборите да бъдат проведени в най-кратки срокове. Той няма намерение да подава оставка, след като вчера проведе Предсрочният вот ще се проведе съгласно законодателството в републиката. \"Правителството и нейният премиер са категорично решени да изведат страната до пълноправното членство в НАТО и започването на преговори с ЕС. Властите в Скопие нямат друга алтернатива\", подчертаха източниците от македонското правителство.  Премиер на РС Македония Зоран Заев ще представи тази си позиция утре по време на лидерската среща при президента Стево Пендаровски. \r\nРешението на лидерите на Европейския съюз да отложат началото на преговорите със Северна Македония за присъединяването на страната към Общността е историческа грешка, заяви oще Заев.   \"Фактът, че Европейският съюз не може да вземе решение за откриване на преговори с нас, е неговата историческа грешка. И всички европейски лидери потвърдиха това. Направихме всичко, което се изискваше от нас, и всичко, което беше по силите ни\", каза ръководителят правителството на Северна Македония.    Той благодари за подкрепата на ръководителите на европейските държави, които се застъпиха за определянето на датата на преговорите със Северна Македония. ", "date": "2019.10.19", "title": "Заев свиква бързи предсрочни избори в Северна Македония"}
{"url": "https://www.actualno.com/chronicles/izolirat-pyrvija-antibiotik-protiv-tuberkulozata-streptomicin-news_1386059.html", "text": "      Стрептомицинът е аминоглюкозиден бактерициден антибиотик. Открит е като антимикробно средство за лечение на туберкулоза. Извлича се от актиномицета Streptomyces griseus.      Поради своята ототоксичност, т.е. свойството му да унищожава клетките на слуховия нерв, стрептомицинът днес е забранен за употреба.   Оглушаването след неговото използване е необратимо. Подобни ототоксични свойства има и антибиотикът гентамицин. ", "date": "2019.10.19", "title": "Изолират първия антибиотик против туберкулозата – стрептомицин"}
{"url": "https://www.actualno.com/curious/kolko-revnuva-vsjaka-ot-12-te-zodii-news_1386125.html", "text": "                Овен   Овните търпят и крият всичко в себе си, докато в един „прекрасен“ ден не стоварят всичките си съмнения върху своята половинка. Бурята е толкова жестока, че често се стига до раздяла. Те обичат да покзват, че са над нещата и точно по тази причина често таят всичко в себе си. Като цяло не са от зодиите, които ревнуват на всяка цена, някой все пак трябва да им даде повод. Телец Телците имат големи проблеми с ревността. Тя ги изяжда отвътре и никак не се стремят да го скрият. Могат да вгорчат живота на всеки, дори без да им даде повод. С годините се усеща промяна и когато са в по-дългосрочна връзка се научават да се справят с нея. Просто отсрещната страна трябва да има търпение дотогава.        Близнаци Близнаците искат цялото внимание на света върху себе си, затова ако видят някой да се доближава опасно близо до половинката им, стават много коварни. Не избухват, а тихичко си трупат впечатления и се държат студено с половинката си, на моменти без тя да знае защо. Хитри са и трудно ще познаете, че ревнуват, освен ако не ги видите да си събират багажа и да се отправят към входната врата. Рак При Раците ревността е много сложен проблем, ако я допуснат до себе си. Има обаче представители на тази зодия, която умело боравят с чувствата и емоциите си и успяват в ранен етап да спрат всички ревностни изяви. Като цяло не са опасна и страшна зодия, когато говорим за ревност. Лъв       Лъвовете са хищници по душа, това всички го знаем. Те не обичат да делят „плячката“ си и затова стават много свирепи, когато някой се доближи до човека до тях. Могат да повдигнат въпроса на секундата и да стане голям скандал, в който по-добре да не участвате. Пазете си! Дева Девите не са от ревнивите зодии. Те имат достатъчно разум, за да знаят, че който каквото е решил да прави – няма кой да го спре. Освен това с времето и връзките, които имат, се убеждават, че ревността е като ръжда, която може да разруши всяка връзка. Спокойни са и имат доверие на човека до себе си! Везни Везните трудно намират златната среда между това да не ревнуват и да ревнуват здравословно. Техните половинки вечно се оплакват, че Везните не ги ревнуват, което за някои е признак на привързаност. Именно по тази причина Везните рядко уцелват баланса между това да изглежда, че им пука и да покажат, че имат доверие на човека до себе си.    Скорпион Скорпионите обичат другите да не знаят толкова какво си мислят и какво чувстват. Играят ловко с ревността и я използват в своя полза. Карат другият да се чувства гузен, че е проявил ревност към тях, с което манипулират да правят точно това, което им се иска. А, когато те ревнуват – всичко е наред и половинката им няма право на глас. Сложни личности са! Стрелец Стрелците могат да ти вгорчат живота със своята ревност. Те ревнуват дори от вятъра, без никакъв повод и смисъл. Обаче така са свикнали и често оплитат в мрежите си хората, с които имат връзка. Те възприемат ревността като силна проява на обич, с което и остават задълго в такива отровни връзки. Козирог    При Козирозите важи максимата, че моето си е мое, а чуждото е общо. Те нямат никакви проблеми да изневеряват на половинките си, но някой посегне ли към тяхното – става истински скандал, който понякога продължава с дни. Внимавайте... Водолей Водолеите са по-разумни и те осъзнават, че една връзка се гради на взаимно доверие и няма смисъл всеки да дебне другия. Отличници са по това отношение! Риби Има Риби, които могат да ти вгорчат живота още първите месеи на връзката ви, но има и такива, за които ревността не съществува. Тук зависи от човека и всичко е на късмет – какъв ли партньор ви се е паднал на вас? ", "date": "2019.10.19", "title": "Колко РЕВНУВА всяка от 12-те зодии?"}
{"url": "https://www.actualno.com/balkani/kak-edna-sreshta-na-jahta-promeni-politicheskata-istorija-na-kosovo-news_1386230.html", "text": "      Лятото на 2017 г. – тайна среща на луксозна яхта, акостирала в крайбрежния черногорския град Будва и една снимка, която след време ще се окаже ключова в историята на Косово.      Снимката, изпратена до организацията за разследваща журналистика OCCRP, показва трима мъже и две жени, седнали на бели кожени дивани, наслаждавайки се на храна и разговори. Данните на времето и местоположението на срещата се основават на думите на анонимния източник, предоставил снимката. Все още не се знае кои са жените. Мъжете обаче са идентифицирани –  Паколи, Ракич и Радойчич, които споделят храна на яхта с двете неидентифицирани жени.\r\nМъжът, облечен в бяла риза в средата на снимката, е, Бехджет Паколи –  богат косово-албански бизнесмен, който ръководи политическо движение, което спомогна в голяма степен за извоюването на независимостта на Косово от Сърбия. Паколи за кратко беше президент на страната, а в момента е външен министър на Косово. На масата до него са две фигури отговорни за точно обратното – етническото разделение на Косово. Единият е Горан Ракич, който по това време беше избран за лидер на \"Сръбска листа\" –  партията на сръбското малцинство в Косово \"Сръбска листа\". Другият – Милан Радойчич, за който се говори, че е мощна фигура на организирана престъпност и заместник-председател на \"Сръбска листа\".    Този период е много чувствителен в историята на Косово. Току-що са проведени парламентарни избори, но нито една партия не печели мнозинство. В същото време текат преговори за съставяне на правителство. Малко след заснетата среща на яхтата Паколи прави внезапен политически обрат.\r\nОставяйки зад гърба си своите съмишленици, той кара партията си да се присъедини към коалицията ПАН, известна като \"военното крило\", защото включва албански партии, оглавявани от бившите командири на Армията за освобождение на Косово или АОК (бивша терористична организация на етническите албанци в Косово, която в края на 1990-те години се бори за отцепване на населените предимно от албанци земи от Сърбия). Именно това действие на Паколи спомага на Рамуш Харадинай да състави правителство.\r\nХарадинай –  прословут командир на АОК, който бе оправдан за военни престъпления в Международния наказателен съд в Хага, стана министър-председател. Паколи стана външен министър.    През юли 2017 г. Gazeta Express, базиран в Косово, публикува снимка на Харадинай, който седи с Радойчич в ресторант в Прищина. Тази среща породи слухове дали Радойч и Харадинай са се споразумели, че \"Сръбска листа\" ще подкрепи Харадинай и неговата коалиция. Снимката на яхтата е направена по същото време – докато преговорите за правителството са били в ход.\r\n\"Харадинай нямаше достатъчно гласове дори със \"Сръбска листа\", така че партията на Паколи се притече на помощ\", споделя политическият анализатор Агрон Деми. \"Неговият ход беше изненада, защото по време на предизборната кампания той обвиняваше членове на коалицията, че са го заплашили\".\r\nВсе още не е известно дали срещата на яхтата е била в основата на внезапното обръщане на Паколи. Но със сигурност не е случайно, че Радойчич, предполагаемият престъпник, известен като \"Властелин на Северно Косово\", е присъствал. Според Рада Трайкович, местен анализатор и бивш косовски законодател, Радойчич всъщност е човекът, който неофициално взима решенията в \"Сръбска листа\". Лобист за независимост Паколи, 68-годишен гражданин на Швейцария, роден в Косово, е добре известна фигура както в родината си, така и в чужбина. Той често е описван като най-богатият човек от Косово, а медиите оценяват състоянието му на 900 милиона евро. Преди да влезе в политиката през 2006 г., той вече е популярен строителен магнат и един от най-известните лобисти за признаването на независимостта на Косово от Сърбия.      В края на 90-те Паколи беше замесен в голям корупционен скандал в Русия, след като швейцарската му строителна компания Mabetex спечели поръчка на огромна стойност за обновяване на Кремъл. Две години по-късно прокурорите започнаха разследване срещу Паколи с подозрения, че е подкупил високопоставени руски служители. В някои доклади тогавашният президент Борис Елцин и двете му дъщери бяха споменати като получатели на подкупи.\r\nРуските неприятности на Паколи траят дълго. Прокурорът Юри Скуратов, водещият следовател срещу него, скоро беше уволнен, след като на публично място се появиха компрометиращи кадри, за които се твърди, че показват как той прави секс с две предполагаеми проститутки. Владимир Путин –  тогава директор на ФСБ, националната служба за сигурност на Русия, потвърждава, че мъжът във видеото наистина е Скуратов.\r\nСлучаят е преотстъпен на друг прокурор, който го приключва поради липсата на доказателства.\r\nПо онова време Паколи вече е важен лобист за независимостта на Косово, като дори създава организация, наречена \"Нов косовски алианс\". Преди лятото на 2017 г. Паколи и неговата партия са част от коалиция, ръководена от предишен премиер Иса Мустафа. Паколи отхвърля всяко потенциално сътрудничество с коалицията, описвайки такова нещо като \"почти невъзможно\". Изглежда обаче, че е променил мнението си някъде след срещата си с Ракич, официалният лидер на \"Сръбска листа\", и Радойчич.\r\n\"Сръбска листа\", която бе част от предишното правителство, също не се очакваше да се присъедини към коалицията ПАН, тъй  като лидерът на ПАН – Харадинай, е известен сред повечето сърби като прочут военен престъпник заради действията му по време на войната за независимост на Косово. В крайна сметка и Паколи, и \"Сръбска листа\" стават част от управлението на Харадинай.   \"Интересът на Косово –  националният интерес –  е над интереса на партията\", заявява по това време Паколи, обяснявайки промяната си в мнението. \"Консултирах се с моите международни приятели, с най-важните приятели на Косово, а също и с гражданите и взех правилното решение. Нямаше алтернатива\". The Go-to Man По време на изборите през 2017 г. Радойчич не е заемал никаква формална политическа позиция. Той е дясната ръка на Звонко Веселинович, известен сръбски бизнесмен от Северно Косово, описан в сръбските полицейски и разузнавателни доклади като водеща организирана престъпна фигура. Според тези доклади групата му е участвала в различни престъпления, включително трафик на наркотици, оръжие и нефт в северната част на Косово. Радойчич работил като \"куриер\", превозвайки пакети с наркотици от косовски албански наркобосове в Сърбия.\r\nСръбските власти се опитват многократно да \"хванат\" както Веселинович, така и Радойчич, но всеки път без успех. Срещу Радойчич дори започна дело за отвличане, но в крайна сметка бе оправдан, след като жертвата промени показанията си. Той е осъден само веднъж за притежание на фалшиви документи.\r\n\"Сръбска листа\" –  косовската политическа партия, върху която се знае, че Веселинович и Радойчич имат влияние –  е създадена през 2014 г. и бързо се разраства като единствен играч сред сръбската общност в Косово,  също така единствената, която се ползваше с безусловна подкрепа от сръбското правителство. Преди да стане президент на Сърбия, Александър Вучич открито изрази подкрепата си за Веселинович в изказванията си, като похвали борбата му за сръбската общност в Косово.   Двойните разкрития доказват иронична истина - дори Белград и Прищина да остават в противоречие за независимостта на Косово, взаимосвързаният набор от предполагаеми престъпни фигури има достъп до важи хора и в двете правителства. Влиятелен заподозрян Радойчич формализира ролята си в \"Сръбска листа\" през юни 2018 г., когато става заместник-председател на партията, но той има огромно влияние в нея много преди това.  Скоро след като пое ръководна роля в партията, той избяга от Косово, след като бе издирван от полицията заради . След като той изчезна, е . Той остава на свобода.\r\nНеучудващо, сръбският президент Вучич се изказа в негова защита. След като се срещна с Радойчич в Белград, Вучич заяви, че сръбската полиция го е разпитала и е сигурна, че той не е участвал в убийството. \"Той е патриот, който защитава косовските сърби. Делото срещу него, каза той, беше политически мотивирано\", обясни Вучич.\r\nМеждувременно в Косово Радойчич става все \"по-токсична фигура\". След убийството на Иванович косовските политици се дистанцират все повече от него.  Независимо от това влиянието му може да се усети с години напред. ", "date": "2019.10.19", "title": "Как една среща на яхта промени политическата история на Косово"}
{"url": "https://www.actualno.com/asia/erdogan-zaplashi-asad-no-govori-protiv-vojna-zasega-news_1386350.html", "text": "      Турският президент Реджеп Ердоган смята, че няма да се стигне до стълкновения между турските и сирийските военни, предаде БГНЕС, позовавайки се на ТАСС.      \"Постигнахме договореност за Сирия не с режима (на Башар Асад), а със САЩ. Ако Асад извърши подобна грешка, ще се сблъска с отговора на Турция. И те знаят това. Но аз мисля, че това няма да стане\", заяви турският президент на среща в Анкара с чуждестранни журналисти.   Той добави, че Турция е готова да действа самостоятелно за създаването на зона за сигурност в Сирия, въпреки че тя трябва да бъде създадена съвместно със САЩ. \"…при необходимост Турция е готова да действа сама”, увери той.\r\nТой смята също, че \"Турция и САЩ трябва да свършат немалко работа след извеждането на терористите от зоната за сигурност\" в Сирия\". По думите му Анкара „не планира да води до безкрайно борбата с терористите\" в съседната страна, защото \"това е \"задължение на сирийския режим\".   ", "date": "2019.10.19", "title": "Ердоган заплаши Асад, но говори против война - засега"}
{"url": "https://www.actualno.com/asia/zapochna-pylneneto-s-gaz-na-trybata-na-turski-potok-prednaznachena-za-turcija-news_1386373.html", "text": "      Първата част от тръбопровода „Турски поток” се пълни с газ, преди да бъде пусната в експлоатация по-късно тази година, съобщи турският веснтик Daily Sabah, цитиран от БГНЕС.      Пълненето е почнало още вчера (18 октомври). Всъщност това е последният етап от тестването на тръбопровода преди пускането му в експлоатация по-късно тази година, заяви South Stream Transport B.V. Операторът  отбеляза, че първите доставки са планирани за края на тази година.   \"Запълването на тръбопроводната система с газ е значителна стъпка към началото на реалните доставки на газ за Турция и Югоизточна Европа чрез новата система от морски газопроводи\", заяви операторът.\r\nРуска компресорна станция, разположена на руското черноморско крайбрежие, ще осигури необходимото налягане, за да тръгне синьото гориво от руската газопреносна система по тръбите под морето. Те ще се пълнят с природен газ от съоръжението в руския крайбрежен град Анапа  до приемния терминал в Kıyıköy на черноморския бряг на Турция. Изграждането на приемния терминал навлезе в последния етап.  \"Турски поток\" ще има капацитет за транзит на 31,5 млрд. куб метра газ годишно, което ще задоволява нуждите на 15 млн. домакинства. Газопроводът се състои от две трасета. Първото с капацитет 15,75 млрд. куб.  метра ще обслужва Турция, а второто е предназначено за Европа. Всеки тръбопровод е с дължина 930 километра и положен на дълбочина, достигаща 2 200 метра.\r\nСлед като първият тръбопровод се напълни с природен газ, ще започне подготовка за втория.   Турската държава компания \"Боташ\" изгражда сухопътната тръбопроводната мрежа на турска територия, докато втората мрежа за Европа се изгражда от \"Боташ\" и \"Газпром\".     ", "date": "2019.10.19", "title": "Започна пълненето с газ на тръбата на \"Турски поток\", предназначена за Турция"}
{"url": "https://www.actualno.com/america/izvynredno-polojenie-v-chilijskata-stolica-santjago-news_1386388.html", "text": "      Президентът на Чили Себастиан Пинера обяви извънредно положение в столицата Сантяго. Така той натовари с отговорността по сигурността армията след ден на масови протести и бунтове, заради поскъпването на билетите за метрото, предаде БГНЕС.      „Обявих извънредно положение и назначих генерал майор Хавиер Итуриага дел Кампо за началник на националната отбрана в съответствие със законодателството за извънредното положение“, заяви Пинера.   В петък протестиращи влязоха в сблъсъци с полицията, а метрото в столицата беше затворено заради случаи на нападения и вандалски прояви срещу някои от станциите. Демонстрациите избухнаха, след като цената на билета за метрото беше повишена от 800 на 830 песо (1,17 долара) за еднократно пътуване в пиков час, след като вече веднъж билетчето поскъпна с 20 песо през януари.\r\nАтаките срещу билетни автомати и прегради на метро станциите принуди властите да затворят цялата подземна железница, която е основен начин за транспорт в чилийската столица и с която дневно пътуват над 3 милиона души.  Метрото в Сантяго, което е с обща дължина от 140 километра, е най-голямото и най-модерното в Южна Америка, се очаква да не роботи през целия уикенд.\r\nОт полицията заявиха, че за вандалски прояви срещу метро станциите са арестувани близо 140 души, а нанесените щети са за 500 милиона песо (700 000 долара). ", "date": "2019.10.19", "title": "Извънредно положение в чилийската столица Сантяго "}
{"url": "https://www.actualno.com/politics/djambazki-dps-iskat-da-probijat-v-sofija-prez-romskite-mahali-no-njama-da-go-pozvolim-news_1386416.html", "text": "      ''Ниe знaeм рeшeниятa нa coфийcкитe прoблeми и ги прeдcтaвямe. При cрeщитe c хoрaтa дaвaмe нaшитe рeшeния. Ocтaнaлитe гoвoрят, зa дa cъздaвaт фoн. Пoкaзaтeлнo e, чe ДПC ги нямa. Тe иcкaт дa прoбият в цигaнcкитe мaхaли. Нe трябвa дa ce дoпуcкa тaзи пaртия дa прaви прoбив в Coфия''.      Тoвa зaяви в прeдaвaнeтo ''Пaнoрaмa'' пo БНТ eврoдeпутaтът oт ВМРO и кaндидaт зa кмeт нa Coфия Aнгeл Джaмбaзки.\r\nТой предупреди, че никой от другите кандидати няма да премахне нито едно циганско гето, както и че няма да накарат жителите на тези квартали да спрат да горят отпадъци. Според Джамбазки ДПС се опитват да спечелят циганския вот, за да дойдат на власт и да изпълнят целта си - да има втора джамия в София\r\nДжамбазки зaяви още, чe Мaнoлoвa и Фaндъкoвa нe ca прoтив джeндърcтвoтo и гeй пaрaдa, нa кoитo тoй e ярocтeн прoтивник.  ''Вcички избягвaт въпрocитe зa джeндър прoпaгaндaтa и зa oкупaтoрcкитe пaмeтници. Грaдът нe ce упрaвлявa oт кмeтa, a oт cрaбoткaтa мeжду кмeт и oбщинcки cъвeт'', дoбaви Джaмбaзки.\r\nВoдeщият Бoйкo Вacилeв пoмoли Aнгeл Джaмбaзки дa кoмeнтирa твърдeниятa, чe ВМРO игрaят зa кaндидaтa нa ГEРБ Йoрдaнкa Фaндъкoвa, a тoй му oтгoвoри тaкa: '' Aкo игрaeхмe зa Йoрдaнкa Фaндъкoвa, нямaшe дa ca кaндидaтирaм. Пoлитикaтa нe e игрa ''.\r\n''Прeмaхвaнe нa цигaнcкитe кaтуни, увeличaвaнe на щaтa нa oбщинcкaтa пoлиция, oбocoбявaнe нa лeнти зa грaдcкия трaнcпoрт. Aвтoмoбилът трябвa дa бъдe извeдeн oт цeнтърa нa грaдa. Бeзoбрaзнo e дa имaмe тaкoвa бoгaтcтвo кaтo Витoшa, a тя дa e зaтвoрeнa'', зaяви oщe кaндидaтът нa ВМРO зa кмeт нa Coфия Aнгeл Джaмбaзки.     ", "date": "2019.10.19", "title": "Джамбазки: ДПС искат да пробият в София през ромските махали, но няма да го позволим"}
{"url": "https://www.actualno.com/society/sedmichna-prognoza-za-vremeto-za-21-27-oktomvri-news_1386054.html", "text": "      Новата седмица започва с топло и слънчево време. В над цялата страна ще бъде ясно и слънчево без валежи. Минималните температури ще са между 3 и 14 градуса, а максималните между 20 и 27 градуса.      В времето остава без промяна. Максималните температури ще се понижат леко и ще бъдат между 19 и 24 градуса.   В времето ще остане топло. Температурите ще са без промяна. \r\nПрез отново ще се радваме на топло време. В неделя в източната част от страна ще има променлива облачност, но валежи не се очакват. Минималните температури ще са между 2 и 12 градуса, а максималните между 16 и 25 градуса.   ", "date": "2019.10.19", "title": "Седмична прогноза за времето за 21-27 октомври"}
{"url": "https://www.actualno.com/asia/ojestocheni-sblysyci-v-bejrut-news_1386353.html", "text": "      Ливанските сили за сигурност използваха водни оръдия и сълзотворни гранати за разпръскването на демонстрантите в центъра на Бейрут вечерта на 18 октомври, предаде телевизия Al Mayadeen.      По време на край правителствения дворец на площад Риад Солха има пострадали както сред протестиращите, така и сред силите на реда. Стълкновенията започнаха, след като протестиращите започнаха да хвърлят камъни срещу полицаите.   Протестите в центъра на Бейрут текат от ранната утрин на петък. Тогава пострадаха 200 души, включително 60 служителите на силите за сигурност. Сега центърът на града се намира под контрола на полицейските сили и армията. Арабски медии съобщават и за разпръскване на демонстрация край президентския дворец в Баабдел на излизане от града, предаде БГНЕС.\r\nПротестите в Бейрут започнаха преди планираното за петък заседание на коалиционния кабинет, което трябваше да бъде посветено на новия бюджет за 2020 финансова година. По-късно стана известно, че премиерът Саад Харири е отложил заседанието за събота. В телевизионно обръщение към нацията премиерът постави ултиматума на своите опоненти в кабинета, които му пречат за изпълнение на реформите. Харири им даде 72 чака да променят позицията си. Харири призова за \"ясни, решителни и окончателни решения\", свързани с предложените от него структурни реформи за възстановяване на силно задлъжнялата икономика на Ливан.  Припомняме, че хиляди протестират вече втори ден с искане за оставка на правителството. Вчерашните протести в Бейрут убиха двама души и раниха десетки. Протестите бяха инициирани, след като правителството обяви намерението си да повиши данъците, но и заради корупцията на политиците. Правителството обяви състояние на икономическа криза и търси начин за намаляване на дефицита. ", "date": "2019.10.19", "title": "Ожесточени сблъсъци в Бейрут "}
{"url": "https://www.actualno.com/asia/treti-den-na-protesti-v-livan-news_1386456.html", "text": "      Стотици хора излязоха за трети пореден ден по улиците на големите градове в Ливан, съобщава АФП. Безпрецедентните за последните 10 години демонстрации са насочени срещу корупцията и увеличаването на данъците в затъналата в дългове страна.      Огромно недоволно множество се събра пред сградата на правителството в столицата Бейрут с искания за оставката на кабинета. Протестът се провежда на фона на масовите арести на демонстранти през изминалото денонощие от страна на силите за сигурност. Според полицията задържани са над 70 души.   Полицията използва сълзотворен газ, за да разпръсне протестиращи, блокирали централни магистрали в страната и за да разчисти издигнатите барикади. Срещу хората в централната част на Бейрут пък бяха използвани водни оръдия.\r\nЛиванците искат цялостна промяна на политическата система в страната и оставката на правителството. Те са недоволни от тежките мерки за икономии и лошата инфраструктура в страната.  Премиерът Саад Харири даде на коалиционните си партньори срок до понеделник вечерта да подкрепят програмата му за реформи, която ще помогне на Бейрут да получи така необходимата финансова инжекция от международни донори. ", "date": "2019.10.19", "title": "Трети ден на протести в Ливан "}
{"url": "https://www.actualno.com/crime/ubijstvo-v-lovech-zadyrjaha-59-godishen-myj-news_1386537.html", "text": "      59-годишен мъж се е обадил на полицията около 21,44 часа вчера и е съобщил, че в село Лисец след възникнал скандал и последвало сбиване е произвел изстрел, с който е прострелял друг мъж, който се нуждае от помощ, съобщи МВР.      Линейка на ЦСМП-Ловеч е откарала пострадалия мъж към болница, където малко по-късно той е починал.\r\nКриминалисти от РУ и ОД МВР-Ловеч са извършили оглед на мястото и са иззели оръжието, с което е извършено прострелването - законно притежаван пистолет.\r\n59-годишният ловчалия е задържан за срок от 24 часа.   ", "date": "2019.10.19", "title": "Убийство в Ловеч, задържаха 59 годишен мъж"}
{"url": "https://www.actualno.com/europe/edin-milion-protestiraha-za-vtori-referendum-za-brexit-news_1386547.html", "text": "      Около един милион протестиращи се събраха в Лондон, за да поискат втори референдум за Brexit, заявиха организаторите, цитирани от британския ляв проевропейски вестник The Independent, предаде БГНЕС.      Смята се, че демонстрацията, призоваваща за нов референдум като изход от кризата около Brexit, разделила дълбоко британското общество, е една от най-масовите в британската история.   Демонстрантите тръгнаха от \"Парк Лейн\" и стигнаха до площада при парламента, докато депутатите присъстваха на съботно заседание на Камарата на общините. Повечето участници държаха лозунги, призоваващи за ново публично гласуване с възможността за оставане в ЕС и европейски знамена.\r\nПред парламента говориха множество оратори, включително кметът на Лондон Садик Хан, както и членове на кабинета в сянка от лейбъристката партия Киър Стармър, Даян Абът и Емили Торнбъри.  Финансовият министър в сянка Джон Макдонъл заяви: \"Горд съм, че стоя редом със стотици хиляди хора, които защитават своите искания, които не са богати, привилегировани и загубили връзка с реалността тори, които искат да имат последната дума за тази още по-лоша сделка от предишната на Тереза Мей/ Нашата политика е ясна: Нека хората решат!|\r\nМножеството се развесели в събота следобед, когато депутатите гласуваха за отлагане на сделката на премиера за Brexit.   Редица известни личности също се присъединиха към похода, включително актьорите Патрик Стюарт и Стивън Макган.    Протестът е четвърти по ред след референдума през 2016 г. и е подкрепен от кампанията на на вестник The Independent „Последна дума“. ", "date": "2019.10.19", "title": "Един милион протестираха за втори референдум за Brexit"}
{"url": "https://www.actualno.com/sofia/stefan-ivanov-v-rasistkija-skandal-naj-mnogo-me-pritesnjava-lipsata-na-adekvatna-reakcija-ot-bylgarska-strana-news_1386536.html", "text": "      „Не приемам който и да е да поставя етикет „расистка“ на България – една държава, която прие арменците, бягащи от геноцида, която спаси своите евреи, независимо от това, че беше официален съюзник на Хитлер! Много ме дразнят неадекватните реакции на подобни обиди – говоря не само от страна на държавните институции, а и за обществения отзвук. В социалните мрежи има изключително неадекватни изказвания и обобщения, които аз, като кандидат на една коалиция от консервативно-патриотични и десни формации, не мога да приема.“ – каза Стефан Иванов, кандидат за кмет и водач на листата общински съветници в София на коалиция НФСБ – БДС „Радикали“, подкрепена от Движение Демократично Действие и Общество за Нова България в предаването Денят започва с Георги Любенов по БНТ.      „Ако трябва да разширим темата от футболното хулиганство към сигурността – аз съм вносител на докладната записка, с която се въведе видеонаблюдението в училищата и в детските градини в столицата, в резултат на което увреждането на имуществото им намаля с 50 – 60% . Ще действам за разширяване на обхвата на това видеонаблюдение, например по основни улици и кръстовища, както и в парковете в столицата, защото така ще се гарантира разпознаване и санкциониране на извършителите, спокойствие за гражданите и повече сигурност в града. Ще настоявам за удвояване на броя на служителите на Общинската полиция, както и за подобряване на кадровия състав на Общинската охранителна фирма „Егида“ – и двете звена са едни от първите и най-добре работещи в страната, те трябва да се развиват в интерес на сигурността на гражданите.“\r\nСофия трябва да се расте настрани, а не нагоре, смята още Иванов. Не е лошо да има високо строителство, но на подходящите места и с изградена цялата необходима инфраструктура, включително и удобен градски транспорт и паркоместа около сградите. Като посоки за развитие – изток и юг са вече изчерпани и преуплътнени, трябва да се разшири градът в северна и западна посока. Това е свързано с по-добро планиране, нужна е и нова индустриална зона в София.\r\nВ последните 30 години всички сме свидетели как проблемите се решават на парче и как това впоследствие само ги задълбочава – най-очевидно е при транспортната схема и при паркирането, подчерта кандидатът на коалиция НФСБ – БДС „Радикали“. Най-важното в град, който се разраства и ще продължава да се разраства, е да предлага на гражданите си обществен транспорт, който да ги накара да слязат от колите – т.е. да е по-бърз, по-чист, по-удобен и на нормална цена. Не с налагане на забрани, а с разум и организация. Сега в София е по-лесно да се придвижиш с автомобил или понякога пеш, отколкото с градски транспорт. В нашата програма предвиждаме целият наземен транспорт до 2021г. да стане електрически, т.е. с нулеви емисии.  Аз се явявам на избори, за да дам на гражданите една по-добра и по-модерна визия за София, каза Стефан Иванов. Местното самоуправление има две части – кмет и общински съвет. И социологическите изследвания (които ние не сме плащали), показват, че коалиция НФСБ – БДС „Радикали“, подкрепена от Движение Демократично Действие и Общество за Нова България, ще има представители в общинския съвет. Това е важно, защото ние ще внесем свеж полъх в иначе умореното и апатично управление на града. Следващият общински съвет ще бъде с много повече групи, отколкото сегашния и аз виждам в това възможност да се вземат решения, които са добри и аргументирани, а не такива, които една партия ни налага единствено по силата на мнозинството си.\r\nВ момента Законът за обществените поръчки е направен така, че не гарантира честно състезание, а дава възможност всяка процедура да се нагласи за предварително определен кандидат. Борбата с корупцията започва с прозрачност – затова най-бързата и ефективна мярка, за която ще настояваме, е създаването на публичен регистър на всички разходи на Столична община, общинските търговски дружества и предприятия – бюджети, договори, анекси, пари от програми и проекти. Това е мощна превантивна мярка, защото ще позволява да се следят разходите, да се правят съпоставки за единични цени на услуги и да не се злоупотребява с общински средства.\r\n„Скъпи съграждани, ние сме сред вас, вие ни познавате – хора, които сме доказали, че можем да работим с експертиза и с морал за общото дело. Подкрепете ни на 27 октомври с №69 в бюлетините за избор на кмет и общински съветници в София!“ каза в заключение Стефан Иванов.      ", "date": "2019.10.19", "title": "Стефан Иванов: В \"расисткия\" скандал най-много ме притеснява липсата на адекватна реакция от българска страна"}
{"url": "https://www.actualno.com/america/tropicheskata-burja-nestor-se-ochakva-da-udari-shtata-florida-news_1386530.html", "text": "      Тропическата буря Нестор се насочва към крайбрежието на американския щат Флорида, съобщава Ройтерс. Стихията носи със себе си ветрове със скорост от над 95 километра в час и проливни дъждове. Предупреждение за бурята е издадено за щатите Мисисипи, Алабама и Луизиана, където се очакват наводнения.      Американският център за проследяване на ураганите съобщи, че Нестор се очаква да уталожи силата си, след като достигне сушата. След като премине над югоизточните американски щати бурята се очаква в неделя да се придвижи към Северна Каролина и след това към западната част на Атлантическия океан, предаде БГНЕС. ", "date": "2019.10.19", "title": "Тропическата буря Нестор се очаква да удари щата Флорида "}
{"url": "https://www.actualno.com/europe/15-sa-veche-jertvite-na-tejkija-incident-v-zlatodobivna-mina-v-sibir-news_1386453.html", "text": "      15 са вече жертвите на тежкия инцидент в златодобивна мина в Сибир, съобщава АФП, цитирани от БГНЕС. Други 13 души са обявени за изчезнали. Тече мащабна спасително-издирвателна операция.      Инцидентът стана след скъсването на стена на язовир, разположен край мината в Красноярски регион. Местните спасителни служби заявиха, че 14 от работниците в мината са хоспитализирани.   Десетки спасители и пожарникари с 12 единици техника работят на мястото на инцидента, посочват от руското министерство на извънредните ситуации. На помощ са изпратени и хеликоптери, които да помогнат за евакуацията на пострадалите.\r\nИнцидентът е станал след скъсването на язовирната стена на водния резервоар, който се стопанисва от златодобивната компания. Водата е заляла две временни общежития на работници в село Шчетинкино, където са живеели най-малко 80 души.  Като причина за инцидента се посочва лошото стопанисване на съоръжението, разположено на река Сева, което вероятно е преляло под напора на придошлите води.\r\nСпоред очевидци приливната вълна е била с височина от близо 5 метра. Огромно количество кал и скална маса е заляло общежитията и буквално ги е отнесло.  Води се разследване за престъпна небрежност и лошо стопанисване на съоръжението. ", "date": "2019.10.19", "title": "15 са вече жертвите на тежкия инцидент в златодобивна мина в Сибир "}
{"url": "https://www.actualno.com/politics/pasi-makron-tlaska-balkanite-kym-rusija-news_1386403.html", "text": "      България няма интерес от това да не бъдат започнати преговори за членство със Северна Македония и Албания.      Това каза бившият министър на външните работи Соломон Паси и подчерта, че \"започването на преговорите за членство на Северна Македония и Албания се отлага за трети път\", предаде БГНЕС.   \"След ветото на френския президент Макрон неговият колега Владимир Путин сигурно си е поръчал една чаша шампанско.  Към кого тласкаме Македония и Албания? Тласкаме ги в ръцете на Русия ли, на Турция ли, на Иран?. Само си припомнете какви усилия положи президента Путин да спре Македония по нейния пък към НАТО\", попита още  той. Паси допълни, че се полагат сериозни усилия Сърбия да остане в орбитата на руското влияние.\r\nКакво може да направим с Макрон и срещу това негово ирационално решение от негова страна. Мисля, че външният министър Екатерина Захариева  може да го убеди и той да си промени мнението, каза бившият дипломат №1 на България.  \"Ние нямаме интерес от това Македония, Албания, Босна, Косово да вървят назад. Един ден Албания и Северна Македония ще станат членове на Европейския съюз, но въпросът е с каква скорост това ще случи\", каза още Соломон Паси.\r\nА за ситуацията около Северна Македония     ", "date": "2019.10.19", "title": "Паси: Макрон тласка Балканите към Русия"}
{"url": "https://www.actualno.com/celebrate/chestvame-praznika-na-nebesnija-pokrovitel-sv-ivan-rilski-chudotvorec-news_569596.html", "text": "      На 19 октомври светата Православна църква почита паметта на всебългарския небесен покровител – преподобни Йоан Рилски Чудотворец.      Свети Иван Рилски Чудотворец е български духовник, най-известният български светец и отшелник, покровител на българския народ, патрон и основател на най-големия ставропигиален манастир в България - Рилския, патрон на българските будители.   Роден е вероятно през 876 г. в село Скрино край Дупница и умира на 18 август 946 г. Живее по времето на княз Борис I и цар Симеон I Велики. Най-активните му години са при царуването на цар Петър I (927-969). Основният му празник в православния календар е Отчовден на 19 октомври. До 25-годишна възраст Свети Иван Рилски е пастир. Но в неговото сърце винаги гори любовта към Бога и желанието да му се посвети изцяло. Първоначално рилският чудотворец постъпва в манастира \"Св. Димитър\", под връх Руен във Влахина планина.\r\nТам придобива богословско образование, изучава богослужебните книги, получава духовнически сан и се подготвя за великата си духовна мисия. Приел монашество, той се отдава на пост и молитва, като се установява първоначално във Витоша, а по-късно в най-високата и безлюдна българска планина Рила, където по-късно основава едноименния манастир. Там той извършва множество чудеса, помага на хората в нужда, изцерява от тежки болести. Славата му се разнася далеч от Рила планина, из пределите не само на България, но и на Европа. Българският цар Петър I изминава цялото разстояние от 440 км от столицата Велики Преслав до Рила, за да се срещне с него. Монахът обаче не пожелава да се запознае с владетеля поради смирение. Той приема плодовете, но не и златото, което държавният глава му предлага, като само му се покланя отдалеч. Това още повече увеличава славата му и към него заприиждат ученици от цяла България.  След смъртта си през 946 г. Св. Иван Рилски е погребан близо до основаната от него Рилска обител, но скоро след това Петър нарежда мощите му да бъдат пренесени в град Средец, днешна София. Вероятно тогава този първи и най-велик български светец е канонизиран. Византийският писател Георги Скилица свидетелства, че в Средец мощите му излекуват византийския император Мануил I Комнин (1143-1180). През 1183 г., по време на поредната унгарско-византийска война, унгарският крал Бела III превзема Средец и отнася мощите на свети Иван в своята столица Гран (Естергом). Според преданието местният римокатолически архиепископ заявява, че не му е известно да съществува такъв светец, за което св. Иван го наказва с онемяване. След като се прекланя пред мощехранителницата и иска прошка, говорът му се възстановява. Впечатлени и обезпокоени от това чудо, през 1187 г. унгарците връщат мощите на светеца в България.\r\nНа 1 юли Църквата празнува връщането на мощите на св. Йоан Рилски от Търново в Рилската обител. През 1195 г. цар Иван Асен I тържествено ги пренася в столицата Търново. През 1469 г., след като получават разрешение от султана, монасите от Рилската обител донасят мощите на светеца от Търново в основания от него Рилски манастир. И днес всеки вярващ може да целуне ръката на св. Иван Рилски, чиито нетленни мощи се намират в специална ракла пред иконостаса в главната църква на манастира. На 29 и 30 юли 2009 г. на заседание на Светия синод, Великотърновският митрополит Григорий измоли частица от мощите на Свети Иван Рилски да бъдат предадени на старопрестолния град Велико Търново. Светите мощи са предадени лично от патриарх Максим и игумена на Рилски манастир - епископ Евлогий. Мощите на Свети Иван Рилски са посрещнати изключително тържествено с военни почести от множество вярващи християни в града.   През 2016 г. се навършиха 1070 г. от успението на рилския светец. По традиция в навечерието на празника в основания от него манастир – Рилската св. обител, се извършва всенощно бдение, на което присъстват стотици поклонници от всички краища на страната и от чужбина. А на самия 19 октомври се отслужва празнична света Литургия. Патронен празник чества и Софийската духовна семинария „Св. Йоан Рилски”, както и многобройните храмове посветени на Рилския светец.     ", "date": "2019.10.19", "title": "Честваме празника на небесния покровител - Св. Иван Рилски Чудотворец"}
{"url": "https://www.actualno.com/dobrich/shef-milutin-ivkovich-trjabva-da-se-zapazjat-mestnite-tradicii-zaradi-koito-pristigat-turistite-news_1385010.html", "text": "              През осемдесетте години на миналия век по инициатива на посолството на Югославия бе открит дипломатически клуб с цел да събере югославяните, живеещи в България. За по-малко от година успяхме с тази мисия и клубът стана културно място не само за тях, а и за други дипломатически мисии, акредитирани в страната, а също и за местни политици и популярни българи от всички сфери. След получено доверие дойдоха покани за организиране на официални обеди и масови мероприятия. По това време кетърингът в посолствата се организираше от БДК и нас. И това продължи до 2000 година.   За организирането и изборът на храната в повечето случая са ангажирани съпруги на посланици. По това време се акредитираха дипломати от кариерата и беше лесно за сътрудничество, докато не дойде „демокрацията“ и на постовете постъпиха хора със съмнителни интелектуални възможности.\r\nВ посолствата от нашия регион се използват български хранителни продукти и напитки на страната домакин, а в западните посолства не може да намерите нито един местен продукт, дори и водата си е тяхна.     Тези дни валеше дъжд, ние организирахме пикник на открито и нашите деца се подиграваха на русначетата, защото тях не ги пускаха дори и на училище да ходят. През този период се смениха всички правила в кулинарията. Започнаха да се изграждат лъскави, скъпи салони и витрини, кухните бяха набутани в пристройки или мазета, а на персонала почнаха да се лепят епитети като „некадърник“ и „цървул“. В повечето случаи управители станаха съпруги или любовници. Стана така, че „генералите“ ги командваха хора, които не са ходили в казармата. Започнаха да се приготвят ястия, измислени от собственици или ръководители със странни имена и във всяко меню лъснаха ястията на шефа. По това време ресторантите бяха  посещаеми, но персоналът имаше задължение първо да обслужи собствениците и техните деца. След това настъпи периодът на ютюб и силикона, колкото една шефка има повече силикон и рови в интернет, смята се, че толкова повече знания има знания за бранша. Старите колеги, които не издържаха тази деградация, започнаха собствен бизнес, но малко от тях издържаха на натиска от държавни институции – отказаха се или избягаха в чужбина.  В по-големите комплекси започнаха да се назначават роднини за водещи ръководители, а те си повярваха, че познават бранша и започнаха с тълкуванията кое и как трябва да се прави. Училищата започнаха да изкарват „професионалисти“ на конвейер. Навлязоха компютърни програми с изчисления на рецепти, собствениците започнаха да броят листата на магданоза, готвачите се ориентираха към ограничаване на продуктите в ястията, срина се качеството, а най-използваната фраза стана „яж, ако искаш“. Започнаха да се предлагат различни видове филийки хляб, стигна се до скандали между готвачи и сервитьори за стотинки, а чорбаджиите пресмятат печалбата.\r\nПрофесионалистите от кариера, много от които френски възпитаници, нямаха време или желание да подготвят наследниците си. Собствениците, които се усетиха навреме да оставят бизнеса на професионалисти, постигнаха успех.    Когато свърши мандата ми в посолството, усетих пазарна ниша в областта на месопреработката и без да губя време започнах консултации с професори от Техноложкия университет по хранене в Сърбия и познати  от ХЕИ и ДВСК в София за създаване на технологични документации на месни полуфабрикати под наименование „Сръбска скара“. До тогава съм бил на всички позиции в бранша, бях и теоретично подготвен за производство, липсваше ми къде да надграждам уменията си и произвеждам. С желание и това се случи. Работих в доста месни предприятия, покривахме българския пазар и изкарвахме за Кипър и Англия. Когато  на пазара се появиха имитиращи продукти започнах да се занимавам с консултантска дейност в месопреработващи предприятия, разработка на нови месни полуфабрикати и пускане в експлоатация и разработване на ресторанти. В  туризма винаги има свободна ниша, където мога да съм в свои води, без да засягам нечии суети. Почти няма място в България където нямам познат колега, който ми е благодарен за съвет или оказано съдействие в бранша. Това ме прави щастлив. Възможности за развитие винаги има, но за съжаление грешките се повтарят. Последните години се усеща навлизане на млади предприемачи с по-широки възгледи и разнообразно предлагане. Връщат се традиционни ястия с автентичните си имена, но поднесени по модерен начин. Ако част от колегите се откажат от егоизма си и започнат да създават наследници, давайки  им възможност за изява и кариера на всички нива, напредъкът в туризма ще се ускори и младите хора няма да отиват в чужбина. Често срещано е високо платените мениджъри да се оплакват от липса на кадри, но дали е точно така или се опитват да запазват постовете си?\r\nМоят дългогодишен опит в различни райони на страната ми помага бързо да се сработвам  с хората и да провокирам у тях желание да научат нещо ново.\r\nСилна страна за развитие в тази област са природните дадености,културно-историческото наследство и вече изградени комплекси с инфраструктура. Задължително е запазване на местните традиции,  заради които пристигат  туристите, защото те не идват за сьомга и черен хайвер. Туристическите комплекси, които имат над хиляда изхранвания на ден, и собственици с над три ресторанта задължително трябва да имат централизиран мениджмънт, централен склад и централна заготовка на хранителни продукти, разбира се и всяко звено да е с опитни хора. Не зная за комплекс, който има собствени оранжерии и ферми, които да се показват на туристите и да генерират печалба. За причината може да се предполага. В ресторантите, където  кухненският персонал е скрит или някой готвач се е изтъпанил, накичен с химикалки, термометри, пинцети и му липсват само слушалки, както и кухни, оборудвани с много микровълнови фурни – там няма да се нахраните добре. ", "date": "2019.10.19", "title": "Шеф Милутин Ивкович: Трябва да се запазят местните традиции, заради които пристигат туристите"}
{"url": "https://www.actualno.com/tips/5-super-futbolni-prognozi-ot-visshata-liga-i-ostrova-news_1386359.html", "text": "      Клубният се завърна след дългата пауза за мачове на националните отбори, затова без да увъртаме ви насочваме към 5 от Острова в съботния ден:       Евертън – Уест Хем, 14:30 часа, Премиършип Евертън и Уест Хем откриват деветия кръг във Висшата лига на Англия. След две загуби поред, Евертън ще е мотивиран да победи. Последният мач между двата тима бе за сметката на „карамелите”, а „чуковете нямат победа в последните си три мача. Крайно време е Евертън да победи, ако ли не – Марко Силва си заминава. Прогноза : Победа за Евертън, 1,95 коефициент.   Хъл Сити – КПР, 17,00 часа, Чемпиъншип Хъл Сити приема Куинс Парк Рейнджърс в 12-ия кръг на Чемпиъншип. Хъл допусна тежка загуба с 0:3 от Хъдърсфийлд в последния кръг, така че смятам, че КПР ще е с по-висок морал в тази среща. Лондончани спечелиха два от последните си три мача във второто ниво на английския футбол, когато играе далеч от дома. Прогноза : КПР – 2,90 коефициент.         Лийдс – Бирмингам, 17,00 часа, Чемпиъншип Лийдс Юнайтед посреща Бирмингам в пореден мач от кръга в Чемпиъншип. Лийдс направи равен в половината си мачове у дома в лигата и веднъж за Купата. Бирмингам пък ще внимава да не загуби отново, след като допусна поражения в два поредни мача като гост. Мисля, че тук мачът ще е хикс – 4,60 коефициент. Прогноза : Равенство (4.60 коефициент) Тотнъм – Уотфорд, 17,00 часа, Висша лига    Тотнъм Хотспър приема Уотфорд в мач от деветия кръг на Висшата лига. Лондончани спечелиха последните си два мача у дома, срещу Кристъл Палас и Саутхемптън, вкарвайки шест гола, докато Уотфорд загуби последните си две гостувания, в които допусна 10 гола. Не виждам друга опция, освен победа за Тотнъм – 1,40 коефициент.   Прогноза: Победа за Тотнъм (1.40 коефициент) Уулвс – Саутехмптън, 19,30, Чемпиъншип Уулвърхемптън посреща Саутхемптън в последен мач от съботната програма в Англия. Уулвс триумфира в последните си три мача във всички турнири, а в последния си победи шампиона Манчестър Сити, и то далеч от дома. Саутхемптън пък е в серия от три поредни поражения в мачовете си в лигата – 1,85 коефициент. Прогноза : Победа за Уулвърхямптън  ", "date": "2019.10.19", "title": "5 супер футболни прогнози от Висшата лига и Острова "}
