{"url": "https://www.actualno.com/balkani/makedonija-shte-poluchi-data-za-pregovori-s-es-news_1380449.html", "text": "      Северна Македония и Албания ще получат дата за начало на официални преговори за членство в Европейския съюз, пише македонската версия на \"Свободна Европа\", като цитира Bloomberg.      Медията твърди, че е видяла писмо, изпратено до министри от ЕС по интернет, от което става ясно, че на срещата в Люксембург на 15 октомври ще бъде определена .   Bloomberg припомня, че през лятото Франция, Германия, Холандия и Дания блокираха получаването на дата за начало на преговорите, което се очакваше да стане по-рано през годината.\r\nПричината е разочарованието, че някои държави от Източна Европа, които се присъединиха през 2004 г., не успяват да гарантират върховенството на закона, предаде БГНЕС.  \"Въпреки че преговорите траят години - или дори десетилетия, ако се има предвид Турция, както и положителният изход не е гарантиран, получаването на дата ще е победа за Северна Македония.\r\nДържавата инвестира голяма част от своя политически капитал в постигането на , с надеждата, че това ще разчисти пътя към членство в Европейския съюз\", пише Bloomberg. ", "date": "2019.09.30", "title": "Македония ще получи дата за преговори с ЕС"}
{"url": "https://www.actualno.com/politics/gabriel-obeshta-inovacii-investicii-v-regionite-i-polzi-za-vsichki-news_1380447.html", "text": "      Българският кандидат за еврокомисар Мария Габриел обеща да работи за развитие на науката, иновациите, цифровизацията и приобщаването на европейските граждани. Това стана ясно по време на в Европейския парламент      Габриел, която е кандидат за комисар с ресор , ще се придържа към принципа си \"хората в центъра на политиките\", съсредоточавайки се върху директните ползи в ежедневието им. Тя обеща да работи за една по-приобщаваща Европа, без разлика между малки и големи, където никой да не бъде изоставен.   Новият ѝ ресор е напълно новаторски и е свързан с фундаментални изследвания и насърчаване на иновациите. Водещите програми в него трябва да работят съгласувано, за да имат ефект в ежедневието на европейските граждани.\r\nАко бъде избрана за еврокомисар, тя обеща да работи за \"Европа на талантите, но и Европа на сърцата\".  \"Европа трябва да запази водещата си роля в науката, с по-голям принос от САЩ и Китай. Но за да стане това, програмата за научни изследвания трябва да остане отворена\", каза Габриел.\r\nНужна е по-добра съвместна работа при научните изследвания и иновациите. За целта трябва да се създаде нов европейски съвет на иновациите, който да допълва Европейския институт за иновации и технологии.\r\nЗа ЕС на иновациите, за нови граждански инициативи, както и за продължаваща работа по геополитическите интереси, са друга част от приоритетите, които отбеляза тя.       Мария Габриел смята да увеличи ангажиментите за младежта в в рамките на програмата \"Хоризонт Европа\". Тя ще работи, за да се увеличи европейския бюджет в тази област от 120 млрд. евро, тъй като това не е разход, а инвестиция и трябва да отговаря на глобалните предизвикателства. 317 млрд. евро е инвестирала Европа в научните изследвания, което е над нивото от 2%, но ако може да стигне до 4%, ще има и по-добър шанс за регионите, допълни тя.\r\nПо програмата \"Еразъм\" тя смята да работи в посока по-голямо приобщаване, както и по посока на екологичните дейности. В рамките на тази програма ще се работи и върху различните прояви на културата, както и за равнопоставен достъп на всички. Габриел обеща да си сътрудничи с финансовите министри и министрите на образованието, за да се увеличи бюджета на \"Еразъм\" и да се създаде европейско пространство за образованието.\r\nСпортът е много важно средство за интеграция на мигрантите и за превенция на младежите да попадат в капана на радикализацията, изтъкна тя. Габриел даде за пример проектите в ЕС, с които европейски младежи могат да помагат на мигрантите и на хората в нужда, като Корпуса за солидарност.\r\nНауката трябва да е по-близо до гражданите и затова Габриел смята да стартира инициатива, наречена \"Науката се среща с регионите, науката се среща с училищата\". Тя обеща да обърне внимание и на културното наследство и неговата цифровизация.\r\nПо всички свои проекти и дейности българския еврокомисар ще поддържа непрекъснат и активен диалог с ЕП, като той ще бъде включен в тях като .      Иновациите са решението на трудния преход, през който преминават въглищните региони. Те се нуждаят от инвестиции, но и запазване на социалната справедливост. \"Трябва да помогнем на тези региони, да направим така че те да не загубят изцяло конкурентоспособността си\", призова българката.\r\nТя обеща и подкрепа за малките и средни предприятия, както и лаборатории за творчество и иновации, от които да се възползват те.\r\nГабриел ще предложи мерки срещу \"изтичането на мозъци\" и финансови стипендии за хората, които искат да се върнат в родните си държави.\r\nПостигането на независимост на Европа, хващането на новата вълна иновации, изисква инвестиции. Ако изостанем в технологиите, няма да можем да осигурим технологична независимост, подчерта тя.\r\nКандидатът за еврокомисар разкри план за цифрово образование, който ще се осъществи догодина и ще постави акцент върху медийната грамотност. Така ще се борим и с фалшивите новини.   Европейските университети ще дадат една от пистите за признаване на квалификации, това трябва да стане до 2025 г. Друга цел е до 2021 г. да има електронна европейска студентска карта. ", "date": "2019.09.30", "title": "Габриел обеща иновации, инвестиции в регионите и ползи за всички"}
{"url": "https://www.actualno.com/business/prirodnijat-gaz-poevtinjava-cenite-na-toka-i-parnoto-ostavat-bez-promjana-news_1380373.html", "text": "      От утре природният газ поевтинява със символичните 0,11 процента, реши днес Комисията за енергийно и водно регулиране ( ).      През следващото тримесечие синьото гориво ще струва 44,85 лева за мегаватчас.   Цената е без таксите за пренос и достъп, както и без и акциз.\r\nЗаради незначителното изменение на цената на природния газ от началото на новия отоплителен сезон няма да има промяна и в цените на парното, топлата вода и тока, съобщават от енергийния регулатор.   ", "date": "2019.09.30", "title": "Природният газ поевтинява, цените на тока и парното остават без промяна"}
{"url": "https://www.actualno.com/asia/kim-chen-un-njama-da-se-otkaje-ot-jadrenite-si-oryjija-siguren-e-boltyn-news_1380431.html", "text": "      Северна Корея не възнамерява да се откаже от ядрените си оръжия, като Пхенян се възползва от стопирания конфликт с Вашингтон. Това обяви на американския президент Доналд Тръмп, съобщава Reuters.      \"Изглежда ясно, че Северна Корея не е взела стратегическо решение да се откаже от ядрените си оръжия. Всъщност смятам, че е вярно обратното\", изтъкна Болтън, който е хардлайнер спрямо Северна Корея и Иран, и който беше уволнен от Тръмп преди 3 седмици, в реч в Центъра за стратегически и международни изследвания във Вашингтон.   При настоящите обстоятелства, заяви Болтън, севернокорейският вожд Ким Чен-ун \"никога няма да се откаже доброволно от ядрените оръжия\".\r\nПри уволнението на Болтън Тръмп заяви, че \"не е бил съгласен с много от неговите предложения\". Тръмп се срещна с Ким, за да преговаря Северна Корея да се откаже от ядрените си оръжия.  Болтън, който е водещ \"ястреб\" по отношение на външната политика и трети съветник по националната сигурност на Тръмп, притискаше президента да не отслабва натиска върху Северна Корея въпреки дипломатическите усилия.\r\nВ речта си пред вашингтонския мозъчен тръст Болтън отправил множество предупреждения за това как Вашингтон се отнася към заплахата от Северна Корея - от неефективно прилагане на санкциите и самодоволството на САЩ относно ракетните изпитания на Пхенян до спирането на военните учения с Южна Корея.   \"Смятам, че в момента сме в класически конфликт със Северна Корея\", подчертал Болтън, добавяйки: \"Те искат част от нещо, което не бива да сме готови да им дадем.\"    Болтън, който беше главен архитект на твърдата позиция на Тръмп срещу Иран, също така говорил срещу предложенията на президента за евентуална среща с иранското държавно ръководство и се застъпил за по-твърд подход по отношение на Русия, както и към Афганистан.\r\n\"Времето работи срещу онези, които се противопоставят на ядреното разпространение. Спокойното отношение е от полза за такива като Северна Корея и Иран\", настоял той. ", "date": "2019.09.30", "title": "Ким Чен-ун няма да се откаже от ядрените си оръжия, сигурен е Болтън"}
{"url": "https://www.actualno.com/bgfootball/cska-tyrsi-reshenie-na-krizata-trenioryt-ili-igrachi-napuskat-kluba-news_1380379.html", "text": "      От ръководството на ЦСКА готвят сериозни мерки след слабата игра на отбора и загубата от Берое с 2:1 в Стара Загора.      \"Червените\" вече изостават на 8 точки от Лудогорец и на 7 точки от Левски.   След загубата феновете на \"червените\" скандираха против Люпко Петрович, но шефовете на клуба по-скоро са нарочили част от футболистите.\r\nТвърде вероятно е да бъде потърсен начин да се стигне до раздяла с играчи, които по преценка на ръководство и треньорския щаб не показват играта, която е необходима за отбор като ЦСКА, пише dsport.bg.    ", "date": "2019.09.30", "title": "ЦСКА търси решение на кризата - треньорът или играчи напускат клуба"}
{"url": "https://www.actualno.com/asia/visshi-iranski-lideri-naredili-atakata-sreshtu-sauditska-arabija-news_1380436.html", "text": "      Върховния лидер на Иран аятоллах Али Хаменеи и президента Хасан Рохани пряко стоят зад атаките срещу петролните съоръжения на Саудитска Арабия. Това твърди опозиционната политическа организация \"Национален съвет за съпротива на Иран\".      \"Върховният лидер на режима Али Хаменеи пряко нареди атаката, като операцията включваше най-високите нива на Иранската революционна гвардия\", заяви заместник-директорът на Националния съвет за съпротива Алиреза Джафарзадех на пресконференция във Вашингтон.\r\nРакетите, използвани при ударите, са произведени от Thamen-ol-A'emeh Industries, разположена в Парчин, Техеран, докато решението за нападение е одобрено от Рохани, твърди организацията.   \"Информацията идва от мрежата Mujahedin-e Khalq в Иран, а източниците са сред режима и в Революционната гвардия и са напълно достоверни\", каза по-късно Джафарзадех пред Al Arabiya.   нанесоха на Кралството и предизвикаха . Отговорност за нападенията поеха йеменските бунтовници хуси, но .\r\nСлучилото се допълнително изостри отношенията между Техеран и Вашингтон, а държавният секретар на САЩ Помпео нарече иранския режим . \r\nАмериканският президент Доналд Тръмп настоява за мирно решение на конфликта, тъй като е наясно, че би взривила световната икономика.     ", "date": "2019.09.30", "title": "Висши ирански лидери наредили атаката срещу Саудитска Арабия"}
{"url": "https://www.actualno.com/ruse/mladi-chitateli-ot-ruse-s-rekord-v-stara-hartija-za-nova-kniga-2019-news_1380359.html", "text": "      На 28 септември децата от Русе отбелязаха най-силното си представяне в петгодишната история на кампанията „Стара хартия за нова книга“. На пл. „Свобода“ 2720 деца събраха рекордните за дунавския град 14 300 кг хартия за рециклиране и така спасиха от изсичане 186 дървета. В замяна малчуганите получиха 3180 нови книги. Събитието се проведе с подкрепата на Община Русе, както и с активното участие на Регионална библиотека „Любен Каравелов“.       Празничният ден беше открит от Георги Игнатов, директор на дирекция „Екология и транспорт“ към Община Русе, Теодора Евтимова, директор на РБ „Любен Каравелов“, Виктория Бисерова, управител на Книжен център „Гринуич“ и Мила Алексиева от „ЕКОПАК България“.\r\nПод надслов „Почисти и прочети“ събитието премина с много музика, танци и тематични игри, чиято основна цел беше да докаже на малчуганите, че да се грижиш за природата и да четеш е не само необходимо, но и много забавно. Сред тях беше и специалната викторина, която предизвика малчуганите да докажат какво знаят за талисманите на тазгодишната кампания – детективите Агата и Лари, героите на Стийв Стивънсън от популярна поредица на издателство „ФЮТ“.   За настроението на присъстващите се погрижиха невероятните таланти от Общински детски център за култура и изкуство – фолклорен танцов ансамбъл „Здравец“, детско-юношески танцов ансамбъл „Зорница“, солисти от Школата за народно пеене, Клуб по спортни танци „Настроение“, формация за модерен балет „Мираж“, балетно студио „АРТ ДЕНС КЛАСИК“ и солистите от детска вокална група „Слънце“. ", "date": "2019.09.30", "title": "Млади читатели от Русе с рекорд в „Стара хартия за нова книга“ 2019"}
{"url": "https://www.actualno.com/society/novinite-naj-vajnoto-za-denja-30-septemvri-news_1380389.html", "text": "      Редакционният екип на ви представя най-важните новини за изминалия ден, 30 септември.       Българският кандидат за еврокомисар Мария Габриел обеща да работи за развитие на науката, иновациите, цифровизацията и приобщаването на европейските граждани. Това стана ясно по време на в Европейския парламент\r\nГабриел, която е кандидат за комисар с ресор , ще се придържа към принципа си \"хората в центъра на политиките\", съсредоточавайки се върху директните ползи в ежедневието им. Тя обеща да работи за една по-приобщаваща Европа, без разлика между малки и големи, където никой да не бъде изоставен.   Българинът Делян Георгиев и румънският гражданин Дорин Йоргаке вече четири месеца са в ареста, защото Специализираната прокуратура смята, че са изнудвали Делян Пеевски и Ахмед Доган с доклад на френските служби за участието им в контрабанда на цигари и финансиране на терористични организации.     Местни бизнесмени стоели зад шпионския скандал с русофилите. Тази теза разви на пресконференция в БТА призованият за разпит проф. д.ик.н. Ангел Димов, бивш депутат, председател на Социалистическа партия „Български път” и на Сдружение „Българи за икономически съюз и единство с Русия” (БИСЕР). Членството на Северна Македония в ЕС е важно, но не може това да се случва за наша сметка, прекроявайки историята. Това каза премиерът Бойко Борисов Евроинтеграцията на Северна Македония е изостанала и трябва да се осъществи по ясни критерии, които защитават българския национален интерес. Това обяви президентът Румен Радев след консултативната среща с премиера Бойко Борисов, вицепремиерът Екатерина Захариева и зам.-председателят на парламента Кристиян Вигенин.   Подготвената точка с решение е била отложена от надзорния съвет на закритото му заседание в петък, съобщават германски медии, цитирани от в. .\r\nВъпреки масирания натиск на катарските акционери и определени високопоставени членове на управителния съвет, топ босовете в надзорния съвет са призовали за още анализи и събиране на информация. Двама работници са пострадали при авария в ТЕЦ \"Марица Изток 1\". Служителите са пострадали тежко и ги транспортират към болницата в Стара Загора, съобщава bTV. Работниците са обгазени и са паднали в шахта, която са почиствали. При слизането на един от мъжете му прилошало. На втория, който се опитал да го извади, също му станало лошо. Така и двамата паднали в шахтата. \"Преди повече от 10 години България влезе в Европейския съюз. Но, попадайки в тази страна, се чувствате все едно сте в някоя страна от ОНД (Общността на независимите държави), а не в Европа. Типичната картина са големия брой недостроени сгради с обяви \"Продава се\", раздробен асфалт на дупки, дори в района на елитния курорт Слънчев бряг, нелегална търговия на дребно, която дотолкова е окупирала централните улици на включения в ЮНЕСКО град Несебър, че е много трудно да се разгледат историческите забележителности\", пише популярният руски портал Gazeta.ru в материал, цитиран от Агенция \"Фокус\". Северна Македония и Албания ще получат дата за начало на официални преговори за членство в Европейския съюз, пише македонската версия на \"Свободна Европа\", като цитира Bloomberg.\r\nМедията твърди, че е видяла писмо, изпратено до министри от ЕС по интернет, от което става ясно, че на срещата в Люксембург на 15 октомври ще бъде определена . Заявленията – декларации за отпускане на еднократната помощ за ученици, записани в първи клас за учебната 2019/2020 година се приемат до 15 октомври в дирекциите за социално подпомагане в страната. Това припомнят от Агенцията за социално подпомагане. Помощта е в размер на 250 лева, а заявленията се приемат след записване на детето в първи клас, но не по-късно от 15 октомври на текущата учебна година.  ви предлага анализ на ситуацията в Югоизточна Азия заради пожарите в Индонезия. Те се оказаха също толкова огромен проблем като тези в Амазония. Тук обаче ситуацията има икономически аспект, както и много тежки последици за хората в региона. Анализът е на AFP, разпространен от БГНЕС. ", "date": "2019.09.30", "title": "Новините: Най-важното за деня, 30 септември"}
{"url": "https://www.actualno.com/starazagora/za-praznika-na-grada-starozagorsko-uchilishte-organizira-den-na-otvorenite-vrati-news_1380279.html", "text": "      На 4 октомври за Деня на Стара Загора, 5 октомври, организира . От 12 часа школото ще отвори врати за желаещите да разгледат класните стаи, фоайетата и актовата зала, да се запознаят с историята на на едно от най-старите училища в града.      Посетителите ще имат възможност да видят и как протича избран от тях учебен час. С творческите постижения на възпитаниците и атмосферата в училището могат да се запознаят родители, бъдещи ученици, баби и дядовци. \r\nVI ОУ е в Ески Зара, открито през 1841 г. от даскал Атанас Иванов. То се помещава в сградата на килийното училище към църквата „Свети Никола” и приема нейното име. Девет години по-късно за нуждите на школото е построена специална сграда и постепенно Светиниколското училище става водещо в града, каквото е и до днес. В него са Васил Левски, братя Жекови и Кольо Ганчев - герои от Старозагорското въстание, учителствал е и Петко Рачов Славейков, който с оглавяването на  градската управа след освобождението на Стара Загора през 1877 г. е първият кмет на Стара Загора. \r\nДнес в VI ОУ „Свети Никола“ се обучават 1040 ученици и с авторитета си, модерната си техническа база и обновената си сграда е привлекателно и търсено училище в Стара Загора.   ", "date": "2019.09.30", "title": "За празника на града старозагорско училище организира Ден на отворените врати"}
{"url": "https://www.actualno.com/cars/evrodeputatite-kritikuvat-volkswagen-za-zavoda-v-turcija-news_1380395.html", "text": "      В Европейския парламент остро разкритикуваха плановете на германския автомобилен гигант Volkswagen да построи нов завод в Турция, съобщава германският вестник Die Welt.      \"С оглед на все по-влошаващото се положение на върховенството на закона, свободата на медиите и демокрацията при президента Ердоган, решението на групата Volkswagen предизвиква смущение\", заяви политикът от Зелената партия Райнхард Бютикофер.   Освен това решението за местонахождението на новия завод е взето като са нарушени правилата на Европейския съюз в областта на конкуренцията.\r\nСпоред германския бизнес ежедневник Handelsblatt Volkswagen в момента с Турция. Очаква се решението да бъде оповестено тази или следващата седмица.  Според запознати, окончателното решение е струвало на Турция повече от един милиард евро. Новият завод е с планиран годишен капацитет до 300 000 превозни средства. Очаква се да бъдат наети около 4000 служители.\r\nТой ще бъде построен в Маниса, близо до Измир. В новия завод ще бъдат произвеждани моделите Volkswagen Passat и Skoda Superb за износ в Източна Европа. Строителството ще започне в края на 2020 г., а производството на автомобили – през 2022 г.   Преди това Volkswagen водеше преговори с властите относно условията за местоположението на завода. Като алтернативен вариант се разглеждаше и България.     ", "date": "2019.09.30", "title": "Евродепутатите критикуват Volkswagen за завода в Турция"}
{"url": "https://www.actualno.com/ruse/nemski-specialisti-s-arheologicheski-razkopki-kraj-selo-novgrad-news_1380382.html", "text": "      В района на село Новград в продължение на 35 дни се извършваха археологически разкопки по съвместен проект между БАН и университета в германския град Тюбинген. Дейностите се реализират с изключителната подкрепа и съдействие на общинската администрация в Ценово. Немските археолози за пети път работят в района като привличат с временна заетост и представители на местното население. По думите на специалистите успешно са приключени и две теренни обхождания.      „Тази година основните проучвания бяха съсредоточени в местността „Ярлов трап“ в близост до Новград. Изследвахме крепостна стена в долния участък на Дунав. Предстои период на обработка на откритите материали“, уточни д-р Свен Конрад, един от ръководителите на екипа. Открити са ценни експонати от различни исторически епохи. „Намерихме вещи от периода на късния неолит (V в. преди Христа), от тракийската епоха, от ранното Средновековие. Повечето от находките са керамика. Особено ценни са двата върха на стрели от ранното Средновековие и бронзов капак с изображение на човешка фигура“, допълни немският археолог.   Все още не се знае дали разкопките ще продължат през следващата година, защото трябва да се одобри продължението на проекта, финансиран от немско изследователско дружество. Някои от находките – малко бронзово ножче и парчета от керамиката ще бъдат изложени в залите на Русенския исторически музей. Има идея част от находките да бъдат експонирани в музейната експозиция в Новград. По принцип всички открити експонати влизат във фонда на Историческия музей като всеки един детайл ще бъде обработен и описан.\r\n„Проучванията, които са по интердисциплинарна методика, ще бъдат систематизирани и публикувани. Ще предадем всичко, което сме открили на Историческия музей. Надявам се, че ще продължим проучванията в района на Таш баир в близост до Новград още през следващата пролет, защото историческите пластове около късноантичната крепост Ятрус носят много богата информация за миналото на района. Така ще се оформи и цялостна представа за устройството на населените места преди векове“, каза проф. д-р Райко Краус от университета в Тюбинген.   ", "date": "2019.09.30", "title": "Немски специалисти с археологически разкопки край село Новград"}
{"url": "https://www.actualno.com/europe/orban-predloji-diplomat-za-evrokomisar-news_1380398.html", "text": "      Премиерът Виктор Орбан номинира нов унгарски кандидат за Европейската комисия днес, след като отхвърлиха първия му избор, разкри високопоставен служител на ЕС за AFP.      Сега Унгария ще подкрепи дипломата Оливер Вархели, след като депутатите стигнаха до заключението, че бившият министър на правосъдието Ласло Трочани е , който го дисквалифицира.   По-рано днес предложените от Унгария и Румъния кандидати от комисията по правни въпроси на Европейския парламент точно преди изслушванията за потвърждение на екипа, избран от бъдещия председател на Комисията Урсула фон дер Лайен.\r\nЧленът на комисията от Германия Тиемо Вьолкен написа в Twitter, че евродепутатите са решили, че румънката Рована Плумб и унгарецът Ласло Трочани са \"негодни да станат комисари\".  Трочани, който трябваше да поеме ресора по разширяването на ЕС, бе спрян заради правителствени поръчки, възложени на неговата адвокатска кантора.\r\nНо унгарският премиер Виктор Орбан твърдеше, че единственият \"грях\" на Трочани - неговият бивш министър на правосъдието, е помощта му за \"спиране на миграцията\".   Плумб, бивш министър на труда в Румъния, се препъна в два проблемни заема, които предизвикаха съмнения за корупция.    Не е ясно дали за Вархели остава на същият пост, или фон дер Лайен ще търси нещо ново. Като дипломат унгарецът изглежда подготвен за подобен ресор, което би съкратило времето му за подготовка за изслушване.\r\nГласуването на новия състав на Европейската комисия е насрочено за 23 октомври. Ако екипът на Фон дер Лайен бъде одобрен от достатъчно евродепутати, той трябва да наследи Комисията \"Юнкер\" на 1 ноември. ", "date": "2019.09.30", "title": "Орбан предложи дипломат за еврокомисар"}
{"url": "https://www.actualno.com/curious/rystyt-na-mobilnite-igri-i-roljata-na-gejmloft-sofija-news_1380399.html", "text": "              Гейм възход Това не е изненада предвид факта, че мобилния гейминг се очаква да съставлява 45% от приходите в индустрията през 2019 г. Прогнозата е, че видео игрите ще достигнат 152.1 млрд. долара през тази година. От тях 68.5 млрд. долара ще се падат на мобилните заглавия или ръст от 10.2% на годишна база, показват данните на изследователската фирма NewZoo. Нейните прогнози показват, че игрите за мобилни устройства ще увеличават своя дял през следващите години и почти ще достигнат 50% от общите приходи през 2022 г.\r\nИнвестициите в сферата също набъбват с разрастването на пазара. От началото на 2018 г. досега компаниите са инвестирали 9.6 млрд. долара в гейм индустрията, показва доклад на DFC Intelligence. Интересът е подкладен не само от възхода на мобилните заглавия, но и на сериозните AAA игри. Само през 2018 г. инвестициите са се удвоили спрямо тези от предходната година, показват данните на DFC Intelligence.   Приносът на „Геймлофт София“ България има своя малък принос в тази динамична индустрия. Един от водещите разработчици на мобилни игри в света – – разполага със свое студио. То е открито през далечната вече 2004 г. още преди страната ни да стане част от Европейския съюз.\r\n„Геймлофт София“ постепенно си изгражда имидж на ключово студио в рамките на френската група и формира екип, който може да поддържа почти целия цикъл при разработването на една игра. Това дава известна творческа свобода на повече от 200 служители на българското звено. Нейно дело са някои от флагманските заглавия на Gameloft – сред които March of Empires и War Planet Online.    „Геймлофт София“ е специализирана в разработването на игри за iOS, които впоследствие други студиа от компанията-майка адаптират за други платформи и устройства. Българското звено, също така продължава поддръжката на по-актуалните заглавия, след пускането им. Поглед в бъдещето Работата за платформите на Apple дава на „Геймлофт София“ и друго предимство. Френският гигант вижда в пускането на новата гейминг услуга Apple Arcade доста потенциал. В нея, компанията от Купертино иска да популяризира абонаментния модел, при който потребителите плащат минимална месечна сума за достъп до определен каталог от заглавия. Без да се налага да извършват други допълнителни трансакции.\r\nGameloft е сред разработчиците, които имат ексклузивно партньорство с Apple за правенето на игри за Apple Arcade. За съжаление, все още първите заглавия за новата платформа са в ранен етап на разработване и затова няма повече обявени подробности. С което има и голяма вероятност в Apple Arcade да има игра, която е правена до голяма степен в България. ", "date": "2019.09.30", "title": "Ръстът на мобилните игри и ролята на „Геймлофт София“"}
{"url": "https://www.actualno.com/politics/svetovnata-banka-izprati-s-horo-kristalina-georgieva-news_1380409.html", "text": "      Близо 1000 служители на Световната банка са се събрали в края на работния ден в петък в централното фоайе на централата на банката във Вашингтон, за да изпратят Кристалина Георгиева, която , съобщиха днес от офиса на Световната банка в София, цитирани от в. .      През последните 3 години българката беше главен изпълнителен директор на Световната банка, а тази година за няколко месеца оглави най-голямата международна финансова институция като временен президент.\r\nНовоизбраният президент на Световната банка Дейвид Малпас е бил подготвил изненада за , която се е обърнала към служителите с емоционално изказване.       \"Тъй като напускам Световната днес след 1011 запомнящи се дни на служба, благодаря на фантастичните си приятели и колеги за привилегията да бъда част от страхотен екип. Заедно ние направихме институцията по-силна и се съсредоточихме върху борбата с бедността със страст и професионализъм\", написа Георгиева в профила си в Twitter.\r\nИзненадата е включвала изпълнение на народни танци, а в последствие самата Кристалина повела хорото, в което са се включили както работещите в банката българи, така и много други служители.\r\nВ изпращането на Кристалина задочно са участвали множество световни лидери, които във видеобръщение са ѝ пожелали успех. Сред тях са бившите президенти на Световната банка Пол Уолфънсън и Робърт Зелик, бившият председател на ООН Бан Ки Мун, бившият председател на ЕК Жозе Мануел Барозо, както и Мелинда Гейтс и Кристин Лагард, пише в съобщението.     ", "date": "2019.09.30", "title": "Световната банка изпрати с хоро Кристалина Георгиева"}
{"url": "https://www.actualno.com/cars/zashto-volkswagen-pak-otloji-izbora-na-turcija-news_1380406.html", "text": "      Подготвената точка с решение е била отложена от надзорния съвет на закритото му заседание в петък, съобщават германски медии, цитирани от в. .      Въпреки масирания натиск на катарските акционери и определени високопоставени членове на управителния съвет, топ босовете в надзорния съвет са призовали за още анализи и събиране на информация.   Това е пети път, при който надзорният съвет отлага решението, като натискът е започнал още през пролетта тази година. Междувременно привличат вниманието на нарастващ брой евродепутати в Брюксел и там скандалът започва да придобива сериозен мащаб.\r\nПо-рано днес членовете на Европарламента намерението на германския концерн .   \"С оглед на все по-влошаващото се положение на върховенството на закона, свободата на медиите и демокрацията при президента Ердоган, решението на групата Volkswagen предизвиква смущение\", заяви политикът от Зелената партия Райнхард Бютикофер, цитиран от Die Welt.\r\n\"Изглежда, че са били гаранцията, че с пари на турските данъкоплатци ще бъдат закупени 40 000 автомобилa, както и щедрата държавна помощ в размер от 400 млн. евро\", каза още Бютикофер, който е председател на Европейската партия на Зелените.       В рамките на Митническия съюз Турция се е ангажирала да спазва правилата на ЕС, но така и не прилага на практика това обещание, смята политикът, цитиран от Deutsche Welle.\r\nОсвен това решението за е взето като са нарушени правилата на Европейския съюз в областта на конкуренцията, твърди той.\r\nБютикофер настоява за намеса на Европейската комисия, понеже, според него, Volkswagen се опитва да печели, нарушавайки  правилата, а освен това и вреди на една държава-членка. Той твърди, че този негов призив се подкрепя от европейски депутати от германските християндемократи и свободните демократи.\r\nМногократното отлагане на окончателно решение в полза на Турция показва ясно, че надзорният съвет не се чувства уверен в дългосрочните ползи от партньорство с Ердоган, макар и краткосрочните плюсове да са ясни.\r\nAFP припомня, че до последния момент и България, която е член на ЕС, се е надявала да получи завода. Правителството в София също направи на концерна – по думите на премиера Бойко Борисов обаче, това можело да стане само \"при стриктно спазване на европейското законодателство\".       ", "date": "2019.09.30", "title": "Защо Volkswagen пак отложи избора на Турция?"}
{"url": "https://www.actualno.com/starazagora/dvama-tejko-postradali-pri-avarija-v-tec-marica-iztok-1-news_1380413.html", "text": "      Двама работници са пострадали при авария в ТЕЦ \"Марица Изток 1\". Служителите са пострадали тежко и ги транспортират към болницата в Стара Загора, съобщава bTV.      Работниците са обгазени и са паднали в шахта, която са почиствали. При слизането на един от мъжете му прилошало. На втория, който се опитал да го извади, също му станало лошо. Така и двамата паднали в шахтата.   Единият работник е с мозъчно сътресение и е настанен в неврохирургията. Вторият работник е на командно дишане и състоянието му е изключително тежко, съобщиха за bTV от болницата.\r\nОбразувано е досъдебно производство, което засега е за нанасяне на средна телесна повреда  Това не е първата авария в ТЕЦ-овете от комплекс \"Марица-Изток\". На 24 юни 2019 г. . Независимо, че пожарът бе овладян, горящият комин на сероочистващата инсталация, откъдето се смята, че реално е тръгнал огънят, частично се срути.\r\nСамият ТЕЦ \"Марица Изток\" e с променено име. На 9 септември 2009 г. ръководството на ТЕЦ \"Марица Изток\" Ей И Ес - България решава, че ТЕЦ Ей и Ес-3С \"Марица Изток 1\" официално промени името си на Ей И Ес Гълъбово. ", "date": "2019.09.30", "title": "Двама тежко пострадали при авария в ТЕЦ \"Марица Изток 1\""}
{"url": "https://www.actualno.com/analysis/gazetaru-bylgarite-bjagat-ot-stranata-si-zaradi-razruhata-news_1380248.html", "text": "      \"Преди повече от 10 години България влезе в Европейския съюз. Но, попадайки в тази страна, се чувствате все едно сте в някоя страна от ОНД (Общността на независимите държави), а не в Европа. Типичната картина са големият брой недостроени сгради с обяви \"Продава се\", раздробен асфалт на дупки, дори в района на елитния курорт Слънчев бряг, нелегална търговия на дребно, която дотолкова е окупирала централните улици на включения в ЮНЕСКО град Несебър, че е много трудно да се разгледат историческите забележителности\", пише популярният руски портал Gazeta.ru в материал, цитиран от Агенция \"Фокус\".      Към това се добавя и специфичният южен колорит на страната – изобилието от цигани. В отделни райони на \"културната\" столица Пловдив има цели цигански квартали, до които обикновените българи се стараят да не се заселват и като цяло не ходят там.\r\nПо думите на експертите, икономиката на страната е в много противоречива ситуация. От една страна, от 2016 г. насам се отчита увеличение на обема на (БВП).      Както отбелязва главният стратег на Univer Capital Дмитрий Александров, през второто тримесечие на 2019 г. икономиката нараства с 3,5%.\r\nМакроикономическите показатели на България като цяло също са добри - инфлацията не надвишава 3%, частният сектор доминира над публичния сектор, дългът също е сравнително нисък, казва Нарек Авакян, ръководител на отдела за инвестиции в \"БКС Брокер\".\r\nТака че България, чийто дълг към БВП е само 20,1%, изглежда много добре и дори се дава като пример за другите държави в ЕС. \"Самата еврозона има подобен показател на ниво от 85,1% и дори не мисли да го намалява\", отбелязва анализаторът на \"Финам\" Алексей Коренев.    Но за това не означава нищо. За разлика от макроикономическите показатели и за невъоръженото око е очевидно, че социално-икономическата ситуация в страната е крайно тежка. Нивото на бедността в страната превишава 22%.   \"Средната годишна заплата в България е 7400 евро, което е повече от двойно по-малко от средното за ЕС, където тя е на ниво 15 000 евро. Населението на страната бързо застарява – младежите активно напускат държавата, а остават да \"доживяват\" основно хора в пенсионна и предпенсионна възраст\", посочва Коренев. .\r\nОтворената граница с ЕС привлича като магнит младите перспективни работници и предприемачи. Те не виждат смисъл да остават в България.\r\nЗа да оцелеят по някакъв начин, тези, които остават да живеят в страната, са принудени активно да печелят допълнителни пари - основно сезонни приходи. В по-голямата си част това е работа, свързана с обслужване на туристи. Като цяло делът на сивата икономика в БВП според различни оценки е почти 50%, заяви Алексей Антонов, анализатор от БК \"Алор\".   По-рано един от най-доходоносните отрасли в българската икономика беше строителството и продажбата на недвижими имоти. Тук голяма част от търсенето беше от руснаци, които купуваха за 20-50 000 евро апартамент на морето. Но само до 2014 г., когато след санкциите и девалвацията на руската валута такива покупки спряха да са по джоба на руснаците.   \"До 2014 г. руснаците бяха най-активните чуждестранни купувачи на българско недвижимо имущество. През 2014-15 г. имаше рязък спад, когато руснаците, напротив, станаха най-активните продавачи. А от втората половина на 2016 г. България спря да е чуждестранен пазар номер 1 за гражданите на Русия, отстъпвайки на Испания\", коментира главният редактор на сайта Prian.ru Филип Березин. Основният поток на заявките от руснаци за закупуване на недвижими имоти в България е получен от компанията до 2015 г., потвърждава и анализаторът на Tanio.ru Руслан Галимов.\r\nПрез 2013 г. е имало близо 30 пъти повече покупки, отколкото през 2018 г. Резкият спад се е случил именно на границата между 2014-2015 г., когато в Русия падна курсът на рублата, отбелязва експертът.\r\n\"Намаляването на може да се свърже и с растящите цени на недвижимите имоти в самата България. Според данните на Националния статистически институт (НСИ) на България, от първото тримесечие на 2014 г. до първото тримесечие на 2019 г. цените на недвижимите имоти са нараствали средно с по 1,5% на тримесечие. Сумарният ръст е 34%. Това е повлияло на интереса на руснаците, сред които е имало доста инвеститори с малък бюджет\", коментира Руслан Галимов.\r\nНиското ниво на услугите, ниското качество на обслужването на всички нива, стандартът на живот, който очевидно е неподходящ за страна-членка на ЕС и множество съпътстващи фактори също са повлияли на желанието за закупуване на къща тук, посочва Коренев.\r\n\"Въпреки добрия климат и ниските цени руснаците започнаха да губят интерес към България. Желаещите да купят недвижими имоти там вече са направили това. Останалите или не могат, или избират други държави\", добавя той.   Освен това условията за издаване на разрешение за пребиваване в България не са много интересни за руснаците. Причината за това: висок праг за влизане, трябва да закупите обект за повече от 300 000 евро - за България сумата е огромна. От 2012 г. само около 20 руснаци са получили разрешение за пребиваване по тази програма, казва Галимов.\r\nКато цяло, според експерти, лошите отношения с Русия имат много негативен ефект върху икономиката на страната. Така българският износ надвишава вноса само с 2 млрд. долара годишно. Преди това руският пазар беше един от ключовите за износа на български стоки, казва Авакян. Европа няма нужда от тях.\r\n\"Русия и България имаха многогодишни стабилни икономически, хуманитарни и образователни връзки, развит туризъм, който даваше значителен принос за българската икономика, но отношенията се охладиха на фона на атаките на българската страна срещу активисти и правозащитници\", пояснява Дмитрий Александров.\r\nПо думите на Антонов, България би трябвало да използва географското си положение за транзит на ресурси, например газ, и да се опита да изгради около това външната си политика и икономиката си.\r\nТака нереализираният проект \"Южен поток\", който се планираше да бъде положен по дъното на Черно море от района на Анапа до българското пристанище Варна, беше добър шанс за страната, но България успя да го изпусне.   Изданието припомня, че Русия се отказа от проекта заради активната критика в ЕС срещу него. Тогава Европейският парламент прие резолюция, в която препоръча на София да се откаже от строителството на газопровода.\r\nПри това подкрепата на Европа за България не помага на страната.\r\nПървоначално ЕС отпусна средства, но впоследствие програмите бяха многократно спрени поради твърде висока корупция и неефективност при изразходването им в България. Например международната организация Transparency International преди това нарече тази страна най-корумпираната в Европейския съюз. Съдебната система и законодателната власт са най-ангажирани в това, а селскостопанският сектор не изостава.\r\nВ същото време, поради факта, че Великобритания ще се оттегли от Европейския съюз, финансирането за други страни от Брюксел ще бъде допълнително намалено.\r\n\"България има нужда от промяна на елитите и политиките, реформи, но елитите едва ли ще се съгласят с това, по-скоро ще продължат да провеждат популистка политика\", обобщава Антонов. ", "date": "2019.09.30", "title": "Gazeta.ru: Българите бягат от страната си заради разрухата"}
{"url": "https://www.actualno.com/asia/sauditska-arabija-s-mnogo-tejko-porajenie-v-jemen-pleneni-sa-visshi-oficeri-news_1380302.html", "text": "      Мащабна операция на границата със Саудитска Арабия са извършили йеменските хути. В нея са заловили и няколко високопоставени военни офицери на кралството, според Ал Масира.      По информация на Яхва Сарие, военен говорител на хутите, три саудитски бригади са попаднали в ръцете на йеменското бунтовническо движение близо до саудитския град Найран.   Според Ройтерс говорителят заявил, че йеменската група е заловила хиляди вражески военни на границата между двете държави, както и стотици военни машини. Той добави, че това е най-голямата офанзива, която някога са правили хутите.\r\nТой отбелязва, че офанзивата е продължила няколко месеца и е нанесла драматични загуби - както по отношение на военна техника, така и по отношение на личния състав - на врага, се казва още в съобщение на медийното бюро на йеменските хути.  От своя страна от Саудитска Арабия не потвърдиха нито отрекоха твърденията на бунтовниците в Йемен - страна, ударена през последните години от бомбардировъчната кампания на коалицията, ръководена от Рияд.\r\nВъпреки че регионът на Найран принадлежи към арабското кралство, голяма част от населението му е от йеменски произход и обитава района от стотици години.   Докладът идва две седмици, след като две рафинерии в Саудитска Арабия бяха атакувани от множество дронове в офанзива, претендирана за извършена от хутите, но приписана на Иран от САЩ и няколко западни страни - без да се представят доказателства за това твърдение.    Някои западни медии съобщават, че Риад бил се съгласил на примирие вчера, но от йеменската група опровергаха тези съобщения. ", "date": "2019.09.30", "title": "Саудитска Арабия с много тежко поражение в Йемен, пленени са висши офицери"}
{"url": "https://www.actualno.com/america/google-syzdade-naj-byrzija-komputyr-v-sveta-news_1380360.html", "text": "      Google заяви, че е създал първия квантов компютър, способен да изчислява и решава проблеми над възможностите на най-мощните днешни суперкомпютри.      Доклад на изследователите на Google, който бе публикуван накратко на сайта на НАСА и след това отстранен, твърди, че техният процесор е в състояние да извърши изчисления в рамките на 3 минути и 20 секунди, за които на най-напредналия класически компютър Summit са били необходими около 10 000 години.   Според изследователите, това се нарича „квантово превъзходство“ - когато квантовите компютри извършват изчисления, които преди това са били невъзможни.\r\n„Това драматично ускорение на всички известни класически алгоритми дава възможност за експериментална реализация на квантовото превъзходство. Доколкото знаем, този експеримент бележи първото изчисление, което може да се извърши само на квантов процесор\", се казва в доклада.  Както бе посочено, системата може да извърши само едно високотехнологично изчисление, но за използването на квантови машини за решаване на практически проблеми все още са нужни много години. Докато прототипите на квантовите компютри могат да изпълняват същите задачи, които правят класическите компютри, само че по-бързо.\r\nДокладът на „Boston Consulting Group“ от ноември 2018 г. казва, че те биха могли „да променят играта в областта на криптографията и химията (и по този начин на науката за материалите, селското стопанство и фармацията), особено в областите, свързани с изкуствения интелект и машинно обучение. \"   За разлика от основните бинарни елементи на класическите компютри или битове, които представляват или нули, или единици, квантовите битове или кубове могат едновременно да представляват и едното, и другото. Квантовите компютри могат да обработват огромно количество информация наведнъж, докато традиционните компютри трябва да я обработват последователно.    „Това е съществен момент, за пръв път някой показва, че квантовите изчисления изцяло могат да надминат класическите изчисления“, заяви Стив Брюърли, основател на квантовия софтуер „Riverlane“ и съветник в правителството на Великобритания по квантовите технологии. ", "date": "2019.09.30", "title": "Google създаде най-бързия компютър в света "}
{"url": "https://www.actualno.com/balkani/gyrcija-vryshta-10-000-migranti-na-turcija-do-2020-g-news_1380418.html", "text": "      Гръцкото правителство заяви след спешно заседание, че смята да изпрати 10 000 мигранти обратно в Турция до края на 2020 г.      Атина иска да увеличи броя от \"1 805 върнати за 4,5 години при предишното правителство на СИРИЗА\" на левия лидер Алексис Ципрас, се казва в изявление на кабинета, ден след на гръцкия остров Лесбос.   Новият пакет мерки за справяне с бързото увеличаване на нередовните мигрантски потоци включва и стъпки за затягане на граничния контрол, като увеличени морски патрули, информира Kathimerini.\r\nПравителството заяви, че ще създаде центрове със затворена структура за пренасочване на хора, които са влезли незаконно в Гърция и нямат право на убежище (или лица, чието искане за убежище е отхвърлено).  Освен това правителството заяви, че ще обезвреди приемни съоръжения на Егейските острови, като прехвърли хората в континенталната част.\r\nПравителството заяви още, че ще се стреми да увеличи участието на Европейския съюз и ключовите европейски правителства в решаването на проблема.   Междувременно министърът на защита на гражданите Михалис Хрисохоидис представи проектозакон, насочен към затягане на процедурата за предоставяне на убежище, за да се гарантира, че няма пропуски, които могат да бъдат експлоатирани и отхвърлените молби да не се разглеждат многократно.     ", "date": "2019.09.30", "title": "Гърция връща 10 000 мигранти на Турция до 2020 г."}
{"url": "https://www.actualno.com/crime/dogan-i-peevski-bili-iznudvani-za-12-mln-evro-tvyrdi-specializiranata-prokuratura-news_1380313.html", "text": "       Българинът Делян Георгиев и румънският гражданин Дорин Йоргаке вече четири месеца са в ареста, защото Специализираната прокуратура смята, че са изнудвали Делян Пеевски и Ахмед Доган с доклад на френските служби за участието им в контрабанда на цигари и финансиране на терористични организации. Срещу 12 милиона евро те предложили докладът да не бъде пращан на европейските институции, а имената на политиците да бъдат заличени. За \"френски прокурор\", разследващ контрабандата, са били предназначени 10 милиона евро, а два милиона - за \"изнудвачите\", пишат днес сайтът и няколко български електронни и печатни издания.      Формалният повод за разследването им е поредното заседание на Специализирания Апелативен съд от 26 септември т.г., по мярката за неотклонение на българския и румънския гражданина, които  останаха в следствения арест без право на обжалване. Причината, според Специализираната прокуратура и съда е, че има данни да са изнудвали Доган и Пеевски, в съучастие с влиятелен румънски бизнесмен, за когото е издадена европейска заповед за арест.   Тезата на обвинението е развита от прокурор Евгения Станкова, според която по делото \"НАПЛийкс\" са били мишена на терористично нападение . \"Първоначално тя повдига на румънеца и българина обвинение за финансиране на тероризъм,  после обвинението е прецизирано като \"изнудване\" извършено от организирана престъпна група. Всъщност, от протоколите по делото се разбира, че прокурор Станкова не е уверена за какво точно престъпление става дума – изнудване или опит за измама, но пък е сигурна, че то било извършено от организирана престъпна група, пишат изданията, като се позовават на документи от съдебните протоколи.   \"Френският доклад\" е видян само от \"таен свидетел\". В него се споменава за контрабанда на цигари \"Булгартабак\", от която се финансират терористични организации като \"Ислямска държава\", \"Ал Нусра\", ПКК и режима на сирийски лидер Башар Асад. Единствено там се цитират имената на депутата от ДПС Делян Пеевски и почетния лидер на движението Ахмед Доган.   Освен българинът и румънецът, има трети предполагаем член на бандата – румънският бизнесмен Овидиу Семенеску, свързван с концесионера на \"Софийска вода\" и разследван за корупция в родината си, който се издирва. \"Тайният свидетел\" според защитата е охранителният бос Иван Петлешков (споменат в публикация на като защитен свидетел номер 436), който твърди, че на среща с тримата Семенеску му  бил показал въпросния доклад, пише \"Свободна Европа\". След това той отишъл в ДАНС, откъдето го инструктирали как да се държи и проконтролирали няколко последващи срещи. По делото обаче не са приложени нито този доклад, нито доказателства, че обвиняемите са говорили или са се виждали с Пеевски и Доган. Защитата обаче твърди, че такъв доклад няма.   Според \"Мediapool\" \"oфициално прокуратурата не е споменавала името на Пеевски или Доган. Те не фигурират в обвинението, а са маскирани под формулировката \"публични личности\". Имената им обаче са споменати от свидетел 436, който очевидно е бил питан кого са искали да изнудват. Същевременно няма доказателства с Пеевски да е осъществяван контакт, още по-малко пък да са му искани пари, твърдят адвокатите. В разследването си сайтът припомня връзките на Делян Пеевски с \"Булгартабак\" и обстоятелствата около придобиването от страна на .     ", "date": "2019.09.30", "title": "Доган и Пеевски били изнудвани за 12 млн. евро, твърди Специализираната прокуратура"}
{"url": "https://www.actualno.com/curious/dneven-horoskop-za-1-oktomvri-news_1380301.html", "text": "       Овен       През първия ден на новия месец бъдете сигурни, че може да изпълните всички обещания, които давате. Най-добре не се изхвърляйте. Телец Този вторник не бъдете прекалено взискателни към другите. Имате доста ваши неща, които да доизкусурите, за да се разсейвате.   Близнаци Днес не тъгувайте за каквото и да било. Вгледайте се в красивите цветове на есента и си купете нещо ново! Рак     Това е ден, в който да се опитате да изпреварите времето. Поставили сте си срокове, но ако сте готови с решението си няма защо да бавите нещата. Лъв Това е ден, в който да не престъпвате чужди територии. Съсредоточете се върху вашата основна дейност - тя е най-важна. Дева Днес не надхвърляйте възможностите си. Ограничете се само до това, което искат от вас. Рискувате да се претоварите и изложите.   Везни Не се опитвайте да се харесате на всяка цена. Би било странно ако всички ни харесват. Важното е вие да се чувствате добре. Скорпион Това е ден, в който да потърсите забавлението и по-лекият поглед върху нещата. Сега нямате нужда от усложняване нито на ситуацията, нито на обстановката. Стрелец Този вторник не отказвайте покани за гостуване или пътуване. Имате нужда от нови преживявания повече от всякога. Козирог    Днес не поставяйте вашите интереси над общите, що се отнася до семейството ви. Всяка грешка сега ще ви струва прекалено скъпо. Водолей Днес не обещавайте неща, за които дори мислите, че имате желание и възможност да изпълните. Не винаги сме господари на положението. Риби Този вторник ви очаква безкраен низ от събития. Преминавайте от едно към други без много да мислите и денят ще мине неусетно. ", "date": "2019.09.30", "title": "Дневен хороскоп за 1 октомври"}
{"url": "https://www.actualno.com/crime/obviniha-bashtata-na-shofiora-bez-knijka-ot-plovdiv-news_1380342.html", "text": "      Бащата на 19-годишният младеж - Огнян Дебелаков, който се блъсна в стълб над р. Марица на 29 септември, се сдоби с обвинение от прокуратурата, съобщава БНР.      При инцидента загинаха двама младежи на Джанет Александров - на 16 г. и Петър Илиев на 19 години, а шофьорът се оказа без книжка. При инцидента оцеля още един младеж - братът-близнак на шофьора - Васко Дебелаков.   Вечерта, в която е станал инцидентът, момчетата били на сватба, след което решили да се поразходят с автомобил из града. По първоначални данни при катастрофата колата се е движила със 100 км/ч, съобщи директорът на ОДМВР Пловдив старши комисар Йордан Рогачев, цитиран от Агенция \"Фокус\".\r\nСпоред разследващите бащата съзнателно е дал  ключовете за автомобила си на момчетата, въпреки че е съзнавал, че нито  един от четиримата в колата няма право да шофира. Той беше задържан още вчера за 72  часа.  Окръжният прокурор Румен Попов обясни, че при такива случаи собственикът на автомобила е еднакво отговорен като самия шофьор, причинил катастрофата.\r\nДо края на деня трябва да станат ясни резултатите от пробите им за алкохол и наркотици. Назначени са общо осем експертизи. ", "date": "2019.09.30", "title": "Обвиниха бащата на шофьора без книжка от Пловдив"}
{"url": "https://www.actualno.com/sciencelogy/a1-puska-v-prodajba-novata-fifa-20-v-komplekt-s-ps-4-pro-1tv-i-ps-4-slim-1tv-news_1380377.html", "text": "          Тази седмица ще зарадва геймърите с продажби на новата игра FIFA 20 в комплект с последните конзоли на Sony – PlayStation 4 Pro и PlayStation 4 Slim. Последната версия на хитовата игра на производителя EA SPORTS ще предложи на геймърите още по-реалистично изживяване и ще засили контрола им по време на игра. Допълнителна новина за феновете на FIFA e, че двата комплекта включват 14-дневен PS Plus абонамент, както и FIFA ULTIMATE TEAM пакет - най-популярният режим в играта за създаване на звездни отбори.\r\nПочитателите на играта имат възможност да закупят FIFA 20 в комплект с PlayStation 4 Pro 1TB на цена 659,99 лв. в брой или 31,99 лв./мес. при подписване или нова активация на двоен пакет телевизия и домашен интернет А1 Премиум 200. Със същия план цената на PlayStation 4 Slim 1ТB + FIFA 20 и втори безжичен контролер DualShock 4 към комплекта е 549,99 лв. в брой или 26,99 лв./мес.\r\nИнтересна новост във FIFA 20 e режимът VOLTA FOOTBALL, който ще позволи на геймърите да изживеят и много по-суровата форма на футбола – уличната. VOLTA FOOTBALL ги отвежда до улични терени из целия свят, а новата игрална система - включително опростени движения и умения – ги доближава до автентичната култура и креативност на уличния футбол.\r\nНовата преработена система дава и още по-добра пространствена ориентация. Освен в реалистична среда, почитателите на FIFA ще се състезават и с много по-автентична топка - FIFA 20 въвежда нови траектории на топката при изстрел, по-реалистично взаимодействие и фалциране, както и отскачане, което се доближава до това при реална игра на футбол.\r\nС PlayStation 4 Pro, най-мощната конзола на Sony излизала досега, играта оживява с вълнуваща картина и кристално ясни детайли. Тя разполага с вградена памет от 1ТВ и работи с по-бърз процесор – х86-64 AMD „Jaguar” с осем ядра и с по-мощен графичен чип, осигуряващ изчислителна мощ от 4.2 терафлопа, или два пъти повече в сравнение с PS4. PlayStation 4 Slim също предлага висока производителност в много по-компактен дизайн.   ", "date": "2019.09.30", "title": "A1 пуска в продажба новата FIFA 20 в комплект с PS 4 Pro 1ТВ и PS 4 Slim 1ТВ "}
{"url": "https://www.actualno.com/curious/5-jenski-imena-koito-sa-zaredeni-sys-silna-energija-news_1378440.html", "text": "      Истина е, че не ние си избираме името, а нашите родители, но така или иначе то отразява същността на нашата личност. Вярва се, че съдбата на всеки човек, както и неговият характер се предопределят точно от неговото име. Има имена, които носят по-силен енергиен заряд с уникалното си съчетание от букви и скрит символизъм.      Вижте кои женски имена дават на притежателките си определена харизма и силна енергия:    По принцип, всички имена, с начална буква “А” носят положителен заряд. Но тъй като значението от гръцки на името Александра е “смела” и “защитничка”, жените, носещи това име са наистина изключително смели, инициативни и борбени.   Още едно силно женско име, което започва с буквата \"А\". При него допълнителна сила му придава и повторението на буквите. Жените с това име винаги са център на внимание. Те са красиви и интелигентни. А значението му е “благодат”.        Значението на името Виктория е “победа”, което прави жените, носещи това име родени победителки, те не се отказват лесно от своите цели, знаят какво искат и обичат да бъдат в центъра на събитията. Името Екатерина означава “чиста, девствена” и жените, които го носят са не само магнетични и красиви личности, те се отличават с висок интелект и силно чувство за справедливост. Значението на това древногръцко име е “мир”. Жените, които се казват Ирина, наистина са много добри и миролюбиви, винаги са готови да помогнат и са невероятни приятели и брачни партньори. Те са много чувствителни, изящни и хармонични лисности.    ", "date": "2019.09.30", "title": "5 женски имена, които са заредени със силна енергия "}
{"url": "https://www.actualno.com/balkani/zoran-zaev-priemame-preporykite-na-bylgarija-news_1380288.html", "text": "      Може бързо да се намери решение за откритите въпроси с България. Това заяви министър-председателят на Северна Македония Зоран Заев пред журналисти в отговор на въпрос относно позицията на София за европейската интеграция на страната.      „Ние подписахме договор, в който приехме, че имаме обща история. Разбира се, част от историята ни е уникална за двете страни и вярвам, че в този дух комисиите ще намерят решение”, подчерта Заев, цитиран от агенция МИА.\r\n„Комисията е експертна и предназначена да дефинира нещата. Нашите указания са да бъдат предприети смели стъпки, стъпки, основани на факти и на истината. Фактите и истината са ясни и апелираме за решение. Вярвам, че не е достатъчно само нашата страна да има волята за това. Необходима е воля и от страна на България”, категоричен бе Зоран Заев.\r\nСпоред него тази част от историята също ще се преодолее. Досега са решени четири исторически периоди с шест или седем известни личности, които се почитат съвместно от двете страни.     „Чрез договора показахме политически, че сме за сътрудничество с България и продължаваме в тази посока. Целта ни е да заздравим приятелството и добросъседството”, посочи още Заев, отбелязва БГНЕС. Той подчерта, че България един от най-силните поддръжници на членството на Северна Македония в ЕС и очаква това да се докаже и при гласуването на решение за получаване на дата за преговори.\r\nСпоред премиера няма място за притеснение – Северна Македония е приела отправените от България послания. Работата с комисиите вече е започнала. Предстоят още срещи между тях, а крайната цел е и двете страни да бъдат доволни от постигнатите решения.        ", "date": "2019.09.30", "title": "Зоран Заев: Приемаме препоръките на България"}
{"url": "https://www.actualno.com/europe/politico-ungarskijat-evrokomisar-e-bil-othvyrlen-zaradi-vryzki-s-rusija-news_1380311.html", "text": "      В четврътък на 26 септември правната комисия към ЕП разгледа кандидатурите на всички предложени от Урсула фон дер Лайен еврокомисари.         В Брюксел са разтревожени от „връзките му с Русия, особено предвид ролята му на министър на правосъдието в екстрадирането на заподозрени руснаци, за които впоследствие се твърди, че са освободени, въпреки предварителното искане на САЩ за екстрадиция“.   По време на мандата си като министър на правосъдието Трочани е одобрил екстрадицията в Русия на заподозрени в търговия с оръжие Владимир Любишин-старши и Владимир Любишин-младши, въпреки искането на САЩ за екстрадиция и съвместна работа по този случай. Заподозрените са освободени по-късно от руските власти.\r\nКомисията на Европейския парламент, която разглежда кандидатурите за новия състав на ЕК, също изрази загриженост в писмо си за „участието на Трочани като министър на правосъдието в договора за атомната електроцентрала „PAX II“, въпреки наличието на клауза за конфликт на интереси“. Русия е предоставила на Унгария финансиране за разширяване на атомните централи, като руският гигант „Росатом“ е основен изпълнител на проекта, пише Агенция \"Фокус\".  Тази вечер започват изслушванията на еврокомисарите в ресорните комисии. Румъния и Унгария вече повториха подкрепата си за двамата кандидати и отказаха да предложат нови имена. Как ще се реши казусът предстои да разберем. Ясно е само, че еврокомисията Фон дер Лайен трябва да бъде гласувана \"ан блок\" и трябва да заработи на 1 ноември. ", "date": "2019.09.30", "title": "Politico: Унгарският еврокомисар е бил отхвърлен заради \"връзки с Русия\""}
{"url": "https://www.actualno.com/politics/ninova-kym-kandidatite-na-bsp-vslushvajte-se-kakvo-vi-govorjat-horata-news_1380349.html", "text": "      \"Благодаря на всички досегашни кметове, че работихте за съгражданите си и преобразихте общините. Пожелавам ви да продължавате така. На кандидатите за първи път - успешен старт! Учете се от добрите примери на колегите си и винаги бъдете общ екип, както сте днес\". С тези думи председателят на БСП Корнелия Нинова се обърна към кандидатите за кметове, издигнати и подкрепени от БСП, от област Велико Търново.      Сред тях бяха кандидатът на областния център - Весела Лечева, на Павликени - Емануил Манолов, който се кандидатира за трети мандат; Георги Чакъров - кандидат за пети мандат на Полски Тръмбеш; Пламен Чернев - за четвърти мандат на Сухиндол; Румен Павлов - за втори мандат на Стражица.\r\nКъм отбора на левицата се присъединяват за първи път като кандидати за кметове - Явор Божанков на Горна Оряховица, Емилия Жилиева за Лясковец, както и световният шампион по борба Михаил Ганев на Златарица. Присъстващите си дадоха дума за екипност и подкрепа, а лидерът на БСП Корнелия Нинова им пожела успех и ги посъветва: \"Вслушвайте се какво ви говорят хората\". ", "date": "2019.09.30", "title": "Нинова към кандидатите на БСП: Вслушвайте се какво ви говорят хората"}
{"url": "https://www.actualno.com/healthy/zapochvat-masovi-proverki-v-pticefermite-zaradi-risk-ot-influenca-news_1380327.html", "text": "      Българска агенция по безопасност на храните започва масови проверки във всички промишлени животновъдни обекти за птици в страната.      Причината е рискът от болестта Инфлуенца по време на предстоящия зимен сезон. Проверките ще продължат до 18 октомври включително.   Инспекторите на БАБХ ще следят за спазване на изискванията за биосигурност и изпълнението на самоконтрола във фермите относно Инфлуенцата по птиците и Салмонелозата. Необходимо е обектите да изпълняват въведените мерки за биосигурност.\r\nОт Агенцията по храните посочват, че честотата на взимане на пробите и броят им трябва да съответстват на Националната профилактична програма за контрол и допълнителните инструкции, утвърдени от БАБХ за гарантиране здравния статус на сектора.  В случай че бъдат установени пропуски в прилагането им, на собствениците ще бъдат съставяни актове за административно нарушение.\r\nОт БАБХ съобщават, че в началото на септември на среща с птицевъдния бранш са били обсъдени мерките за биосигурност, които трябва да се спазват от фермерите. Агенцията по храните следи за прилагането им чрез вземане на проби за проверка ефективността на дезинфекцията, документална проверка и инспекция на място на плана за биосигурност.    ", "date": "2019.09.30", "title": "Започват масови проверки в птицефермите заради риск от инфлуенца"}
{"url": "https://www.actualno.com/sciencelogy/moskva-posteli-chervenija-kilim-za-huawei-i-5g-napuk-na-vashington-news_1380325.html", "text": "      Докато САЩ забраниха дейността на Huawei заради подозрения в шпионаж и помолиха своите съюзници да направят същото, Москва постели червения килим за китайската технологична компания, оставяйки я да развива 5G мрежи в Русия.      Освен израз на солидарност с Пекин срещу САЩ, този ход е израз и на стремежа да се осигури ултра високоскоростен интернет на руските технологични потребители, твърдят анализатори.\r\nТози месец откри първата си зона за тестване на 5G в Москва в партньорство с руския оператор \"МТС\" с идеята да разгърне услугата до останалата част от столицата. Московските власти твърдят, че мрежата ще стане част от обичайната инфраструктура на града през следващите няколко години.   Пионер в телекомуникационните мрежи в сравнение с много западни страни, Русия планира да внедри във всички свои основни градове до 2024 г., пише AFP, цитирана от .  Когато китайският президент Си Цзинпин посети Русия през юни - в разгара на конфликта на Вашингтон с Huawei - основният руски мобилен оператор \"МТС\" подписа договор с китайската компания. При откриването на 5G зоната в Москва изпълнителният директор на руския клон на Huawei Жао Лей похвали дейността на компанията в страната. \"Работим в Русия от 22 години. Благодарение на нашите партньори живеем добре тук\", каза той. По думите му Huawei, считан за световен лидер в , планира да \"води в развитието на 6G\" в бъдеще. Китайският гигант е и втората най-голяма компания за смартфони в света.       Huawei е най-големият инвеститор в развитието на мобилни технологии в Русия, с \"най-голямата изследователска лаборатория от всички оператори\" в Москва, според руски технологични изследователи. В момента за Huawei работят 400 души в Москва и 150 в Санкт Петербург в мобилни изследвания и разработки. Компанията има за цел да наеме още 500 души до края на 2019 г. и още 1000 в рамките на 5 години, разкрива руският ежедневник \"Ведомости\".\r\nНо приветствието на Huawei в Русия не означава, че китайската компания е сама в надпреварата за разработване на 5G в страната. \"Всички руски оператори си сътрудничат с множество доставчици на 5G оборудване, включително Huawei. Не виждаме ясни 5G лидери в мрежовото внедряване в Русия\", заяви Микела Ландони, анализатор от Fitch Solutions. По думите ѝ операторите предпочитат този подход, за да избегнат зависимостта от конкретен доставчик и да се предпазят от кибер заплахи.\r\nОператорът Tele2 беше първият, който пусна 5G в Русия с оборудване на шведската Ericsson през август. Това се случи на главната улица в Москва – \"Тверская\".  ", "date": "2019.09.30", "title": "Москва постели червения килим за Huawei и 5G напук на Вашингтон"}
{"url": "https://www.actualno.com/starazagora/samo-chetvyrt-ot-raboteshtite-v-bylgarija-sa-sindikalno-predstaveni-news_1380314.html", "text": "       съобщи в Стара Загора Пламен Димитров, президент на Конфедерацията на независимите синдикати в България (КНСБ). Това е първата от 28 срещи в цялата страна, на които синдикатът ще се среща с представители на наемния труд и фрийлансъри, които нямат представителство за защита на трудовите и осигурителните им права.      На срещата в Стара Загора граждани са сигнализирали, че в старозагорска частна фирма . Във военизирано ведомство пък . На представянето на проекта „Парламент на работеща България” освен традиционните теми за неспазване на трудовото законодателство, са се очертали и две нови теми.    Според Пламен Димитров проучвания във фокус групите сочат, че големите западни фирми имат свои регулации за използването на социалните мрежи - кога и какво може да се публикуват служителите в личните си профили в социалните мрежи, докато са на работа. Този деликатен въпрос България дори не бил предмет на законодателството ни, докато във Франция и скандинавските страни са го облекли в законови текстове или като част от колективните трудови договори. Последни данни сочат, че „Този въпрос поставя възможности за цензура и създава едностранни правила, които не са договорени, а това пък води до стрес на работното място. Важно е да се регламентира и как началниците използват социалните мрежи спрямо подчинените си\", каза Димитров.  „Парламент на работеща България” има за цел да направи анализ на събраната информация за нарушаването на трудовите, социалните и гражданските права в България, както и да консултира и подкрепя засегнатите физически и заинтересованите юридически лица, да защити интересите и потребностите на трудещите се и да насърчи партньорството и развитието на диалога между гражданите, институциите, синдикалните структури и неправителствения сектор. Другата цел на срещите в областните градове е да се изгради мрежата „Работеща България”. В местни свободни мрежи работниците и служителите дори без да са синдикални членове да могат да поставят искания, да изразяват мнения или да правят препоръки. \"Важно е да предложим решения по проблемните теми и да се чува гласа на неорганизираните в синдикални организации български работници”, заяви още лидерът на КНСБ Пламен Димитров. ще се реализира до началото на януари 2020 година и е на стойност почти 84 хиляди лева. Финансира се от  ", "date": "2019.09.30", "title": "Само четвърт от работещите в България са синдикално представени "}
{"url": "https://www.actualno.com/europe/rumynija-i-ungarija-trjabva-da-predlojat-novi-imena-za-evrokomisari-news_1380331.html", "text": "      При тайно гласуване в ЕП номинираните в Комисията фон дер Лайен - (\"Транспорт\") и (\"Разширяване\") са били отхвърлени, пише Нова тв.      Това потвърждава гласуването от 26 септември, когато двамата не издържаха проверката на правната комисия. Румънката и унгарецът бяха заподозрени в \"конфликт на интереси\".   При гласуване днес (30 септември) Рована  Плумб е била отхвърлена с 13 на 7 гласа, а Ласло Трочани - с  12 на 9. Това означава, че двамата няма да стигнат до изслушвания от ресорни комисии, а Румъния и Унгария трябва да предложат нови еврокомисари.\r\n\"Комисията на ЕП по правни въпроси гласува, че двамата кандидати за комисари на Румъния и на Унгария не са в състояние да упражняват функциите си в съответствие на Договора и Кодекса за поведение на ЕС“. Това написа във Twitter говорителят на ЕП Жауме Дуч.    \"Председателят на ЕП Давид Сасоли ще попита какви са бъдещите стъпки, които ще предприеме новоизбраният председател на ЕК Урсула фон дер Лайен\", пише още Дуч.   След решението на правната комисия топката е в ръцете на Фон дер Лайен, която трябва да реши дали ще се съобрази с него и ще избере нови кандидати или ще го игнорира и ще прати двамата на изслушванията заедно с останалите кандидати за еврокомисари, пише Труд.    Ако има нови предложения от Унгария и Румъния, те ще бъдат изслушани между 9 и 17 октомври от комисиите в ЕП. Ако процесът се забави, встъпването в длъжност на цялата Европейска комисия, която трябва да започне работа на 1 ноември, може да се отложи.\r\nЗа одобряването на Европейската комисия е необходимо всички номинирани еврокомисари да преминат през проверки и събеседване в ресорните комисии в ЕП, след това цялата комисия фон дер Лайен ще бъде гласувана \"ан блок\". ", "date": "2019.09.30", "title": "Румъния и Унгария трябва да предложат нови имена за еврокомисари"}
{"url": "https://www.actualno.com/plovdiv/serija-ot-iniciativi-v-plovdivskata-bolnica-sveti-pantelejmon-news_1380343.html", "text": "      Медицински център „Свети Пантелеймон“ към едноименната общинска болница в Пловдив продължава с благородните си инициативи. В рамките на две седмици в болничното заведение ще се провеждат напълно безплатни хирургични прегледи.      Всички желаещи пациенти могат да се консултират със специалист през всеки делничен ден от 9 до 13.00 часа. За целта е необходимо да се запишат предварително на телефони 032/603 990; 032/603 914 или 0882 450 604, като за прегледите не се изисква направление от личния лекар, уточни управителят на болницата д-р Константин Сапунджиев.   Отново в МБАЛ „Свети Пантелеймон“ за утре е предвидена и друга благотворителна инициатива. В 10,00 часа БЧК – Пловдив открива библиотека на разположение на пациентите в болницата. На принципа връстници помагат на връстници, лекуващите се ще имат възможността да се опитат да преодолеят самотата и да намалят страданието чрез четиво и среща с човек, който да го изслуша и с когото споделят мисли и преживявания.\r\nИнициативата е по повод Международния ден на възрастните хора, който се отбелязва на 1 октомври. На този ден се отдава почит към хората от третата възраст. „Времето, в което живеем, отправя предизвикателство към нас, хората в активна възраст да обръщаме по-голямо внимание на възрастните хора около нас. Едно от най-големите изпитания  пред, което са изправени хората от третата възраст се оказва  самотата. Невъзможността, поради заболяване или недостатъчни доходи да се срещат, разговарят и споделят с другите хора са чест техен спътник“, се казва в съобщение на Българския червен кръст.   ", "date": "2019.09.30", "title": "Серия от инициативи в пловдивската болница „Свети Пантелеймон“"}
{"url": "https://www.actualno.com/asia/beglec-se-ukriva-17-godini-v-peshtera-v-kitaj-news_1380317.html", "text": "      Полицията в Китай е арестувала избягал престъпник, който се е крил в продължение на 17 години. Скривалището му е открито с помощта на дрон, предаде BBC.      63-годишният Сун Цзян е бил осъден на затвор заради търговия на жени и деца, но през 2002 г. успял да избяга от лагера.\r\nПрез всичките тези години той е живял в миниатюрна пещера и не е общувал с хора.\r\nВ началото на септември полицията на град Юннан получила информация за местонахождението на Сун.  Издирвателните екипи стигнали до планината близо до родния град на беглеца в Югозападен Китай.   Полицаите започнали да претърсват местността, а властите отделили допълнително дронове, за да подпомогнат операцията.\r\nВ крайна сметка дроновете открили сред скалите на едно стръмно място боядисана в синьо стоманена плоча и следи и отпадъци.    Когато се добрали до мястото, полицията открила издирвания в малка пещера, в която се е крил години наред. Човекът е живял толкова дълго време сам, че му е било трудно да общува с полицаите.\r\nСун е пил вода от реката и е използвал клони, за да си стъкне огън. Отправен е обратно в затвора. ", "date": "2019.09.30", "title": "Беглец се укрива 17 години в пещера в Китай "}
{"url": "https://www.actualno.com/dobrich/v-kavarna-sybraha-425-kg-kapachki-za-zakupuvane-na-aparatura-za-novorodeni-news_1380304.html", "text": "      Общо 425 кг пластмасови капачки са събрани в Каварна в рамките на кампанията „Аз вярвам и помагам“ в монтираните за целта пет метални сърца, съобщиха от Общината.      Събраните капачки са предадени на празника на рециклирането пред Катедрален храм „Св. Успение Богородично“ във Варна.   Всички капачки ще бъдат предадени за рециклиране, а със събраните средства ще се купи медицинска апаратура за новородени.\r\nКаварна за пореден път се включва в благородната инициатива.   ", "date": "2019.09.30", "title": "В Каварна събраха 425 кг капачки за закупуване на апаратура за новородени"}
{"url": "https://www.actualno.com/curious/uvolniha-shef-na-blagotvoritelna-asociacija-zaradi-greta-tunberg-news_1380354.html", "text": "      Уволниха шефа на френската благотворителна асоциация \"Приятели на Музея за съвременно изкуство \"Дворец Токио\" Бернар Шенбо заради негов призив да бъде убита шведската активистка в борбата срещу климатичните промени Грета Тунберг, предаде агенция ТАСС, цитирайки в. \"Le Parisien\".      \"Не съм глух и не съм идиот, и чувам всички тези призиви, които се отправят през последните 10 години. Но по този начин, по който го прави тази луда девица, само се добавя ненавист в нашето общество, което и без това става все по-агресивно заради всевъзможни злонамерени изказвания. Затова тя трябва да бъде убита. И се надявам, че някой луд това и ще направи\". Това написа Шенбо във Facebook по повод на 16-годишната Грета на сесията на Общото събрание на ООН.   От ръководството на парижкия музей за съвременно изкуство осъди остро изказванията му и дори съобщи, че скоро ще бъде избран нов председател на асоциацията.\r\nПо-късно Шенбо публикува във Facebook съжаления за изказванията си.   ", "date": "2019.09.30", "title": "Уволниха шеф на благотворителна асоциация заради Грета Тунберг"}
{"url": "https://www.actualno.com/politics/bylgarski-biznesmeni-stoeli-zad-shpionskija-skandal-tvyrdi-bivsh-deputat-news_1380351.html", "text": "      Местни бизнесмени стоели зад шпионския скандал с русофилите. Тази теза разви на пресконференция в БТА призованият за разпит  проф. д.ик.н. Ангел Димов, бивш депутат, председател на Социалистическа партия „Български път” и на Сдружение „Българи за икономически съюз и единство с Русия” (БИСЕР). По думите му „ срещу русофилите е елемент на наложената в последните три десетилетия пагубна за България политика на недопускане на руско присъствие на българска земя, включително под формата на строителство на АЕЦ  „Белене“ и на газопровода „Южен поток“, а „интерес да се следва тази геополитика имат придобили държавни имоти български граждани, които са заели властови позиции в държавата ни и в българо-руските отношения“. Димов отказа да конкретизира кои са те с аргумента, че тече предизборна кампания, а някои от тях участвали в надпреварата, „Ние сме научни работници, извличаме нашите предположения от факти. Имаме лични наблюдения, за да предполагаме кои лица стоят зад този скандал. След изборите ще ги оповестим“, добави професорът.      Той е категоричен, че много факти дават основания да се предполага, че в дъното на шпионския скандал стоят т.нар. „приятели на Русия“, забогатели при разграбването на натрупаното по времето на социализма народно богатство. „Те искат да приватизират българо-руските отношения и да ги подчинят на собствения си бизнес; опитват се чрез влиянието, което имат върху български управници и прокурори да овладеят и българо-руското движение“, смята проф. Ангел Димов. „Изпращаме послание до тези лица – да спрат да преследват Николай Малинов и нашия другар Юрий Борисов, защото това са интелектуалци“, добави той и посочи, че към прокурорската мярка се прибегнало след няколко конгреса на движение „Русофили“, на които били правени неуспешни опити за отстраняване на Николай Малинов от председателския пост. „По този повод заявих, че русофилското движение трябва да се освободи от зависимостта на мафиотски забогателите бизнесмени“, отбеляза професорът и предположи, че заради това негово изявление, му била връчена прокурорската призовка“.\r\nТой и колегите му от СПБП и БИСЕР и академичните среди са категорични, че това е „измислен, скалъпен процес, който се използва, за да се хули братска Русия“.\r\nВъв връзка с антируския шпионски скандал се появиха коментари, че след 1989 г. бил премахнат тоталитарния режим, респ. социализма и била въведена демокрация, българската страна станала равностоен партньор на големите държави-членки на НАТО и ЕС, отбеляза проф. Димов и изрази категорично несъгласие. „Не можем да сме равностойни на Германия, която има 96 евродепутата, а нашите са само 17; не може да сме равностойни, когато нашите офицери и войници са подчинени на американски командири. Може ли да си подчинен и да си равностоен? Във военно време, ако не изпълниш заповедта на командира има разстрел“, посочи той.      По думите му \"отрича се всичкото добро, направено ни от Русия и руския народ и се повтаря една и съща до втръсване лъжа - че евроатлантическата ориентация на България нямала алтернатива\". Професорът обърна внимание: \"кои го повтарят – лидери на няколко парламентарно представени партии и представители на формиралата се у нас обществена каста на натовци, евродепутати, евро-служители и безбройните представители на НПО, които се финансират от чужбина“. Противопоставяйки се на отричането на доброто, което Русия ни е направила, той изтъкна, че с руска и съветска финансова и безвъзмездна техническа помощ са създадени в България съвсем нови прогресивни производства и отрасли – машиностроителни, химически, огромна база за въздушен и морски транспорт. „Имахме заводи за производство на кораби, които купуваха и американците, имахме над 50 завода във военно-промишления комплекс, които носеха милиарди долари на България, имахме заводи за производство на електронна техника, имахме рафинерия, заводи за трактори, стругове, минерални торове… - всичко това е сторено всеотдайно от нашите руски братя“, посочи порфесорът.\r\n„Какво са построили за 30 години евроатлантиците в България – нито един завод. Идват тук, откриват някакви предприятия, за да използват евтината работна сила, изнасят си продукцията и само плащат един нищожен 10- процентов корпоративен данък. Всичко, което се събират пари в бюджета са от народа и ДДС“, добави за сравнение проф. Димов.    \"Това, което наблюдаваме е едно нагнетяване на обществената атмосфера\", алармира доц. Васил Симов, преподавател по икономика и международни отношения. \"Това е целенасочена кампания, която се провежда от началото на прехода за насилствено налагане на проевроатлантическа ориентация\", убеден е той. \"Сега, когато настъпва рецесия в целия ЕС, заплашваща да се превърне в дълга депресия и несигурност на еврото, това е един нов опит да се разграничи България, да се отграничи от сътрудничеството си с Русия и по този начин да остане в периферията на ЕС като обслужваща територия\", смята той. \"С това нагнетяване на политическата атмосфера, с цензурирането на учебниците по история, какво да очакваме – нова нощ на дългите ножове?\", вметна той и предположи, че случващото се е опипване на атмосферата дали може да се допуснат и още по-драстични мерки.\r\nМнението, че шпионският скандал е нарочно предизвикан застъпи и Денчо Златанов, председател на НПО Балкански културно-информационен център „Славянски свят“ и президент на мотоклуб „Нощни вълци“- София, който разказа впечатления от завършилия преди два дни мото поход \"Миротворци 2019\", съвпаднал със скандала.    \"Обиколихме цялата страна като полагахме цветя и венци пред паметниците на загинали руски и съветски войни за свободата на България  и на цяла Европа, посетихме генералните консулства на Русия в Русе, Варна, срещахме се с почетния консул на Русия в Бургас, посетихме Пловдив. Моите впечатления и впечатленията на придружаващите ме бяха, че всъщност русофобията в България или е платена или е предизвикана\", заяви той.\r\n\"Ние не срещахме русофоби по нашия път. Навсякъде хората ни срещаха радушно, придружаваха ни и те самите носеха цветя заедно с нас. Не срещнахме съпротива и от държавните органи – напротив, полицията ни осигуряваше коридор, в който да се придвижваме свободно и да не пречим на движението\", сподели мотористът. Според него шпионският скандал е предизвикан от икономически интереси. \"Ние се убедихме ,че на ниво народ няма русофобия. Отидохме и на Копринка – хората се веселяха, имаше подкрепа към лидерите на \"Русофили\", добави той.   \"Евроатлантическата ориентация на България до този момент не е донесла нищо съществено за България и за българския народ. Донесе само за една малка върхушка, която усвоява много активно фондове, които й се предоставят от Европа със затварянето на очите на европейци\", коментира водачът на \"Нощните вълци\" и отбеляза, че е запознат в детайли, тъй като е работел в европейските институции. Той е категоричен, че тези фондове не стигат до населението на България.\r\n\"Преди години от Съветския съюз в България идваха съветски специалисти, които помагаха на българските специалисти да изградят фабрики, заводи, с които да имаме производство, а сега идват американски инструктори, които учат една шепа останала армийка да води някакви военни действия, което е смешно\", коментира още Златанов. \"Винаги съм искал тези, които пропагандират евроатлантическата насока на България да кажат какво печелим ние от нея, а може би трябва да кажат какво те печелят и какво ние губим\", добави той.    В продължение на коментарите за евроатлантическата ориентация, проф. Нако Стефанов насочи вниманието към евроатлантическите ценности - наскоро беше проведена анкета от ЕС за отношението на различните общества в ЕС по отношение на еднополовите бракове, съобщи той и представи резултатите:\r\n\"Страните бяха разделени на три групи. В първата група бяха Великобритания, Германия, Холандия, въобще страните от Бенелюкс, където над 80% от запитаните отговарят, че са за такива бракове, което днес се смята за една от ключовите евроатлантически ценности. във втората група страни са Франция, Испания, Чехия, където около 50% отговарят, че са за и горе долу толкова отговраят, че са портив еднополовите браокве. Имаше и трета група страни, в която на първо място беше България  - 74% са против еднополовите бракове, следвана от други като Словакия, Кипър с шейсет и няколко процента, но България е на първо място\". \r\nИма и друга анкета, в която обаче не включват България – за отношението към Русия, посочи още проф. Стефанов. \"Там е много неравно положението – ако първата група страни смятат Русия за опасност, за противник, във втората група има разделяне на мнението, а в третата група страни преобладава виждането, че Русия не е опасност, даже в Словакия всеки четвърти словак е заявил, че би защитавал с оръжие Русия срещу САЩ\", посочи професорът и подчерта, че единствената страна от ЕС, където подобна анкета не е проведена е България, което според него е най-интересното.\r\n\"Не изключвам действията на нашите официални институции да са, за да прекършат тези ориентации на българското население, което явно заявява, че не приема редица от т.нар. евроатлантически ценности\", коментира проф. Стефанов. ", "date": "2019.09.30", "title": "Български бизнесмени стоели зад шпионския скандал, твърди бивш депутат"}
{"url": "https://www.actualno.com/society/eto-kakvo-shte-e-vremeto-prez-oktomvri-news_1380260.html", "text": "      Месец октомври ще започне със слънчево и топло време, преобладаващите максимални температури ще са над 25˚. Това съобщиха за Агенция „Фокус” от Националния институт по метеорология и хидрология (НИМХ). Тази година през октомври се очаква средната месечна температура да бъде около и над нормата, която в равнините е между 11˚ и 15˚, по високите полета - между 8˚ и 11˚, в планинските райони - от 4˚ до 8˚.      Месечната сума на валежите ще бъде около нормата, която за по-голямата част от страната е между 40 и 60 л/кв. м, в югоизточните райони - между 60 и 90 л/кв. м, а в планините - от 80 до 100 л/кв. м.\r\nНай-високите температури през октомври ще бъдат между 26° и 31°, а най-ниските - между минус 1° и 4°.\r\nМесецът ще започне със слънчево и топло време, преобладаващите максимални температури ще са над 25˚, на 2 октомври на отделни места ще достигат до 30˚ - 31˚. Около 3 – 4 октомври ще премине атмосферно смущение. На места ще има валежи от дъжд, последвани от чувствително понижение на температурите. След краткотрайно подобрение на времето в средата на десетдневието, към 8 - 9 октомври отново ще има условия за превалявания, а след това – относително захлаждане.  През второто десетдневие температурите ще бъдат вече близки до нормалните. Облачността ще е разкъсана, с повече слънце в часовете около и след обяд. Условия за превалявания има през периода 12 - 14 октомври и към края на десетдневието.\r\nПрез третото десетдневие повече спокойни и сравнително топли дни ще има през първата част от периода, но вече с характерните инверсии и ниска облачност в сутрешните часове. Около средата на десетдневието и до края на месеца времето ще е променливо с условия за валежи. Температурите постепенно ще се понижават, но като цяло за периода средноденонощните ще останат близки до обичайните. ", "date": "2019.09.30", "title": "Ето какво ще е времето през ОКТОМВРИ"}
{"url": "https://www.actualno.com/europe/sled-falita-na-tomas-kuk-bylgarija-obmislja-kolektiven-isk-a-v-ispanija-500-hoteli-zatvoriha-news_1380323.html", "text": "      Близо 3000 туристи, дошли през фалиралия вече туроператор \"Томас Кук\" са все още у нас.  Заявиха от министерството на туризма. Предтои чужденците да бъдат превозени до родината си следващите дни.      В момента се българските хотелиери се събират за участие в колективен иск срещу туроператора, вървят и консултации с министър Николина Ангелкова. Тя обяви, че съвсем скоро ще има среща със синдиците на фалиралата фирма. У нас все още няма хотели или туроператори пред фалит.   В Испания обаче ситуацията е доста по -тежка. Стотици хотели са изправени пред опасността да затворят заради краха на британския туристически гигант „Томас Кук“. Предупреждението дойде от ръководителя на Испанската хотелиерска федерация.\r\n\"500 хотела незабавно ще се затворят поради срива на „Томас Кук“ и ситуацията може да се влоши, ако правителството не предприеме незабавни действия\", заяви за бизнес изданието „Синко Диас“ Хуан Молас, ръководител на Испанската конфедерация за хотелиерство и туристическо настаняване.  А сумата в неплатени сметки, останали след краха на туроператора, ще бъде много по-висока от първоначалната оценка 200 милиона евро (220 милиона долара), заяви Молас, чиято организация представлява 15 000 бизнес организации.\r\n\"Ще бъде много повече. Сумата само за осем вериги е близо 100 милиона.\"\r\nОт тези хотели, които са изправени пред незабавно затваряне, 100 бяха изключително зависими от „Томас Кук“, каза той, докато останалите разчитаха на фирмата за между 30 и 70 процента от техните клиенти.       Хотел във Фуертевентура, вторият по големина от Канарските острови, наскоро се е сдобил с надстройка за 20 милиона евро и сега е изправен пред затваряне на 700 стаи, „които ще бъдат празни от 7 октомври“ и 200 служители, които ще бъде принуден да уволни.\r\nНай-тежко засегнати са тези на Канарските и Балеарските острови, където са засегнати 40% от хотелите.\r\nПромишлеността състави авариен план, който ще бъде представен на министъра на туризма Рейес Марото на следващото заседание на борда на туризма на Испания на 7 октомври. Той ще засегне и спешния въпрос за въздушните връзки с Канарските острови.\r\nЕкспертите в индустрията се опасяват, че въздействието там може да бъде дори по-опустошително от другаде, тъй като курортът е много популярен като зимна дестинация сред туристи от северна Европа.\r\n„Започва натовареният сезон и „Томас Кук“ държеше 30 % от въздушния капацитет“, каза Молас, посочвайки, че изчезването на туристическия пакет може да засегне около 1,3 милиона самолетни билета като Тенерифе и Лансароте са особено силно засегнати.       ", "date": "2019.09.30", "title": "След фалита на \"Томас Кук\": България обмисля колективен иск, а в Испания 500 хотели затвориха"}
{"url": "https://www.actualno.com/health/5-zaboljavanija-koito-se-predavat-po-jenska-linija-v-semejstvoto-news_1380265.html", "text": "                 При това заболяване разрушителният процес засяга съединителната тъкан, прави костите по-крехки, подложени на чупливост. Основните жертви на остеопорозата са жени, навършили 65 години.   Склонността към мигрена е свързана със специфичната активност на съдовете на мозъка, която от своя страна се определя от генетиката. Строгото спазване на правилата за здравословен начин на живот може да помогне да се избегне наследствената мигрена - отказ от цигари и алкохол, строг контрол на консумирания кофеин и защита от стрес. Бавно, развивайки се след 50-те години, глаукомата може да причини пълна загуба на зрението. Жените, чиито майки или други роднини на жени имат глаукома, се нуждаят от редовни прегледи при офталмолог. Те развиват заболяването много по-често от мъжете.        Смъртността при жените често е заради последствията от сърдечни заболявания и диабет тип 2. Не на последно място, защото има генетични фактори, които влияят върху развитието на тези заболявания. По-специално, жените наследяват определен вид отлагане на мазнини от майките си: ако мазнините се отлагат като ябълка, рискът от развитие на сърдечни проблеми и диабет се увеличава. Генната мутация, която е специфична и наследствена в семейството по женската линия (същата като тази на Анджелина Джоли), е една от причините за рак на гърдата и яйчниците. При наличието на тези видове рак при роднини, жените трябва да се преглеждат редовно.\r\nизточник:        ", "date": "2019.09.30", "title": "5 заболявания, които се предават по женска линия в семейството "}
{"url": "https://www.actualno.com/crime/70-godishen-shofior-blysna-tri-momicheta-v-shumen-news_1380208.html", "text": "      70-годишен шофьор блъсна три тийнейджърки в Шумен. Инцидентът е станал на булевард „Велики Преслав“, в близост до кръстовището с улица „Шуменска комуна“. Сигналът е подаден в 9.02 часа, съобщава МВР.      Момичетата на 15, 16 и 17 години са контактни, откарани са за преглед в МБАЛ-Шумен, съобщи БНТ.   Алкохолната проба на водача е отрицателна. Изясняват се причините за пътния инцидент.\r\nВ момента в района движението се регулира от пътен полицай.   ", "date": "2019.09.30", "title": "70-годишен шофьор блъсна три момичета в Шумен "}
{"url": "https://www.actualno.com/starazagora/srybski-spektakyl-grabna-gran-pri-napiero-2019-news_1380154.html", "text": "      \"По вълчата следа\" на Младежки театър - Нови Сад, Сърбия, е носител на Гран при на 11-ия международен куклено-театрален фестивал за възрастни \"Пиеро 2019\".       Сърбите спечелиха и Наградата за сценография в лицето на Каролина Арандия и Наградата за режисура в лицето на Якоб Максимов.   Другият голям победител е спектакълът \"Нос\" на софийския Театър 199 \"Валентин Стойчев\", който си тръгна от фестивала с четири награди. Наградата за музика беше присъдена на Христо Намлиев. Двамата изпълнители Георги Спасов и Полина Христова грабнаха наградите за мъжка и женска роля, младите критици Катерина Георгиева, Гергана Трайкова, Наталия Алексиева и Габриела Евстатиева дадоха на актьорския им тандем и Наградата на младата критика. Международното жури в състав д-р Джулия Фокарди, Италия, д-р Томазо Кименти, Италия, Лоран Ван Ветер, Белгия, проф. Васил Рокоманов, България, Нина Димитрова, България, и Милен Апостолов, България, под председателството на д-р Светла Бенева, България, тази година не присъдиха Награда за експериментални и нови форми.     Наградата за цялостен принос в развитието на кукленото изкуство, учредена от д-р Валентин Стоянов, син на Коста Вълков - един от основателите на Куклен театър - Стара Загора, се присъди на проф. Славчо Маленов, едно утвърдено име в съвременното българско куклено изкуство. Той е театрален режисьор, преподавател по режисура за куклен театър в Националната академия за театрално и филмово изкуство (Натфиз) „Кръстьо Сарафов“ и автор на поредица книги за кукленото изкуство. Тази година \"Пиеро\" посрещна 350 гости и участници и представи и невероятно богата програма от съпътстващи събития във фестивала, с което за пореден път защити Европейския лейбъл за значимост и иновативност EFFE 2019-2020 (Европа за фестивалите, Фестивалите за Европа), с който е го отличи Европейската фестивална асоциация. ", "date": "2019.09.30", "title": "Сръбски спектакъл грабна Гран при на \"Пиеро 2019\""}
{"url": "https://www.actualno.com/politics/rumen-radev-evrointegracijata-na-severna-makedonija-da-e-po-kriterii-zalojeni-i-ot-bylgarija-news_1380244.html", "text": "      Евроинтеграцията на Северна Македония е изостанала и трябва да се осъществи по ясни критерии, които защитават българския национален интерес. Това обяви президентът след консултативната среща с премиера , вицепремиерът Екатерина Захариева и зам.-председателят на парламента Кристиян Вигенин.      България винаги е подкрепяла европейското развитие на Северна Македония. Ние инициирахме подписването на добросъседския договор и се  надявахме наслоените с години проблеми да бъдат решени, но това не се  случи, коментира президента.   Липсата на конкретни срокове в договора доведе до изоставане на евроинтеграцията на ,продължи той. Поведението на съседката ни обаче в момента поражда несигурност и недоверие.\r\nИ сега, по думите на Радев, страната ни не трябва да позволява  евроинтеграцията на съседката ни за сметка на българската история. Като  знаци за това Радев разчете \"обезпокоителните резултати от работата на и поведението на политиците в нашата съседка\".   Необходими са незабавни действия за  национална позиция с ясни  изисквания и критерии, които да защитят  българският национален интерес ,  заяви президентът Радев.\r\nТой  обяви, че всички присъстващи на срещата са се обединили около позицията  да бъдат създадени изисквания, които да са част от  преговорния процес за еврочленство на Северна Македония. \"Тези  критерии трябва да залегнат в преговорната рамка и да станат  задължително условие за приемане на Северна Македония в ЕС. Българското правителство се  ангажира да формулира ясни крайни цели, които да бъдат постигнати  преди приключването на преговорите с ЕС а също така и междиннни цели с  ясни измерители за всеки етап от преговорите с ЕС\" , обясни президента.        Особено внимание трябва да се обърне на текстовете в учебниците,  учебните програми, надписите върху паметни плочи и музей, защото те гарантират чистата история, допълни президентът.\r\nВажно е да се очертаят т.нар червени линии , които трябва да гарантират  че евроинтеграцията на Северна Македония, която няма да използва българската история за разменна монета, подчерта Радев. \r\nПрезидентът добави, че тези условия трябва да са ясни и открити условия. А при тяхното неизпълнение да не се  дава ход на следващите етапи на преговорния процес. Това трябва да бъде  ясно още при старта на преговорния процес за Северна Македония, заяви той.\r\nЕдна такава коректна и открита позиция ще е в полза на България, на ЕС - защото ще донесе стабилност в региона, а и на Северна Македония - устойчивост на приобщаването й към Общността. По думите му България може да поеме дежурства за опазване на сигурността на въздушното пространство над Северна Македония и трябва да го направи. Така ще покаже още веднъж отговорността си за стабилността на Балканския регион.       ", "date": "2019.09.30", "title": "Румен Радев: Евроинтеграцията на Северна Македония да е по критерии, заложени и от България "}
{"url": "https://www.actualno.com/crime/evakuiraha-pytnici-ot-letishte-sofija-news_1380247.html", "text": "      Заминаващите пътници от Терминал 1 на летище \"София\" бяха евакуирани, съобщи bTV.      От пресцентъра на аерогарата обясниха, че алармата на обекта се е включила заради токов удар.\r\nПротивопожарната сигнализация се е задействала около 12:30 ч. и всички пътници са били изведени от сградата.\r\nНяколко минути по-късно работата на летището се нормализира.   ", "date": "2019.09.30", "title": "Евакуираха пътници от летище \"София\""}
{"url": "https://www.actualno.com/society/pomoshtta-za-pyrvolaci-edva-250-leva-news_1380227.html", "text": "      Заявленията – декларации за отпускане на еднократната помощ за ученици, записани в за учебната 2019/2020 година се приемат до 15 октомври в дирекциите за социално подпомагане в страната. Това припомнят от . Помощта е в размер на 250 лева, а заявленията се приемат след записване на детето в първи клас, но не по-късно от 15 октомври на текущата учебна година.      Според последните данни от Агенцията към 27.09.2019 г. са подадени 30 230 заявления – декларации, а издадените заповеди за отпускане на помощта са 25 912 и се отнасят за 26 492 деца. Няма издадени заповеди за отпускане на помощта в натура, а заповедите за отказ са 1 362.   Помощта за първокласници се отпуска по реда на Закона за семейните помощи за деца, като право да я получат имат семейства, чиито деца са записани за пръв път в първи клас на държавни или общински училища. Задължително условие е средномесечният доход на член от семейството за предходните 12 месеца да е по-нисък или равен на 450 лв. За деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето, помощта се отпуска без условия за доход.\r\nЗаявлението за отпускане на помощта се подава в съответната дирекция „Социално подпомагане“ по настоящ адрес. Към него се прилагат удостоверение за брутните доходи на семейството за предходните 12 месеца и удостоверение от съответното учебно заведение, че детето е записано в първи клас на държавно или общинско училище.  От тази година изплащането на еднократната помощ за ученици, записани в първи клас се извършва на два пъти: 50% след влизане в сила на заповедта за отпускането й, а другата половина - в началото на втория учебен срок, ако детето продължава да учи.\r\nРодителите ще връщат помоща, ако детето не постъпи в училище, освен ако това е невъзможно поради здравословното му състояние. Ако в рамките на един месец от учебната година има допуснати 5 неизвинени, родителите също трябва да възстановят помощите.   През миналата учебна 2018/2019 година еднократна целева помощ са семействата на 35 550 първокласници.     ", "date": "2019.09.30", "title": "Помощта за първолаци - едва 250 лева"}
{"url": "https://www.actualno.com/curious/v-kakvo-e-naj-silna-vsjaka-zodija-news_1380184.html", "text": "                  Рибите са в класацията за най-силния знак на Зодиака. Въпреки, че представителите на това съзвездие са доста впечатляващи и се отличават със сантименталност. Те притежават уникална сила.  Рибите имат много вътрешни ресурси, които рядко пренебрегват. И когато, например Овен и Козирог се характеризират с постоянство и амбициозност и се провалят, Рибите заемат силните позиции. Скорпионът се счита за най-коварната зодия в целия Зодиак. Той си отмъщава със специална топлина и най-сложните методи. Трудно е да го заподозрете в нещо и още по-трудно да бъде осъден. По принцип е по-добре да не попадате в двубой със Скорпион. Може да се окаже много опасен враг.         Астролозите смятат представителите на зодия Овен за най-сексапилния знак на Зодиака. В любовните отношения нямат равни. Съзвездието се отличава с енергия и външна привлекателност, страст и активност. Те привличат вниманието със своята харизма и вътрешен чар. Астролозите посочват ​​Лъва за най-егоистичната от зодиите. Представителите на това съзвездие са много дружелюбни и умерено щедри. В същото време правят всичко, за да задоволят желанията си. Лъвът обичат похвалите и ласкателствата. В такива моменти се чувстват най-добре.      Най-затвореният знак на зодиака е Козирог. Рядко се доверява на чувствата и се държи безразлично и студено на публично място.  ", "date": "2019.09.30", "title": "В какво е най-силна всяка ЗОДИЯ"}
{"url": "https://www.actualno.com/society/vmro-iska-ot-sotir-cacarov-da-prekrati-dejnostta-na-bhk-news_1380257.html", "text": "      \" Българският хелзинкски комитет /БХК/ по пряк и косвен начин оказва натиск върху българските магистрати и извършва противоконституционна, противозаконна, неморална и открито антибългарска дейност \". ВМРО настоява главният прокурор Сотир Цацаров да прекрати дейността на комитета заради тази \"недопустима намеса в съдебната система на България.\"      Това се казва в съобщение, разпратено до медиите от политическата сила. В него се посочва, че сигналът до главния прокурор е пуснат от  евродепутата и кандидат за кмет Ангел Джамбазки и депутата Александър Сиди.   В писмото се казва, че главният прокурор има такива правомощия, залегнали в Закона за юридическите лица с нестопанска цел.\r\nВМРО от години сигнализира различни органи за това, че според партията БХК \"привидно защитава човешките права, но реално с действията си нееднократно поставя в риск български граждани, както и доброто име на България пред международните институции.\"  Едно от последните подобни действия, пише в искането до главния прокурор, е заведеният иск в съда в Страсбург срещу България в защита на изселените цигани, след побоя над български военнослужещ в незаконното гето във Войводиново.\r\nСпоред Джамбазки и Сиди обаче най-скандалната част , която те определят като \"подигравка с българското законодателство\" от дейността на БХК е \"организирането на семинари за съдии, прокурори и следователи, част от които след това решават съдбите на доказани престъпници като Полфрийман.\"   \"Нека припомним също така, че именно БХК номинира същия този осъден убиец за човек на годината, помогна за неговата юридическа защита и по заявление на НПО-то съставът, председателстван от Калин Калпакчиев, пренебрегна решение на колегите си от СГС, и разпореди да бъде пуснат на свобода, напълно игнорирайки становището на прокуратурата, на психолозите и представителите на затвора. В същото време самият съдия Калпакчиев е получил награда в същата категория, като освободеният от него австралиец, от същата тази неправителствена организация – БХК.\"     Ето и част от мотивите, залегнали в сигнала на Джамбазки и Сиди: \"Сдружението периодично организира безплатни семинари, с които обучава съдии, прокурори и следователи. От друга страна БХК осигурява процесуалната защита на определени лица по дела, председателствани от същите тези магистрати, на които е провеждала обучения. Именно такъв е и случаят с Джок Полфрийман, на когото Сдружението оказва подкрепа, изразяваща се в правни и фактически действия. С тези свои постъпки Сдружение „Български хелзинкски комитет“ по заобиколен начин нарушава принципа на безпристрастност на част от магистратите. Чрез провежданите семинари се опитва да наложи натиск и влияние при решаването на дела, от които решения има пряк интерес. Пример за дело, от което сдружението има личен интерес, е в.н.ч.д. № 921/2019 г. на САС, известно като „делото за предсрочното освобождаване на Джок Полфрийман“. По него бе постановено едно определение, което изцяло се различава от мотивите на първоинстанционния съд и утвърдената съдебна практика. Освен това субективната преценка на състава от САС се преобърна на 180 градуса в сравнение с постановеното от страна на колегите им от СГС. Въпросното Определение остави едно съмнение у цялото общество относно справедливостта му и най-вече относно безпристрастността на тричленния състав на САС с председател Калин Калпакчиев.\r\nПрез 2013 г. Сдружение „Български хелзинкски комитет“ награждава съдия Калпакчиев като подгласник в класацията за човек на годината. Същата тази награда, за която през 2015 г. е номинирано и лицето Джок Полфрийман. Нещо повече, съдия Калпакчиев получава през 2016 г. и две награди за участие в конкурс, организиран от неправителствената организация. Последователност от събития, които съмнително се преплитат.   И още, в своето решение съдебният състав взима под внимание изразената положителна характеристика относно поправянето на Полфрийман, внесена от  председателя на БХК Красимир Кънев. Същевременно обаче отказва да вземе предвид докладите на служителите и психолозите, работещи със затворника в съда и твърдящи, че лицето все още не се е поправило. Що се отнася до докладчика по в.н.ч.д. № 921/2019 г. съдия Весислава Иванова - същата е сред авторите на годишния доклад на БХК за 2016 г. Изготвянето на въпросния доклад е финансирано от международен проект и като автор, лицето получава хонорар. ", "date": "2019.09.30", "title": "ВМРО иска от Сотир Цацаров да прекрати дейността на БХК"}
{"url": "https://www.actualno.com/curious/zodiite-koito-se-vryshtat-pri-bivshite-news_1380187.html", "text": "                 Те са много сантиментални и дълго време не могат да се отдалечат от болката след раздяла. За тях раздялата е огромен проблем, мъка, сълзи. Липсва им търпението да се съберат и да не се обадят на бившия си.\r\nЖените от този зодиакален знак страшно се страхуват от самотата, следователно винаги са готови да се върнат към някоя от предишните връзки. Там в края на краищата всичко вече е ясно.  Понякога жените от този знак се сближават с бившия, дори след десет и двадесет години раздяла. Някои жени от тази зодия просто не могат да си представят, че децата им няма да бъдат отгледани от собствения им баща, следователно, ако мъж остави жена Рак с дете, той може да е сигурен, че тя ще се върне при него. И ако жената Рак има нова и щастлива връзка, тогава за периода на тези отношения няма да е възможно да се върне при нея. Но щом се разпадне, може спокойно да се върне. Няма да има проблеми с това.\r\nМъжете от зодия рак могат дълго да бягат при бившата, особено първата си любов и да я молят да се върне. Те обожават трагедията, умират от чувства и емоционални изблици. Освен това такива мъже могат да имат нови отношения, но не са против да се върнат към старите. Основното е да бъдат приети и никога да не си спомнят за миналото.         Стрелец е сантиментален, но в умереност. Представителите на тази зодия се връщат при бившите, не защото ги обичат много, а защото просто няма при кого да отидат. Ако те са били виновни за раздялата, тогава връщането им отново няма да е трудно.\r\nСтрелецът може да се появи на прага на бившата в ролята на приятел, да се опита да установи приятелски контакт и плавно да намекне за възможността за редовни сексуални отношения. Понякога те имат достатъчно интимност с бившите, че отношенията изобщо не са им необходими.\r\nАко Стрелец напусне семейството - няма да страда. Той ще се опита да изгради ново, но щом изгори отново, пак ще се опитва да се върне при бившата си жена и децата. Струва си да бъдете предпазливи. Ако Стрелецът се е завърнал, това не означава, че той ще остане завинаги. Той може да напусне семейството много пъти, да се промени и да се връща. Смята, че това е негово пълно право.\r\nЖената Стрелец се връща при онези мъже, които правят живота ѝ комфортен. Тя може да си тръгне, без да обмисля последствията и да се върне, когато разбере, че връзката наистина е щастлива. Тя дълго ще търси вниманието на бившия си партньор и ще успее.       ", "date": "2019.09.30", "title": "Зодиите, които се връщат при бившите"}
{"url": "https://www.actualno.com/society/anglijska-televizija-snima-dokumentalen-film-za-rila-news_1380271.html", "text": "      Водеща английска телевизия снима документален филм за горите в Рила, съобщи БНР.      Екип на телевизията е посетил горски територии в района на \"ДГС Самоков\" и национален парк \"Рила\".   Основни сцени от бъдещата продукция са заснети край хижа Мечит над село Говедарци. Мястото е избрано от продуцентите заради уникалните природни дадености на Рила планина и близостта до Рилския манастир.\r\nСъвместната дейност с английската телевизия е част от инициативата на ЮЗДП и териториалните му поделения да съдействат при организирането на обществени мероприятия, като спортни състезания, маратони, филмови продукции, културни и музикални събития и др. в държавни горски територии.  Разходите за това са утвърдени в специален ценоразпис, публикуван на интернет страницата на ЮЗДП. ", "date": "2019.09.30", "title": "Английска телевизия снима документален филм за Рила"}
{"url": "https://www.actualno.com/crime/razkriha-ubijstvo-otpredi-pet-godini-v-plovdiv-news_1380254.html", "text": "      На 4.10.2014 година в Пловдив бе открита удушена в дома си 84-годишната Виолета Георгиева. Пет години по- късно заподозреният за убийството е вече известен и арестуван - това е 36-годишният Михаил Чинов, предаде кореспондентът на .      Чинов има предишни криминални регистрации за кражби и притежание на наркотици. Във въпросния ден преди пет години той отишъл в дома на възрастната жена, позвънил, тя му отворила, влязъл, нападнал я и си тръгнал с малка сума пари. Два дни по- късно се върнал в дома ѝ изнесъл вещи.   Разкриването на случая е станало възможно благодарение на новопостъпила оперативно значима информация, каза на брифинг днес в Пловдив директорът на ОД на МВР ст. комисар Йордан Рогачев. ", "date": "2019.09.30", "title": "Разкриха убийство отпреди пет години в Пловдив"}
{"url": "https://www.actualno.com/viewpoint/bezpolovi-kukli-za-deca-tvorci-news_1380193.html", "text": "      Събуждам се за работа. Пия си сутрешното кафе, разглеждайки седмичните новини. Въпреки че знам какво ще прочета - Грета Тунберг, протестите и пожарът в „Дунарит“ са топ новини. Но, разбира се, няма как да пропусна второстепенните като например тази, която направо ме закова в земята: „Компанията за играчки \"Мател\", създател на Барби и Кен, . Серията, кръстена \"Сътворим свят\", е повлияна от децата, които искат свободно да се изразяват. Тоест, обичайната модерна ситуация, в която е препоръчвано детето само да се сътворява, включително и полово, и на него да не пречат зли и старовремски родители, които тиранично да му съобщават все пак към коя биологична половина от човечеството принадлежи. О, извинявайте - това, че полът е биологичен отдавна отиде в историята - не трябваше да споменавам остарели критерии.      Та какво правим сега? Искате да кажете, че ще купя кукла на детето си и тя няма да притежава никакви, ама никакви полови белези? Дори в лицето няма да се различава с подобията на Кен? Просто пластмаса без отличителни белези, които детето да \"сътворява\", понеже на пет години си страшен творец и може да претвориш дори природата? А и още нещо - като правиш полова кукла поне малко повече се занимаваш по изработката - тук косичка, там издължени мигли, фибички, червилце, рокличка? Не че нещо, ама ме е яд - пестите от фабрични материали заради свръхлиберални съображения. \r\nЩе цитирам Грета Тунберг: „Откраднаха ни детството“.Но, изглежда, не само за климатичните проблеми.\r\nПредставете си следната ситуация: Отивам до магазина и купувам кукла на детето си, което от своя страна като всяко дете иска да си играе на \"родители\". Макар че най-вероятно тази игра скоро и нея ще я забранят - току-виж детето повторило грешката на баща си и майка си твърде лековато да приемат биологичния си пол и за социален. Но дете е - простичко, така прави. Та в случая тази кукла син или дъщеря ще му бъде? Или ако вземем три кукли и две от тях са родителите, а едното детето, как ще изберем кое ще е бащата, кое майката, а детето на свой ред какъв родител ще стане? Онче-бонче? Или ще се редуват? Извън шегата, всяка игра, за да може да се осъществи, изисква Дори онази, при която   Изглежда и в подобна ситуация ще може да обличате куклите си с еднакви дрехи. Или поне най-вероятно това се очаква от детето, чиито съвестно-либерални родители са купили подобно нещо. Представете си как те са съобразили да го дарят с безполова играчка, но то упорито и недалновидно просто слага на едната мъжки, а на другата женски одежди. Веднага го бийте през ръцете! Тръгнало е да твори, но не твори като хората (модерните хора), а възпроизвежда архаичната двуполюсност между половете, тоя недоразвит келеш... \r\nВпрочем, играчката без сексуална идентичност ще струва около 30 долара. Шибани 30 долара! Не ми е за парите - общо взето щото няма да ги дам - но много скъпо взе да струва свободното детско изразяване.       ", "date": "2019.09.30", "title": "Безполови кукли за деца \"творци\" "}
{"url": "https://www.actualno.com/society/bdj-spira-vremenno-14-vlaka-ot-dnes-news_1380166.html", "text": "      Oт днес дo 20 oктoмври БДЖ въвежда врeмeнни прoмeни в движeниeтo нa 14 влaкa, кoитo пътувaт пo рaзлични нaпрaвлeния в cтрaнaтa, cе казва в официално прессъобщение на холдинга.      Oтмeня ce движeниeтo нa чacт oт пътничecкитe влaкoвe, кoитo ce движaт пo мaршрутитe: Кaрлoвo – Зимницa; Дупницa – Пeтрич; Вaрнa – Шумeн; Зимницa зa Cливeн; Cтaрa Зaгoрa – Кaрлoвo и Кaрлoвo–Тулoвo; Cливeн – Кaрлoвo и Шумeн – Кacпичaн.\r\nПътницитe нa тeзи влaкoвe щe бъдaт прeвoзeни c aвтoбуcи. Зa влaкoвeтe пo нaпрaвлeниятa Вaрнa-Шумeн и Кacпичaн-Шумeн нямa дa имa ocигурeн прeвoз c aвтoбуcи пoрaди oтдaлeчeнocт нa гaритe пo мaршрутa нa влaкoвeтe.   За влаковете по направленията Варна-Шумен, Каспичан-Шумен и ползващите пътническият влак от Варна за Шумен могат да се пътуват с бързия влак № 2654 от Варна за Плевен, който е с увеличен вагонен състав.  Той ще заминава от гара Варна с 5 минути по-рано от обичайното му разписание, т. е. в 17:25 ч. и ще спира допълнително на гарите в крайградския регион на Варна до гара Синдел разпределителна по маршрута на пътническия влак.\r\nПрoмeнитe ca заради постоянния недостиг на локомотиви за бързите влакове.\r\nСписъкът със спрените пътнически влакове можете да видите .     ", "date": "2019.09.30", "title": "БДЖ спира временно 14 влака от днес"}
{"url": "https://www.actualno.com/politics/bojko-borisov-chlenstvoto-na-severna-makedonija-v-es-ne-moje-da-se-sluchva-za-nasha-smetka-news_1380245.html", "text": "      Членството на Северна Македония в ЕС е важно, но не може това да се случва за наша сметка, прекроявайки историята. Това каза премиерът Бойко Борисов в изявление след провелата се консултативна среща на тема „Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС“, предаде Агенция „Фокус“.      „Комисията свърши много. Досега са направили седем срещи. Има доста неща, които пред няколко години никой не е мислел, че е възможно да постигнем съгласие. Винаги съм казвал, че довчера говорехме, че сме един народ. Нека приемем, че сме братски народи. Нека тази убийствена война от страна на Скопие да не продължава, защото ние нямаме по-близък народ и хора. Да ги спрем Северна Македония по пътя й към след това би било записано в историята, че след като всички 27 страни са ги подкрепили, точно България ги е спряла. Темата за Западните Балкани беше издигната на най-високо ниво. Ние искаме и Албания да върви заедно с преговорите за Северна Македония. Никога не сме поставяли и не сме казвали, че безусловно подкрепяме влизането им в ЕС. Ние имаме 71 инструмента след това, мисля, че толкова са преговорните глави. Нека спрат да си играят с историята и миналото и да се концентрират върху бъдещето. Разбира се това бъдеще пряко ни интересува коридор номер 8, разширяваме КПП“, добави още премиерът.   Той изтъкна, че не всички политически партии са изпратили лидерите си на срещата, в което видя неуважение към президента.\r\nПрипомняме, че на 18 септември 2019 година във встъпителните си слова преди среща с българските представители в Съвместната мултидисциплинарна експертна комисия по исторически и образователни въпроси между България и заяви, че България трябва да подкрепя Северна Македония по пътя й към европейска интеграция, но не и на цената на българската история и идентичност.  Тогава той изрази притеснения, че в последната среща на комисията не е постигнат голям напредък по решаване на спорните исторически въпроси. Тогава Радев даде своеобразен ултиматум: или гаранция, че до 17 октомври (тогава ще се проведе Европейски съвет, на който се очаква европейските лидери да дадат зелена светлина на преговорите за членство на Македония в ЕС) комисията ще реши всички спорни въпроси: корекция на учебници, събития, личности и др., или в противен случай българското правителство трябва да преосмисли политиката си на безусловна подкрепа за членството на Република Северна Македония в ЕС. От позиция на вицепремиера и министър на отбраната Красимир Каракачанов стана ясно, че той също подкрепя мнението на президента. Той смята, че на този етап България трябва да се въздържа да казва „да“ за започване на преговори на Македония за членство в ЕС. Тогава позицията на България ще бъде от значение, тъй като за стартиране на преговорите, трябва да се постигне абсолютно мнозинство. При несъгласие на само една от държавите преговорите на Република Северна Македония за членство в ЕС не могат да започнат. От ВМРО заплашиха включително да напуснат управлението, ако България даде подкрепата си за Северна Македония, тъй като по думите на Каракачанов съседката ни не изпълнява задълженията си по сключения Договор за приятелство, добросъседство и сътрудничество.\r\nВижте какво още каза президентът в     ", "date": "2019.09.30", "title": "Бойко Борисов: Членството на Северна Македония в ЕС не може да се случва за наша сметка"}
{"url": "https://www.actualno.com/society/kontraprotest-v-bnr-slujiteli-zashtitavat-statukvoto-news_1380186.html", "text": "      Напрежението в Българското национално радио продължава. Медията съобщи на страницата си, че служители са излезли на контрапротест- в защита Служители на БНР излязоха на контрапротест в защита на генералния директор. Според тях ако Светослав Костов подаде оставка, радиото ще се дестабилизира. Самият той вече обяви, че няма намерение да напуска поста си.      Миналата седмица СЕМ поиска оставката му няколко протеста на журналисти и след призива на редакторският екип на радиото, който поиска да бъде изслушан от регулатора по казуса със спрения сигнал на 13 септември.   От СЕМ се заканиха да прекратят мандата на Костов предсрочно, ако той сам не подаде оставка до петък - 4 октомври. Това може да стане, ако 3-ма от петимата членове на регулатора гласуват \"за\".\r\nНа контрапротеста в двора на радиото са се събрали представители на синдикати, журналисти, шофьори и IT специалисти в БНР. Те настояват за диалог по казуса. Искат да бъдат изслушани от СЕМ, за целта са събрали над 200 подписа. Контрапротестиращите (които по думите им, всъщност не протестират, а подкрепят) искат да бъде даден шанс на Светослав Костов да реализира концепцията си, с която същият медиен регулатор го избра за поста генерален директор на БНР преди 2 месеца.  Ако до петък СЕМ не приеме контрапротестиращите , за да чуе и тяхната гледна точка, те ще излязат отново на символичния си протест. ", "date": "2019.09.30", "title": "Контрапротест в БНР: Служители защитават статуквото"}
{"url": "https://www.actualno.com/balkani/senatyt-na-sasht-predupredi-za-vyzmojen-voenen-konflikt-v-bosna-i-hercegovina-news_1380191.html", "text": "      Комисията по въоръжените сили на Сената на САЩ обсъди ситуацията в Югоизточна Европа, интересите на Вашингтон в този регион и увеличаващото се влияние на Русия и Китай, пише електронното издание Sarajevo Times.      Януш Бугайски, от Центъра за анализ на Европейската политика във Вашингтон, заяви по време на заседанието, че не предвижда нов въоръжен конфликт между Сърбия и Косово, но може да си представи война в    „Не мисля, че в този момент ръководството на Република Сръбска би искала това. Но те се заиграват, играят си с идеята за отделяне, играят си с идеята за нефункционална и провалена държава. Бих казал, че Баня Лука всъщност е станала мястото с най-голямо руско влияние в региона. Вероятно по-голямо от това в Белград“, заяви експертът, като изрази убеждението си, че специалният представител на САЩ за Западните Балкани Матю Палмър реално ще се занимава повече с босненската криза, отколкото с диалога Белград-Прищина.\r\nУчастниците в заседанието се съгласиха, че е нужно по-голямо участие на САЩ в процесите, допълни агенция Фокус.  „Нестабилни и конфликтни Балкани подкопават националната сигурност на САЩ и едно дипломатическо отстъпление би било голямо поражение за САЩ. Ако си спомняте, ние сме инвестирали огромен дипломатически, политически и военен капитал в региона през последните 20-30 години. За нас всяко голямо поражение и нова война, специално в Босна или между Косово и Сърбия, би било голямо бедствие. Не само Русия и Китай ще спечелят от това, те ще използват този нов моментум, за да подкопаят другите европейски страни“, обясни Бугайски. ", "date": "2019.09.30", "title": "Сенатът на САЩ предупреди за възможен военен конфликт в Босна и Херцеговина"}
{"url": "https://www.actualno.com/ruse/v-dunarit-shte-byde-vyzstanoven-proizvodstvenijat-proces-sled-pojara-news_1380231.html", "text": "      На 30 септември ще бъде възобновено производството във военния завод „Дунарит” АД, съобщиха от ръководството на предприятието. Работниците ще бъдат допуснати до работните си места. Все още огледите не са започнали.      Заводът има договорени поръчки, които трябва да се изпълнят в срок. Производството ще се разпредели в други подходящи помещения на завода, защото в огнището на пожара оборудването е доста силно пострадало. Собственикът на военното предприятие Емилиян Гебрев заяви, че на мястото на изгорелия цех ще бъде построен нов, по-модерен. Причината за пожара е предизвикан от дефект в двигателя на стара производствена машина.   Днес в изгорелите помещения ще влязат и разследващите органи. Причините за инцидента се изясняват под ръководството на Окръжната прокуратура в Русе. Компетентните органи успокояват населението на района, че в сградата няма тлеещи огнища, както и замърсяване на въздуха. ", "date": "2019.09.30", "title": "В \"Дунарит\" ще бъде възстановен производственият процес след пожара"}
{"url": "https://www.actualno.com/society/predlagat-povishenie-na-linijata-na-bednost-do-363-leva-news_1380177.html", "text": "      От 1 януари 2020 г. да се повиши от 348 лв. до 363 лв., предвижда проектопостановление на Министерския съвет (МС), публикувано за обществено обсъждане на сайта на Министерството на труда и социалната политика и на портала за обществени консултации. Срокът за обсъждане на проекта е до 27 октомври.      Предложеният нов размер за 2020 г. е с 4.3 на сто по-висок в сравнение с 2019 година.\r\nПреди седмица правителството прие постановление, с което промени методиката на изчисление на размера на линията на бедността.\r\nВече се използва базата за доходите и условията на живот на 8200 български домакинства, вместо на 3020 домакинства. Нейната стойност ще бъде умножена по годишната инфлация за така наречената малка потребителска кошница, изчислена към декември 2018-та година.     С определянето на линията на бедност от 363 лв. за 2020 г. финансовата подкрепа за хората с трайни увреждания ще бъде актуализирана и ще отговаря на динамично променящата се икономическа среда, се отбелязва още в доклада на социалния министър.\r\nОт 1 януари 2019 г. с влизането в сила на се промени действащият до 31 декември 2018 г. подход за определяне на размера на месечното финансово подпомагане на хората с трайни увреждания.\r\nСъгласно закона размерът на месечната финансовата подкрепа зависи от степента на увреждане и се определя и актуализира спрямо линията на бедност в България за съответната година, се припомня в частичната предварителна оценка на въздействието.    При размер на линията на бедност от 363 лв. средномесечно на човек от домакинство, под прага на бедност са 1 663 668 души. ", "date": "2019.09.30", "title": "Предлагат повишение на линията на бедност до 363 лева"}
{"url": "https://www.actualno.com/europe/norvejki-sajt-izpravi-ruski-diplomati-v-oslo-na-nokti-news_1380203.html", "text": "      „Не съответства на действителността информацията, публикувана на норвежкия сайт за „руски командоси в Норвегия“, заявяват от руското посолство в Осло, предава РИА Новости, цитирана он БГНЕС.      По-рано в норвежки медии се появиха публикации за спецподразделения на руската армия в Шпицберген. „Не можем да определим [информацията] по друг начин, освен като груба провокация.   Разглеждаме публикацията като част от водената от определени кръгове в Норвегия системна работа за насаждане на образа на врага в лицето на Русия“, гласи официалната позиция на руското дипломатическо представителство.\r\nДипломатите виждат в подобни фалшиви новини опити за оправдаване увеличаване на разходите за отбрана.  Въпреки реакцията на руското посолство, новината от 27 септември за руските командоси в Норвегия,  не беше свалена от сайта. ", "date": "2019.09.30", "title": "Норвежки сайт изправи руски дипломати в Осло на нокти"}
{"url": "https://www.actualno.com/crime/energijni-napitki-i-alkohol-pratiha-dete-v-bolnica-news_1380197.html", "text": "      14-годишно дете е в болница след употреба на голямо количество алкохол и енергийни напитки в Кубрат. Това съобщиха от ОДМВР - Разград. Малолетното момче е припаднало вследствие на изпитото голямо количество алкохол.      Около 17.00 часа на 29 септември пред хранителен магазин в Кубрат 14-годишният изпил две бири в стъклени бутилки по 0.500 л, мастика 0.150 л и три енергийни напитки в компанията на 60-годишния си дядо. Изпадналото в безпомощно състояние момче е откарано в ОАИЛ с временна опасност за живота. По случая се води досъдебно производство.    ", "date": "2019.09.30", "title": "Енергийни напитки и алкохол пратиха дете в болница"}
{"url": "https://www.actualno.com/analysis/pet-zakluchenija-za-izborite-v-avstrija-news_1380178.html", "text": "      Швейцарският ежедневник Die Neue Zuercher Zeitung, цитиран от агенция \"Фокус\", публикува заключения за резултатите от предсрочните парламентарни избори в Австрия - обобщение в пет отделни точки. Статията е насочена към анализ на причините, довели до лошото представяне на „Партията на свободата на Австрия“.      Изборите за Национален съвет на Австрия имат двама големи победители: консервативната Австрийска народна партия (АНП) на Себастиан Курц и „Зелени“. АНП успя да увеличи електората си и записа най-добрия резултат след блестящите за Волфганг Шусел избори от 2002 г. Това е забележително, като се има предвид, че двете популярни партии – АНП и Социалдемократическата партия на Австрия (СДПА) губят одобрение от десетилетия насам, когато на политическата сцена се появиха „Зелени“ и „Партия на свободата на Австрия“. „Зелени“ имат пълно основание да се похвалят с рекорд – партията събра 14%, около 10% повече спрямо изборите от само преди две години. Резултатите от гласуването дават възможност за малко по-широк анализ.   1. доведе до поражението на „Партията на свободата на Австрия“. Формацията преживя тежък удар в неделя. Тя загуби почти 10% от електората си и събра 16% от избирателите - най-лошият резултат от края на скандалната първа коалиция заедно с АНП през 2006 г. Удивително е, че резултатът от изборите е в дълбок разрез с анкетите през последните месеци. „Партия на свободата на Австрия“ започна да губи одобрението на избирателите след и принудителното оттегляне на дългогодишния партиен лидер Хайнц-Кристиан Щрахе, но тя падна до около 20 процента. Такъв резултат се очакваше и на изборите.\r\nНо в неделя събитията взеха друг развой. Обяснението – скандалът с партийните разходи. Изглежда, луксозният живот на Щрахе, за който е плащала партията му, не се хареса на австриеца. Срещу него бе започнато разследване. И докато видеото от Ибиса за мнозина избиратели бе медийна кампания, то аферата с партийните средства жегна по-дълбоко избирателите. В допълнение, влияние оказаха и вътрешнопартийните борби за власт.  Всичко това нямаше значение при последните анкети, направени преди дни. Друг аргумент в полза на аферата с разходите е, че проучванията бяха точни за останалите партии - с изключение на АНП, която в деня на изборите се представи дори по-добре от очакваното. Последният скандал също може да бъде обяснението за тази разлика, защото една част от привържениците на „Партия на свободата на Австрия“ избраха консерваторите вместо свободолюбивите. Според анализа на Института \"Сора\", „Партия на свободата на Австрия“ е загубила близо 260 000 избиратели в полза на АНП, а 235 000 нейни бивши избиратели са предпочели да не упражняват правото си на глас.\r\n2. СДПА е в състояние на свободно падане. СДПА не само претърпя най-лошия резултат от своята история с 21,7% подкрепа. Разликата с АНП също е по-голямо от всякога. Това е болезнено за партията, която от 1970 г. насам не е била победител в избори, освен през 2002 и 2017 г.   Социалдемократите обаче успяха да задържат резултата си преди две години само за сметка на партията „Зелени“, чиито симпатизанти искаха да предотвратят победата на Себастиан Курц, давайки гласа си за Кристиан Керн. Поради това „Зелени“ излязоха от парламента. На последните избори обаче гласоподавателите изглежда коригираха решението си. Според анализа на Сора, СДПА е загубила почти 200 000 избиратели в полза на „Зелени“.    3. помете Австрия. Рекордният резултат на „Зелени“ след катастрофата през 2017 г. може да се обясни и с младежкото движение, вдъхновено от Грета Тунберг за повече мерки за защита на климата. Опазването на околната среда беше основната причина за решението на 44% избирателите да подкрепят „Зелени“. Освен това се оказва, че „Зелени“ са особено успешни сред младежите – 27% от избирателите им са на възраст до 29 г., което е два пъти повече от общия резултат. АНП също влиза в тази възрастова група, но резултатите им са под средните.\r\n4. „Партия на свободата на Австрия“ остава предпочината сред работниците. Тя се очертава като традиционната политическа сила на работниците, измествайки СДПА. Според \"Сора\" 48% от тази група са гласували за „Партия на свободата на Австрия“ - въпреки скандала с видеото Ибиса и напук луксозния живот, който Щрахе води на гърба на партията. Въпреки че данните показват спад в сравнение с изборите през 2017 г., усилията на СДПА да върне тези избиратели имат малък успех. АНП получава почти същия дял от гласовете сред работниците като СДПА, което трябва да бъде още един алармен сигнал за социалдемократите.\r\n5. Потенциалът на либералите остава ограничен. Либералната партия НЕОС влиза в Националния съвет за трети път след 2013 и 2017 г., нещо, което „Либералният форум“ не беше успял да направи през 90-те години. Освен това НЕОС със 7,8% записа най-добрия резултат, който някога е постигала либерална партия в Австрия. Така НЕОС се очертава като един от победителите на изборите в неделя. Работата на партията получи хвалби от множество партии през последните години. а водещият й кандидат Беате Мейнл-Райсингер беше убедителен в предизборната кампания. Впоследствие след аферата „Ибиса“ тя често бе наричана действителен лидер на опозицията. Резултатът в изборната нощ показва, че потенциалът на либералните сили в Австрия все още е много ограничен. ", "date": "2019.09.30", "title": "Пет заключения за изборите в Австрия"}
{"url": "https://www.actualno.com/art/bylgarska-misterija-na-scenata-na-natfiz-news_1380220.html", "text": "      Премиерата на \"Българска мистерия\" - пластически спектакъл на фолклорна основа, със сценарий и либрето на проф. д-р Станислав Семерджиев, е на 1 октомври 2019, 19.00 ч., Голяма сцена, Театър НАТФИЗ.      Либретото е изградено върху основата на българския фолклор и разказва по нов начин легендата за вграждането на сянката на любимата в строеж, за да пребъде навеки. Това е разказ за мисията на личността, за лутането между доброто и злото, между призванието и желанията, между \"трябва\" и \"искам\".  Жанрово сюжетът е замислен като еклектична структура между площадния фарс, религиозната мистерия и светското моралите. Представлението ще бъде изградено в ключа на пост модернизма с привичното смешение на стилове и изразни средства (пантомима, пластическа изразност на тялото и жеста, народни танци, съвременни танцови техники, сценичен бой, мултимедия и театър на сенките). ", "date": "2019.09.30", "title": "\"Българска мистерия\" на сцената на НАТФИЗ"}
{"url": "https://www.actualno.com/dobrich/spad-na-noshtuvkite-na-turisti-v-dobrichko-news_1380192.html", "text": "      С 10,9% по-малко нощувки са регистрирани в хотелските бази в област Добрич през юли спрямо същия месец на миналата година, сочат данните на Териториалното статистическо бюро. Общият брой на нощувките във всичките 176 места за настаняване е 637,8 хил. през разглеждания период. С 4% намаляват и туристите през юли като броят им достига 115,6 хиляди. Делът на българите е 30% от всички пренощували, а 77,5 на сто от тях са предпочели да отседнат в места за настаняване с 1, 2 или 3 звезди. Пренощувалите чужденци са 81 хил. като отново румънците са водещи, достигайки 41,7%. След тях се нареждат туристите от Германия, чийто дял е 13,3%, Русия – 7,3%, Полша – 5,2%.      Общата заетост на леглата в местата за настаняване през юли бележи спад от 6,3 процентни пункта спрямо същия период на 2018 г., достигайки 72,1 на сто.   Приходите от нощувки през юли са 39, 814 млн. лв., като приходите от чужденци са 78,5%, а от българи – 21,5 на сто. ", "date": "2019.09.30", "title": "Спад на нощувките на туристи в Добричко"}
{"url": "https://www.actualno.com/business/ot-klub-na-hoteliera-iskat-ostavkata-na-nikolina-angelkova-news_1380229.html", "text": "       ще доведе до ефекта на доминото и много хотелиери ще фалират , смята Диана Колчева, председател на сдружението „Клуб на хотелиера“ в Несебър.      За , тя каза още: “ трябва да си подаде оставката заради случая „Томас Кук“. Когато се допусне грешка и то толкова голяма грешка, която ще доведе до фалити на хотелиери, това трябва да се направи. Колегите са изтеглили заеми, за да платят на доставчиците. Кой ще им ги плаща сега този кредити, след като няма да си получат парите? Наблюдаваме, че когато има такъв голям гаф в някое министерство, министърът си подава оставката и държавата поема грешката за сметка на данъкоплатците, за съжаление. Защо и докога българските предприемачи няма да бъдат защитени от българската държава при положение, че това е единственият рентабилен и работещ сектор?“.\r\nДиана Колчева задава и друг важен въпрос - защо Министерството на туризма не е регистрирало „Томас Кук“ в Националния туристически регистър, при положение, че е най-старият туроператор в България .\r\n„През това лято излязоха доста тенденции, които бяха негативни за българския туризъм. Като капак на всичко беше фалитът на „Томас Кук“. Поради факта, че българските хотелиери са най-бедните в световен мащаб , понякога сключваме неизгодни договори, които водят до загуби за нас. Аз също съм работила като хотелиер с„Томас Кук“  и съм приемала техните условия, че ще платят последната сума за обслужените на туристи в края на месец ноември. И съм изживявала стреса дали ще получа тези пари. Всички сме зависими от доставчици и контрагенти, плащаме на монополисти като EWN и ВиК. И ако не си изпълним договорите към някои от тези дружества, те веднага предприемат действия и понасяме наказания. Това значи, че и Министерството на туризма трябва да си понесе последствия за несвършената работа\".  От сдружението „Клуб на хотелиера“ настояват държавата, в лицето на премиера Бойко Борисов, да предприеме действия и набележи мерки, с които да се спаси сезон 2020 година.\r\nДиана Колчева смята, че трябва да се проведат разговори в ЕС за един гратисен период от две-три години - време през което хотелиерите да имат право да поставят визи на туристите на самите летища. Сега нашата страна няма такова право, защото не е част от шенгенското пространство. Другата мярка е, докато се стабилизира сектора, държавата да свали с 2/3 таксите за кацане на нискотарифните компании, за да се привлекат тези компании, които да водят индивидуални туристи. А най-важната, според Диана Колчева е, да има български туристи в нашите курорти. Да не бягат хората за почивка в чужди държави заради високите цени на чадъри и шезлонги. Следващата мярка е намалението на ДДС в сектор туризъм. Експертът пояснява, че в Гърция данъкът е намален на 5 % и е добре това да стане и тук.\r\n„Българското правителство трябва да има ясна програма за това как почивките на българите ще бъдат разпределени през месеците юни, юли и август. Тази година до края на юли имаше кампанията за кандидатстване на ученици и студенти и записване в средните и висшите училища. За средните училища са около 60 хиляди семейства, ако пресметнем по трима души на семейство, става 180 хиляди човека. Това значи, че през юни и юли ние не можехме да разчитаме на около 180 хиляди български семейства да почиват по нашето море. Но отново има недомислица. Не може да се правят всички изпити през активните за туризъм месеци. Нещата трябва да обмислят като цяло, а не на парче“, смята Колчева.    Според нея, българската държава трябва да се намеси и да вземе мерки, с които да спаси следващите два туристически сезона ", "date": "2019.09.30", "title": "От „Клуб на хотелиера“ искат оставката на Николина Ангелкова"}
{"url": "https://www.actualno.com/travel/da-otkriesh-evropa-v-syrceto-si-za-da-ja-snimash-razkazva-fotoreporteryt-ivajlo-iliev-news_1380210.html", "text": "              Здравейте на всички ваши читатели и благодаря за поканата! Всъщност, както разбирам, явно всяка по-сериозна ситуация или сложно решение в живота идва след една шеговита случка. При мен точно така се получи в края на месец май, когато съвсем случайно попаднах на новината, че и през тази година Европейската комисия организира инициативата DiscoverEU. Кампанията е на Европейския съюз и дава възможност  на всички младежи на възраст между 18 и 18 години и 6 месеца, да пътуват из Европа. Идеята е участниците да пътуват предимно с влак и така да опознаят впечатляващите пейзажи на Европа и безкрайното ѝ разнообразие от големи и малки градове. Пътуването дава възможност също така да се запознаеш с други пътешественици като теб, да развиеш своята независимост и самочувствие, да изследваш европейската си идентичност. Всяка година се провеждат два кръга на кандидатстване и Европейският съюз присъжда на избраните участници карти за пътуване.  За България са отредени точно 275 билета.   И така толкова неусетно се зачетох, че ми стана наистина интересно какво представлява всичко. Имаше много въпросителни, но едно бе сигурно – трябва задължително да кандидаствам, само сега съм на 18! Явно денят наистина е бил късметлийски и така след около два месеца ми изпратиха имейл, че съм сред печелившите на един от тези билети, който ми дава право да пътувам с влак 7 дни на територията на цяла Европа напълно безплатно.\r\nДоста време не осъзнавах действително, че съм сред печелившите, а и едва ли някой на мое място би свикнал с тази идея. Не след дълго се присъединих в групата на пътуващите по тази инициатива. Поредно намигване на съдбата бе и фактът, че моя приятелка от град Казанлък също е спечелила билет за пътуването. Така вече бях уверен в себе си, че трябва да се впусна в това приключение на цената на всичко – време, средства, страхове от неизвестното, несигурност, но в замяна на това щях да получа приключенско вълнение, невероятен дух и енергия да покорявам нови места, неизвестни досега за мен.\r\nТака дойде началото на септември, когато подготовката за дългото пътешествие постепенно бе започнала, а дните препускаха. Вече бяхме взели решение за дестинациите, които ще видим – Будапеща и Виена. Така на 9-ти септември през нощта се качихме на първия ни влак – Казанлък-София. Няма да скрия и един интересен куриоз – признавам си, че никога досега не бях се качвал на влак. Честно! А сега – 7 дни, всички влакове в цяла Европа!      За краткото време, което бяхме в двата града, преживяхме наистина много – срещнахме се с десетки, да не и със стотици хора, с които разговаряхме. Само за три дни обиколихме тези мултикултурни мегаполиси, които ни пренесоха в паралелна реалност и друг свят, в един различен живот, който ни остави стотици спомени.\r\nОкото ми на фотограф имаше шанса да се насити от пъстротата и уникалността на двете перли на Дунава. Успях да заснема абсолютно всичко - от величествените архитектурни шедьоври до малките улички, изпълнени с много уют и любов.\r\nТук духът е особен. Тук хората са различни – цветни, спокойни, донякъде студени помежду си, но топли към английската реч на гостите от чужбина. При разговорите с част от тях те ни помагаха, разказваха, разпитваха или просто ни се радваха.   Будапеща за мен е истинската перла на река Дунав. Да кажа, че останах просто очарован от унгарската столица, ще звучи клиширано. Но този град наистина е вълшебно красив и си заслужава всяка една секунда, прекарана в него. Няма да описвам забележителностите поотделно, защото съм сигурен как думите ми няма да стигнат, за да разкажа за красотата и величието на гледките, които успях да видя със собствените си очи. Затова накратко. Разходихме се с корабче на Hop on, hop off по Дунава, което ни заведе на острова \"Маргит\" с пеещия фонтан. Хапнахме традиционните за Унгария коминчета ( ) и ленгос - това е огромна мекица, отрупана със всевъзможни вкусотии.\r\nИмахме и една интересна история - загубихме се насред центъра. При липсата на батерии и напук на целият ни технологичен арсенал, се прибирахме с хартиена карта до вкъщи. Хартиена карта през 21. век, правилно прочетохте! След това доста се посмяхме на поредното приключение, което ни предложи това пътешествие.\r\nПосетихме Рибарския бастион и втория по големина в Европа парламент, а именно унгарския. Изкачихме Цитаделата и замъка „Буда“, разходихме се по моста „Сечени“, където заснехме и нощни кадри. Влюбихме се в нощна Будапеща... и още, и още. Признавам си, че трудно бих побрал всички творчески изблици, които ме вдъхновяват да пиша точно за това място, защото сълзите ми от щастие за спомена по едно незабравимо пътешествие вече започват да капят. Няма да ми стигнат и редовете да опиша всичко.\r\nВиена впечатлява със своята необятност и усещане за величие. Романтиката и цветността на австрийската столица ни пренесе в един паралелен свят с усещането за паралелна реалност.\r\nПристигнахме сутринта след поредно влаково пътешествие от Будапеща дотук. Не бях сигурен дали се возим в самолет първа класа, подвижен петзвезден хотел или във влак - втора класа.\r\nИмахме целия ден на разположение, който ни бе напълно достатъчен да се удивим от архитектурата на \"Ратхауса\", дворците \"Хофбург\" и \"Белведере\", мистичността на катедралите \"Сан Стефан\" и \"Свети Петър\", готическото изкуство във Виенската опера и \"Албертината\", нестандартното в \"Къщата на Хундертвасер\" и куп други малки и спретнати улички, всяка със своя чар.\r\nВкусихме от традиционните вурстчета, които хапнахме на главната търговска улица. След това пък погалихме сетивата си с меко капучино и се удивихме от питателния вкус на торта \"Сахер\", сервирана с бита сметана, в оригиналната сладкарница на едноименния хотел. Всъщност, да се каже хотел, е твърде малко – той е емблема! Емблема на една дълга история за една от най-дългите съдебни битки в историята на Австрия. Тя е именно за автентичността на сладкиша, която мога да ви разказвам с дни. Научихме я лично на място. Разказаха ни и за автентичната рецепта на този ръчно приготвен изумителен десерт, която се съхранява в сейф, а персоналът задължително подписва споразумение за конфиденциалност. Запознахме се с много нови хора, част от тях цветни и от други краища на света. Срещнахме и не малко българи. Особеният ми журналистически афинитет към историите на сънародниците ни зад граница ме накара да отделя време, за да чуя гласът на тези хора, всеки с различни съдби, минало и бъдеще.\r\nНевероятен беше моментът, в който срещнахме други участници в DiscoverEU! Наистина не повярвахме, че по едно и също време, на едно и също място, ще се запознаем с още късметлии като нас, които опознават Европа, пропътували хиляди километри с влак. Това бяха няколко испански девойки от артучилище в Мадрид, които заедно опознават величията на Виена, а преди нея – Париж. Хм, определено такова сравнение не е редно да се прави ( ). Ако трябва да говоря от лична гледна точка, може би бих предпочел Виена, въпреки че прекарахме повече време в Будапеща. Едва ли бих дал адекватни причини, може би така го усещам по лични впечатления. Някак, културният и естетическият подем в Австрия е по-голям, като че ли величията тук бяха една идея по-изумителни.  Удивление, невероятен шанс и сбъдната мечта. За скромното време, което съм с фотоапарат в ръка, осъзнах, че фотографията всъщност не е вид наука или нещо, което можеш да седнеш и просто да го научиш чрез учебници. Не! Фотографията не е и просто изкуство, което ти позволява да запечаташ даден момент или спомен.\r\nЗа мен тя е някаква форма на паралелен живот. Слагайки око зад обектива, през него виждаш нещо, което не може да се види с обикновен поглед. Сякаш там вътре се обрисува нов свят, красив и чаровен по свой си начин. Може би дори нова реалност, една по-красива, по-искрена и по-естествена реалност.\r\nФотографията ме научи и на любов. Много любов – към хората, към детайлите, към онези малки моменти, заради които живеем и заради които можем истински да кажем, че сме живи. Научи ме и на концентрация, на търпение, за да уловиш правилната стотна от секундата.\r\nФотографията е нещо, което не се вижда отстрани, тя е чувство, любов, нещо, което се изпитва, а не се изпробва. В нея намирам нещо като слабост. Хората понякога имат доста странно възприемане за фотографите – някой смятат, че просто щракаме и не осъзнават истинската ни мисия.\r\nФотографията ме научи и на отношение към хората. Покрай професията си се срещам със стотици хора, открих и толкова много нови приятели. Изпитвам истинско щастие, че отскоро хобито ми започна да се превръща и в професия и така да си изкарвам прехраната с нещото, което обичам да правя най-много. Като човек, който стои както зад обектива, така и зад микрофона, трудно бих определил кое има по-голяма тежест. Често съчетавам и двете за постигане на максимална обективност и въздействие. А кое има повече сила? Надявам се, думите. Все още имам надежда, че българските медии са силни именно чрез словото, стига то да е наистина свободно изразявано. Не искам да съм прекалено тривиален, но за мен няма по-грубо нарушение от това да спреш за пет часа излъчването на първата по доверие медия на института Rеuters и национална програма от огромна важност за обществото. Важна за самото му съществуване и функциониране като такова.\r\nВпрочем само преди седмица основната новина бе, че 111 години по формалните критерии нашата държава е независима. За 111 години независимост стигнахме до 111-то място по свобода на словото. Независимостта не може да бъде истинска без истинска свобода на словото. За мен тя е основа на демокрацията. Let it be...\r\nТа къде на шега, къде не, в случаи като този снимките имат доста по-голяма сила, изразяват обективност и показват света такъв, какъвто е. Или поне една идея близо до този, в който ни се иска да живеем – идеалистичен, подреден, подобен на този в Будапеща и Виена.      ", "date": "2019.09.30", "title": "Да откриеш Европа в сърцето си, за да я снимаш: Разказва фоторепортерът Ивайло Илиев"}
{"url": "https://www.actualno.com/politics/i-todor-slavkov-kandidat-za-kmet-na-sofija-news_1380206.html", "text": "      Тoдoр Cлaвкoв кaндидaтира зa кмeт нa Coфия. Тoвa ce рaзбрa, cлeд кaтo ЦИК oкoнчaтeлнo публикувa cпиcъкa нa прeтeндeнтитe зa грaдoнaчaлници в цялaтa cтрaнa. Дo тoзи мoмeнт той нe бe oпoвecтил публичнo решението си.      Славков бeшe coчeн зa кaндидaт зa кмeт нa Прaвeц, a нa избoритe 2015 г. ce прoбвa дa влeзe в Стoличния oбщинcки cъвeт кaтo cъвeтник. Тoй e издигнaт oт движeниe \"Нaпрeд Бългaрия\", cъздaдeнo в нaчaлoтo нa 90-тe гoдини oт вeчe пoкoйния му бaщa Ивaн Cлaвкoв.\r\nПредстои Тодор Славков да дaдe и oфициaлнa прecкoнфeрeнция, нa кoятo щe прeдcтaви кaндидaтурaтa cи и щe дeклaрирa прoгрaмaтa, c кoятo възнaмeрявa дa упрaвлявa Coфия, предава \"Евроком\". Ето и останалите кандидати за София:   Йорданка Фандъкова (ГЕРБ, СДС)\r\nМая Манолова (независима, с подкрепата на БСП, ДБГ, ВОЛТ, НДСВ, ЗНС, \"Път на младите\")\r\nАнгел Джамбазки (ВМРО)    Тончо Токмакчиев (Партия на зелените)\r\nБорислав Игнатов (\"Демократична България\")\r\nБорис Бонев (независим, \"Спаси София\")\r\nРадослав Каратанчев (независим)\r\nПламен Христов (\"Воля\")   Волен Сидеров (\"Атака\")\r\nСтефан Иванов (НФСБ, БДС Радикали)\r\nМария Колева (независим)   Мадж Алгафари (независим)\r\nПламен Клисаров (\"Пряка демокрация\")\r\nМинчо Куминев (\"Алтернатива на гражданите\")\r\nВалери Григоров (\"Ние, гражданите\")\r\nНиколай Дренчев (\"Възраждане\")   Младен Младенов (\"Национална Републиканска Партия\")\r\nГеорги Кадиев (Свобода)\r\nГеорги Георгиев (\"Българско национално обединение\")\r\nТодор Славков (Движение \"Напред България\")\r\nДиана Димитрова (Български земеделски съюз) ", "date": "2019.09.30", "title": "И Тодор Славков кандидат за кмет на София"}
{"url": "https://www.actualno.com/dobrich/jitelite-na-kavarna-se-vkluchiha-v-svetovnija-probeg-na-mira-news_1380205.html", "text": "      Жители на Каварна от различна възраст заедно с местни спортисти посрещнаха в морския град Световния пробег на мира и горящия факел - символ на предаване на послание за мир от нация на нация, съобщават от общината. Всички заедно преминаха през града, обединени от спорта и каузата за обединение.      Тази година трасето на щафетата преминава през 14 български града, от които Каварна е първият морски град. Освен българи в пробега на мира се включиха доброволци от Румъния, Молдова, Украйна, Франция и Азърбайджан.\r\nПо стар български обичай участниците в пробега бяха посрещнати пред сградата на общината с питка, сол и домашни гозби, приготвени от Сдружение „Съюз на пенсионера-2004“. Зам.-кметът Йордан Йорданов приветства участниците в щафетата, а талантливите деца от ДНХ „Шарено коланче“ ги поздравиха с фолклорни песни. В инициативата се включиха и възпитаниците на местните спорни клубове и училища.\r\nСледващата точка от пробега беше нос Калиакра, където участниците бяха запознати с историята на археологическия резерват.  Община Каварна получи сертификат за участието си в Световния пробе на мира и копие на картина, дело на създателя на мирната щафета Шри Чинмой.\r\nС всяка стъпка пробегът изгражда мостове между хора от различни култури, религии и нации, засилва тяхното единство. ", "date": "2019.09.30", "title": "Жителите на Каварна се включиха в Световния пробег на мира"}
{"url": "https://www.actualno.com/curious/zashto-birenite-butilki-sa-vinagi-kafjavi-ili-zeleni-news_1378463.html", "text": "             Когато бирата за първи път започнала да се консумира и продава в по-големи количества (през XIX в.), бутилките били прозрачни. Производителите обаче установили, че при оставянето им на пряка слънчева светлина напитката започвала да мирише по много неприятен начин.   Установено било, че прозрачното стъкло пропуска UV лъчи, които влияят върху вкуса и мириса на бирата. Затова и започнали да използват кафяво стъкло, тъй като тъмният цвят блокира лъчите и поддържа течността по-свежа за по-дълго.\r\nПрез Втората световна война обаче имало дефицит на кафяво стъкло и започнало да се използва зелено, което в последствие станало основно за повечето компании.  Днес някои производители избират зеления цвят, други - кафявия. Вече има и начин на прозрачните бутилки да се слага допълнителна защита срещу UV лъчи, но те не са особено популярни в бирената индустрия.\r\nизточник:     ", "date": "2019.09.30", "title": "Защо бирените бутилки са винаги кафяви или зелени "}
{"url": "https://www.actualno.com/healthy/sled-pediatrite-i-medicinskite-sestri-hvyrljat-kolektivna-ostavka-v-karlovskata-bolnica-news_1380202.html", "text": "      Втора колективна оставка в болницата в Карлово. След педиатрите, днес молби за напускане подават и всички медицински сестри от Вътрешното отделение. Причината е, че управителят на болницата д-р Христо Пелев не е изпълнил исканото увеличение на основната заплата на здравните специалисти, съобщава БНТ.      В момента медицинските сестри получават между 720 и 750 лв., а настояват за основна заплата 950 лв.   По думите на д-р Пелев това увеличение може да бъде достигнато най-рано през декември и то чрез допълнително материално стимулиране. В момента заплатите могат да се увеличат едва със 100 лв.\r\nТой обясни, че ако се увеличат всички заплати на медицинските сестри до 950 лв, бюджета трябва да се компенсира с увеличение на финансирането на клиничните пътеки с 20%.  Така Пелев прехвърли топката към НЗОК, защото предстои да се подпише нов рамков договор с Българския лекарски съюз.  Увеличението на клиничните пътеки е заложено в исканията на Сдружението на общинските болници, които участват в преговорите.\r\nСпоред ръководството на болницата са необходими и облекчения на медицинските стандарти, съобщава БНТ.   Въпреки, че болницата в Карлово получи от държавата 573 000 лв. за това, че е отдалечена и рискова, по думи на д-р Пелев тези средства не са за заплати, а за дейност.    До края на деня своите оставки подготвят и медицински сестри от детските ясли в Карлово.\r\nПрипомняме, на 13 септември в детското отделение на болницата в Карлово подадоха колективна оставка. ", "date": "2019.09.30", "title": "След педиатрите и медицинските сестри хвърлят колективна оставка в карловската болница"}
{"url": "https://www.actualno.com/asia/ubijstvoto-na-hashogi-e-greshka-i-gnusno-prestyplenie-tvyrdi-princ-salman-news_1380224.html", "text": "      Принц Мохамед бин Салман категорично отрече да е поръчал убийството и разчленяването на саудитския журналист Джамал Хашоги.      \"Абсолютно не (съм го разпоредил). Това беше гнусно престъпление\", заяви саудитският престолонаследник в интервю за предаването \"60 минути\" на американския ТВ канал CBS.   Принц Мохамед обаче пое отговорност за деянието. \"Аз нося пълна отговорност като лидер в Саудитска Арабия, още повече, че е извършенo от лица, работещи за правителството на Саудитска Арабия\", посочи той.\r\n\"Когато престъпление срещу саудитски гражданин е извършено от служители, работещи за правителството на Саудитска Арабия, като лидер, аз трябва да поема отговорност. Това беше грешка\", добави бъдещият крал, цитиран от AFP.  Престолонаследникът бе под огромен международен натиск, след като саудитският писател и журналист Хашоги беше убит и разчленен в саудитското консулство в Истанбул. Тялото на Джамал Хашоги, който критикуваше саудитското кралско семейство, така и не бе открито.\r\nПринцът твърди, че убийството е извършено без негово знание. многократно отрекоха, че принц Мохамед стои зад убийството на Хашоги, който според теб е убит в \"измамна операция\".   Според независимо проучване на експерт от има \"достоверни доказателства\", и опита за прикриването му. ЦРУ също поддържа версията, че убийството най-вероятно е поръчано от принц Мохамед.    Саудитските прокурори оправдаха престолонаследника, посочвайки че над 20 души, замесени в убийството, са в ареста. За петима от тях прокуратурата иска смъртно наказание.  ", "date": "2019.09.30", "title": "Убийството на Хашоги е \"грешка\" и \"гнусно престъпление\", твърди принц Салман"}
{"url": "https://www.actualno.com/interest/shte-ostane-li-evropa-bez-kesteni-news_1380087.html", "text": "      В Европа има 454 вида дървета, които са уникални за този континент и 58% от тях може да изчезнат, заяви днес екологичната организация \"Международният съюз за опазване на природата\" (IUCN). Особено застрашени са кестените.      Тези цифри са резултат от най-новото изследване за биоразнообразието в Европа. Организацията, която ръководи Червената книга от 1939 г., отбелязва, че 15% от тези видове са буквално на „крачка” от изчезване, предаде БГНЕС.   \"Дърветата са изключително важни за живота на Земята. Европейските дървета в цялото си разнообразие са източник на храна и място за живот на безброй видове животни, като птици и катерици. Те също играят ключова роля за икономиката\", коментира ръководителят на звеното за „Червена книга на IUCN” Крейг Хилтън-Тейлър.\r\nОт цялото разнообразие от дървета, ендемични за европейския континент, тоест не растящи на никое друго място, 58% от видовете са изложени на риск от изчезване. От дърветата, които растат в Европа, но не са ендемични за нея, 42% от видовете могат да изчезнат.  Особено застрашени са кестените и около 200 вида кестенови дървета - броят им в Европа бързо намалява.\r\nСпоред Люк Бас, директор на европейския офис на организацията, основният фактор за намаляване на популацията на тези видове е човешката дейност, включително растежа на градовете и обезлесяването.   \"Това проучване показва критичната ситуация на много видове дървета, за които често просто не се мисли. Но те представляват основата на европейската екосистема и правят нашата планета здрава\", добави Люк Бас.     ", "date": "2019.09.30", "title": "Ще остане ли Европа без кестени? "}
{"url": "https://www.actualno.com/europe/gyrcija-otnovo-iska-pomosht-ot-fronteks-zaradi-pritoka-na-bejanci-news_1380223.html", "text": "      Гръцката брегова охрана е изпратила ново искане за помощ от Фронтекс. То е второ в рамките на последните три седмици, подчертава електронното издание на вестник Kathimerini.      Молбата е основно за предоставяне на оборудване за наблюдение - главно радари и термо камери. Искането идва на фона на последното увеличение на притока на бежанци към островите в източната част на Егейско море.   Гръцката брегова охрана вече е разположила над 50 кораба и 1300 офицери в Бяло море като част от , който влезе в сила миналата седмица.\r\nПред Kathimerini висш държавен служител е разкрил, че и държавите-членки на Европейския съюз също са засилили военното си присъствие в Егейско море. Те разположили 21 кораба, както и въздушни и сухопътни системи за наблюдение в Източната част на водния басейн.  В този контекст в сряда - 2 октомври, началникът на гръцката брегова охрана Стаматис Раптис ще замине за Анкара за разговори с турския си колега. Преди срещата служителите на бреговата охрана се свързаха с гръцкото външно министерство.\r\nСпоред служители на министерството на корабоплаването сътрудничеството с Турция е на адекватно ниво и това е довело до пресичане на значителен брой нелегални опити за преминаване на границата от турското крайбрежие към Гърция.   „Ежедневно турската брегова охрана пресича или обездвижва между пет и седем лодки с бежанци и мигранти в своите териториални води“, съобщи източник на „Kathimerini“, цитиран от Агенция \"Фокус\".    Въпреки това, гръцката брегова охрана реагира средно на 30 инцидента на ден, което означава спасяването на 400 до 500 мигранти, коментират от изданието.\r\nВ същото време бежанските лагери в Гърция са препълнени, а ограничените ресурси и подслон предизвикват протести. В неделя майка и детето й загинаха при . ", "date": "2019.09.30", "title": "Гърция отново иска помощ от Фронтекс заради притока на бежанци"}
{"url": "https://www.actualno.com/crime/zapochna-procesyt-sreshtu-evgeni-krusev-zaradi-remonta-na-grafa-news_1380280.html", "text": "      С разпити на свидетели започна делото за ремонта на столичната улица „Граф Игнатиев”, по което основен обвиняем е бившият заместник-кмет на София Евгени Крусев, предаде БГНЕС.      Крусев завеждаше ресор „Транспорт и транспортни комуникации” в общината. Той бе предаден на съд за това, че в периода от 27 юни 2018 г. до 5 декември 2018 г., в качеството си на длъжностно лице, заемащо отговорно служебно положение, е нарушил служебните си задължения по Закона за обществените поръчки, както и задълженията, възложени му със Заповед на кмета на Столична община. Предприел e действия за съществено изменение на сключения договор с „Джи Пи Груп“ АД за обществена поръчка, с което е набавил облага за „Джи Пи Груп“ и допринесъл за значителни вредни последици за Столична община от заплатени на дружеството строително-монтажни работи на завишени цени в размер на 621 194,01 лева с ДДС, както и заплатени неизпълнени количества и обеми строително-монтажни работи в размер на 298 669,54 лева с ДДС – или общо 919 863,55 лева с ДДС.   Така са създадени условия за финансови корекции на основание чл.70, ал.1, т.10 от Закона за управление на средствата от Европейските структурни и инвестиционни фондове, във връзка с чл.2, ал.1, раздел III от приложение 1 от Наредбата за посочване на нередности.\r\nЗавишените цени в полза на „Джи Пи Груп“ се определят от разликата в офертната цена на обществената поръчка на спечелилия и класирания на второ място участник, който предложил същата подложка на релсовия път, положена при изграждане на трасето.  Освен това, съгласно изменението на проекта, в кривата на ул. „Алабин“ и ул. „Граф Игнатиев“ били положени 144 м обикновени релси, а не предвидените в договора за обществена поръчка. Те били актувани два пъти с два протокола, с което общината е била ощетена с още 21 707,14 лв. с ДДС.\r\nНа Евгени Крусев му бе наложена мярка за неотклонение „Подписка“ и забрана да напуска страната. ", "date": "2019.09.30", "title": "Започна процесът срещу Евгени Крусев заради ремонта на \"Графа\""}
{"url": "https://www.actualno.com/curious/jana-bergendorf-specheli-250-000-leva-ot-nacionalna-lotarija-news_1380272.html", "text": "       Късметът споходи певицата Жана Бергендорф. Тя си спечели 250 000 лева от Национална лотария. Захари Бахаров и Яна Маринова ѝ връчиха чек на старта на осмия сезон на шоуто по NOVA. Жана спечели голямата сума от билет „Златните пирамиди. Съкровищата на фараона“.        , каза Жана. Тя сподели, че често изпробва късмета си в Национална лотария. В съдбоносния ден си купува два билета от Свети Влас, в единия от които попада на голямата печалба.    , разказа Жана.\r\nИзпълнителката приема печалбата като подарък от Вселената. „250 000 лева са доста добра сума, едно много добро начало, не само в музикалната ми кариера, но и в отглеждането на детето ми“, каза още тя. Жана планира да инвестира част от парите в собствен бизнес, свързан с нещата, които обича да прави.   , каза Жана. ", "date": "2019.09.30", "title": "Жана Бергендорф спечели 250 000 лева от Национална лотария"}
{"url": "https://www.actualno.com/asia/deputat-v-azerbajdjan-se-otkaza-ot-mandata-si-zaradi-medien-skandal-news_1380242.html", "text": "      Депутатът от азербайджанския парламент Рафаел Джабраилов се отказа от мандата си, след като медиите публикуваха материал, че народният избраник е заложил депутатската си карта. Досега в Азербайджан не е имало друг подобен случай, съобщава РИА Новости.      Медиите информирали, че срещу Джабраилов е имало съдебен иск заради дългове. През 2015 г. той взел заем в размер на 30 000 долара за строителство на жилище.   Скоро станало ясно, че не може да изплати задълженията си. Когато изтекли всички възможни срокове, Джабраилов оставл като залог картата си на депутат в Милли Меджлиса.\r\nПрез февруари 2019 г. в съда постъпва иск срещу народни избраник, че отказва да изплати задълженията си. Джабраилов признал за съществуването на дълг и направения залог, но отказал да прави други коментари.  Председателят на комисията по правни въпроси на парламента съобщил, че Рафаил Джабраилов е подал заявление за отказ от депутатския си мандат, но окончателно решение по въпроса трябва да вземе Централната избирателна комисия. ", "date": "2019.09.30", "title": "Депутат в Азербайджан се отказа от мандата си заради медиен скандал "}
{"url": "https://www.actualno.com/europe/semejstvo-lio-pen-bez-dostyp-do-pogrebalnata-ceremonija-na-shirak-news_1380093.html", "text": "      Семейството на Жак Ширак не пожела да се види с Льо Пен на церемонията за сбогуване.      Лидерът на партията \"Национална асоциация\" няма да присъства днес на официална церемония в памет на бившия президент на Франция Жак Ширак заради нежеланието на семейството на политика, предаде БГНЕС.   Официалната церемония в памет на Ширак, на която ще присъстват френският лидер Еманюел Макрон и ръководителите на 30 чуждестранни държави, ще се проведе в понеделник в църквата Saint-Sulpice в Париж.\r\nВ Париж хората, дошли да се сбогуват с Ширак образува линия от повече от стотици метри  По-рано Льо Пен говори за намерението си да присъства на церемонията. В неделя информационната агенция France Presse, позовавайки се на източник, близък до семейство Ширак, заяви, че близките на бившия президент не биха искали Льо Пен да присъства на церемонията.\r\n„С голяма скръб научихме за отказа на семейство Ширак да спазва републиканските обичаи, която позволява на всички избрани представители на френския народ да дойдат на церемонията в памет на бившия президент утре“, пише Льо Пен, който е член на френското Народно събрание, в Туитър.   Ширак почина на 86-годишна възраст на 26 септември. Той е президент на Франция от 1995 до 2007 г. На 30 септември, е обявен за ден на национален траур за Жак Ширак. Бившият френски лидер ще бъде погребан на гробището Монпарнас в Париж до най-голямата си дъщеря Лорънс.     ", "date": "2019.09.30", "title": "Семейство Льо Пен без достъп до погребалната церемония на Ширак "}
{"url": "https://www.actualno.com/interest/vodnite-planeti-mogat-da-sa-dom-na-inteligentni-syshtestva-news_1380130.html", "text": "      Учени и космически ентусиасти спорят от десетилетия дали интелигентният живот съществува в космоса. Основният аргумент в почти всяка такава дискусия е нашата родна планета – Земята, която кипи от живот.      В дълбоките води и замръзващите ледени пустини на Арктика и Антарктида има различни видове, а това дава надежда за теоретиците, че същото може да се случи и на далечни планети, разпръснати в нашата галактика.   Според Алън Стърн, работил върху космическата сонда New Horizons на НАСА, предполагаемите водни светове биха могли да осигурят от една страна стабилната среда за интелигентни форми на живот, защитени от космическо излъчване и катастрофални астероидни въздействия, предаде БГНЕС.\r\n\"Космически въздействия и слънчеви изригвания и дали имате магнитосфера или отровна атмосфера - нито едно от тези неща няма значение\", каза Стърн, цитиран от The Daily Star.  От друга страна, водната планета може да бъде и екраниран затвор за интелигентни видове.\r\n\"Ако имат технология и да кажем, че излъчват или имат градски светлини или каквото и да е друго - ние не можем да го видим в никоя част от спектъра, освен може би с много ниска [радио] честота\", каза Стърн, предполагайки, че би било много сложно за интелигентните водни същества да изстрелват космически кораби.   В момента астрономите изразяват известна надежда, че така наречените Супер планети - екзопланети с маса между два и десет пъти по-голяма от тази на Земята - са идеални кандидати за намиране на интелигентен живот.     ", "date": "2019.09.30", "title": "Водните планети могат да са дом на интелигентни същества "}
{"url": "https://www.actualno.com/cite/te-si-misljat-che-stilyt-e-tri-pyti-reji-polovin-pyt-misli-news_1380140.html", "text": "       \"Те си мислят, че стилът е три пъти режи, половин път мисли. \" Това каза бившият министър на вътрешните работи Емануил Йорданов в коментар за законовите промени за съкратеното производство. Какво още каза той може да видите в        ", "date": "2019.09.30", "title": "Те си мислят, че стилът е три пъти режи, половин път мисли"}
{"url": "https://www.actualno.com/tennis/nov-turnir-i-nova-ranna-zaguba-za-grigor-dimitrov-news_1380157.html", "text": "      Първата ракета на България претърпя поражение на старта на турнира от сериите ATP 500 в Пекин. 28-годишният български тенисист загуби от седем години по-младия от него руснак Андрей Рубльов с 2-6, 5-7.      В първия сет Рубльов реализира два пробива и бързо взе частта. Вторият сет започна лошо за българина, който бе пробит в самото начало и загуби стартовия гейм. В шестия Димитров успя за първи път в мача да вземе сервис на руснака и изравни – 3-3. Гришо обаче не издържа на напрежението в края на сета и се провали на своето подаване още веднъж в 11-ия гейм. Рубльов поведе с 6-5, след което затвърди пробива и сложи край на спора в своя полза след 74 минути игра.   До този момент двамата се бяха срещали три пъти и Григор водеше с 2-1 победи. Във втори кръг Рубльов ще се изправи срещу победителя от мача между Михаил Кукушкин и шестия поставен Фабио Фонини.  ", "date": "2019.09.30", "title": "Нов турнир и нова ранна загуба за Григор Димитров"}
{"url": "https://www.actualno.com/asenovgrad/v-asenovgrad-shte-testvat-sirenite-za-opovestjavane-pri-bedstvija-news_1380055.html", "text": "       Часът, в който ще бъде направена проверката на съоръженията, е 11:00 ч.      Тестът на техническото състояние на системите ще се проведе в рамките на няколко минути. Освен в Асеновград, сигналите за начало и край на тревогата ще прозвучат в София, Бургас, Варна, Кърджали, Монтана, Пазарджик, Плевен, Пловдив, Русе, Смолян, Враца и региона в 30-километровата зона около АЕЦ \"Козлодуй\", Стара Загора и Гълъбово. В тренировката са включени и интегрираните към националната система за ранно предупреждение и оповестяване (НСРПО) локални системи за оповестяване (ЛСО), включително и тази, на „Калцит” край Асеновград.   Целта е да се тестват интеграцията, резервираността и функционалните възможности при реално задействане. Системите за оповестяване и ранно предупреждаване се проверяват два пъти годишно – в началото на месец април и в началото на месец октомври. Предстоящите тестове включват излъчване от сиренните системи на акустични сигнали и гласови съобщения за техническа проверка с цел недопускане на паника сред населението. Тестовете се провеждат в изпълнение на Наредбата за условията и реда за функциониране на Националната система за ранно предупреждение и оповестяване на органите на изпълнителната власт и населението при бедствия и за оповестяване при въздушна опасност. ", "date": "2019.09.30", "title": "В Асеновград ще тестват сирените за оповестяване при бедствия"}
{"url": "https://www.actualno.com/politics/prof-mihail-konstantinov-nashite-izbori-ne-mogat-da-bydat-haknati-news_1380137.html", "text": "      \"Нашите избори не могат да бъдат хакнати. Машините ни не са свързани с интернет.\" Това увери председателят на съвета на директорите на „Информационно обслужване“ проф. Михаил Константинов в интервю за Нова телевизия.      \"Една комисия се върна по средно 6 пъти от катастрофата в Арена Армеец на предишните избори. Надявам се това да не се случи и протоколите да бъдат обработени веднага\", каза още той.   По думите му изборите, които предстоят, няма да са по-сложни от тези, които се проведоха преди 4 години. Единствената разлика била в това, че преди 4 години партиите и коалициите, които се явявали, били 45, а този път са 66. Това означава, че обемът на информацията ще е по-голям.\r\n„Най-важната задача в момента е да се обучат комисиите. Поне 1-2 трябва да знаят как се попълва протокол”, обясни проф. Константинов.  „Този път имаме една техническа придобивка – едно мобилно приложение, което ще позволи на комисиите, още преди да тръгнат към общинските комисии, да проверят дали са им изпълнени контролите”. ", "date": "2019.09.30", "title": "Проф. Михаил Константинов: Нашите избори не могат да бъдат хакнати"}
{"url": "https://www.actualno.com/asia/pojar-vyv-fabrika-v-kitaj-ima-zaginali-video-news_1380124.html", "text": "       Пожар  взе най-малко 19 жертви в източен Китай, съобщи AFP, позовавайки се на официалните власти.       Пожарът е избухнал във фабрика в окръг Нингхай, източна провинция Жеджианг, съобщи местната власт в официалния си акаунт в интернет мрежата Weibo. ", "date": "2019.09.30", "title": "Пожар във фабрика в Китай, има загинали (ВИДЕО)"}
{"url": "https://www.actualno.com/chronicles/v-izrael-e-vyvedena-novata-nacionalna-valuta-shekel-news_1380075.html", "text": "      Шекел е наименованието на няколко древни мерни единици за тегло или на валута.      Първата употреба на термина е от Месопотамия около 3000 г. пр.н.е. Първоначално той се отнася към единицата мярка тегло на ечемика – 1 сикъл е около 180 зърна (11 грама или 0,35 тройунции).   Етимологията на думата е акадска (шиглу или сиглу) и служи за означение на единица за тегло, еквивалентна на шумерския гин 2. [2] Първата доказана употреба на думата е от 2150 г. пр.н.е. в Акадското царство по времето на Нарам-Син, а през 1700 г. пр.н.е. е засвидетелствана в Кодекса на Хамурапи. Думата се използва и в Стария завет в първата книга – Битие (Библия).\r\nПрочутите през класическата древност тирски сикли са най-вероятните библейски платежни единици за 30 броя от които е бил предаден Исус Христос на Синедриона от Юда Искариотски.  В античността, в пунически Картаген, първите собствени монети също се казвали шекели и датират от края на 4 век пр.н.е. По-сетне по времето на първото еврейско въстание, също се появяват шекели (вече като еврейски монети, като днес се приема, че първата монета е дарика, дело на Крез – цар на Лидия [4]) с тегло 9 и 17 грама, и стойности от 11, 14, и 17 единици, които са златни или сребърни монети, чието тегло е еквивалентно в зависимост от съдържанието на метала на една от тези единици. Основната еврейска монета по това време е сребърната. Предходно западносемитските народи (моавците, едомците и финикийци), като наследство от техните предци – ханаанците, също използват сикъла като разменна стойност.\r\nЗа последно през античността, шекели са се секли по времето на Вавилонския бунт и на Второто еврейско въстание под предводителството на Симон Бар Кохба срещу Римската империя през 132 – 135 г., което приключва с тежко поражение за евреите.   Днек шекелът е официална парична единица като разплащателно средство на държавата Израел.     ", "date": "2019.09.30", "title": "В Израел е въведена новата национална валута – шекел"}
{"url": "https://www.actualno.com/crime/agent-na-dans-i-stotici-romi-v-mashtabna-shema-za-prane-na-pari-news_1380263.html", "text": "      Столично дружество на име „Capital” и адрес на бул. „Шипченско шосе” в София стои зад мащабна схема за пране на пари. Само в Пловдив и областта са участвали поне 60 неграмотни и безимотни роми, които са били набирани чрез дилъри, а в проверката на личното им състояние след предоставяне на лична карта, е участвал агент на ДАНС. На тяхно име са регистрирани офшорни дружества и са превеждани средства от чужбина.      Схемата е действала добре около година, докато един от ромите и негов познат не се полакомили и не изтеглили сумата от близо 40 000 евро, постъпила на сметката на поредното новосъздадено дружество. Следва остра реакция от екипа на кантората, включително самия директор, която включва заплахи по вайбър към семейството на познатия, пълна информация за него и членовете на неговото семейство, както и отвличане на майката на рома, изтеглил парите, тормоз и заплахи с пистолет, за да издаде местонахождението му. В крайна сметка на 19 септември тази година бе подпален магазинът за моторни масла на бул. „Дунав” в Пловдив, собственост на Костадин Танев, а оттам започват да се разплитат нещата.   Столичното дружество е претърсено и, макар че хората там са били предупредени, са открити достатъчно уличаващи материали, каза днес на брифинг окръжният прокурор на Пловдив Румен Попов. В суматохата те са опитвали да изхвърлят флашки в тоалетната, да унищожават документи.   В сайта на дружеството членовете на екипа са представени като юристи, икономисти, завършили чуждестранни университети и с множество специализации. Почти всички, заедно с управителя, са 34 годишни. При разпит един от висококвалифицираните кадри е казал, че е със средно образование.\r\nРомите са получавали за услугата по 100 лв, дилърите- доста повече. Подобни дружества са създавани на територията на цялата страна. По поръчка на клиенти от чужбина служителите на кантората са регистрирали фирми на името на подставени лица, след което ги вливали в офшорни зони и така парите вече са били достъпни за теглене от сметките.   При обиска в столичната кантора са намерени и печати, сред които и на Комисията за финансов надзор.    Петима души вече са обвинени за извършените престъпления- пране на пари, палеж, отвличане и побой.  Четиримата от тях, включително управителят на кантората, са с постоянна мярка за неотклонение, взета вчера от Окръжен съд- Пловдив, петият е с парична гаранция. Обявени за общодържавно издирване са още седем души.\r\nАгентът на ДАНС е с обвинение за извършване на престъпление по служба. Ръководството на агенцията е оказало пълно съдействие заедно със служба „Вътрешна сигурност”, каза окръжният прокурор. Той е извършвал всички проверки на вербуваните лица.  Различните дружества са имали и различни предмети на дейност, сред тях са и космически технологии. А ромът, който изтегли парите и дръпна нишката, разплела цялата мрежа, е от село Войводиново, станало печално известно с размириците на етническа основа през януари и със събарянето на цялата ромска махала.\r\nАкцията и досъдебното производство се наблюдават пряко от Окръжна прокуратура- Пловдив. ", "date": "2019.09.30", "title": "Агент на ДАНС и стотици роми в мащабна схема за пране на пари "}
{"url": "https://www.actualno.com/music/funkallero-predstavjat-novija-si-album-v-sofia-live-club-news_1380150.html", "text": "      Новият албум на Funkallero вече е факт, а музикантите избраха най-добрата музикална сцена, за да го представят!      Случайности няма и датата за концерта - 1 октомври, вторник, носи своята символика - Световен ден на музиката!\r\n4 години след представянето на първия албум на групата, ще имаме удоволствието да се насладим на най-новото от съвместното творчество на Васил Спасов (клавишни и композиции), Димитър Льолев (саксофон), Мирослав Иванов (китара), Радослав Славчев (бас) и Георги Марков (ударни).\r\nЩе е цветно фънки приключение...   Изненадите оставяме за сетивата!     ", "date": "2019.09.30", "title": "Funkallero представят новия си албум в Sofia Live Club"}
{"url": "https://www.actualno.com/business/do-10-000-lv-na-mesec-vzemat-opitnite-programisti-news_1380145.html", "text": "      Нетната заплата на програмист, работещ в България, който има 5-годишен опит, може да достигне до около 7000 лева месечно. Това показва съвместно проучване на две интернет платформи: Trending Topics – професионален сайт на работещите в IT сектора, и Noble Hire – международна платформа за набиране на кадри.      В проучването е посочено, че данните са само от официални източници и са събирани само от компании, които са прозрачни в заплащането, пише в. .\r\nВ България, както и по света най-търсени са senior back-end developer, т.е. . Техните брутни работни заплати започват от 1275 евро месечно и може да стигнат до 4182 евро, като долната и горната граница зависят от опита.\r\nЕксперт с тази специалност с над 5-годишен опит може да получава до 4947 евро месечно, което прави грубо пресметнато около 10 000 лв. Така нетната заплата, ако изцяло се получава по трудов договор, е малко над 8000 лева.  Другата много търсена и съответно добре платена категория специалисти е на . При тях обаче няма стажанти, нито младши специалисти, т.е. с опит между 1 и 2 години.    Мобилните разработчици се създават като кадри едва след около 2 години обучение и труд, но за сметка на това стартовата им заплата е от 1785 евро, а след около една година вече стига до 2236 евро. Старшите мобилни разработчици, т.е. с над 4-годишен опит, получават брутни заплати между 1683 и 4177 евро.    Едно ниво под тези месечни доходи имат QA експертите. Това са . При тях също е необходим поне 2-годишен опит, за да заемат такава позиция, като стартовите им заплати след двегодишното обучение тръгват от 1020 евро бруто на месец. С трупането на опит след около 5 години на тази длъжност стигат средно 3400 евро месечно, посочва изследването.  ", "date": "2019.09.30", "title": "До 10 000 лв. на месец вземат опитните програмисти"}
{"url": "https://www.actualno.com/europe/izslushvat-marija-gabriel-v-evroparlamenta-news_1380136.html", "text": "      Днес започват изслушванията на кандидатите за европейски комисари в Европейския парламент, предаде репортер на БГНЕС.      Председателският съвет на ЕП (председателят на ЕП Д. Сасоли и лидерите на политическите групи) взе решение за предварителния график на изслушванията на кандидатите за членове на Европейската комисия. На 30 септември ще бъдат изслушани Марош Шефчович (Словакия) с ресор Междуинституционални отношения и перспективи, чиито отговорни комисии са Конституционни въпроси и Правни въпроси. Шефчович ще бъде изслушан от 15.30 ч. до 18.30 ч. българско време. В часовия пояс от 19.30 до 22.30 ч. българско време ще бъдат изслушани Фил Хоган (Ирландия) с ресор Търговия, отговарящ за международната търговия и Мария Габриел с ресор Иновации и младеж, с отговорни комисии Промишленост, изследвания и енергетика, култура и образование.   Ресорите на кандидатите за комисари бяха обявени на 10 септември от избрания председател на Комисията Урсула фон дер Лайен. Самите кандидати бяха номинирани от държавите в ЕС.\r\nЦелта на изслушванията е депутатите да преценят дали кандидатите са подходящи за предложения им ресор и дали са готови да отговорят на очакванията на гражданите и да реализират програмата на фон дер Лайен, представена пред парламента през юли.  Изслушванията се организират от парламентарните комисии, отговарящи за ресора на съответния кандидат. Всяко изслушване ще продължи по 3 часа и ще бъде предавано на живо онлайн. След края на всяко изслушване ще бъдат подготвени оценки за представянето на кандидатите.\r\nСлед края на всички изслушвания Председателският съвет (председателят на ЕП и лидерите на политическите групи) ще обмени мнения с тримата изпълнителни заместник-председатели – Валдис Домбровскис, Франс Тимерманс и Маргарете Вестегер.   Ако се наложи да се проведат допълнителни изслушвания на кандидатите за членове на Комисията или на нови кандидати, те ще се проведат на 14 и 15 октомври, като Съветът на председателите на комисии ще оцени резултата от тях на 16 октомври, преди окончателното решение на Председателския съвет за приключване на изслушванията на 17 октомври.    Гласуването за одобрението на пълния състав на Комисията ще се проведе на 23 октомври по време на пленарната сесия на ЕП в Страсбург. ", "date": "2019.09.30", "title": "Изслушват Мария Габриел в Европарламента"}
{"url": "https://www.actualno.com/society/ogranichava-se-dvijenieto-v-posoka-varna-mejdu-74-ti-i-78-mi-km-na-am-hemus-news_1380095.html", "text": "      От 9 ч. днес - 30 септември, до 9 ч. на 2 октомври ще бъде ограничено движението в посока Варна между 74-ти и 78-ми км на АМ „Хемус“ за ремонт на асфалтовата настилка.      Трафикът ще се пренасочва от пътен възел „Ябланица“ по път I-3 Ботевград – Плевен.   Шофьорите е необходимо да карат с повишено внимание, като спазват стриктно поставената сигнализация.\r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.       ", "date": "2019.09.30", "title": "Ограничава се движението в посока Варна между 74-ти и 78-ми км на АМ \"Хемус\""}
{"url": "https://www.actualno.com/society/izticha-srokyt-za-podavane-na-korigirashti-deklaracii-v-nap-news_1380120.html", "text": "      Днес изтича срокът за подаване на коригиращи декларации от физическите и юридическите лица.      Гражданите и фирмите имат възможност еднократно да коригират данните, посочени в годишната декларация за облагане на доходите на физическите лица и формуляра за облагане с корпоративни данъци на юридическите, съобщиха от НАП.   Това става с подаването на еднократна коригираща декларация, след изтичане на срока за подаване на годишната данъчна декларация, но преди 30 септември на текущата година за промени, свързани с декларираните данъци от предходната година. ", "date": "2019.09.30", "title": "Изтича срокът за подаване на коригиращи декларации в НАП "}
{"url": "https://www.actualno.com/literature/otkys-ot-povelitelkata-na-konete-news_1379148.html", "text": "      Бу не беше от конете, които обикновено се срещаха в задните улички на Източен Лондон. Не беше нито набит товарен кон с рошави крака, нито тънковрат породист състезателен кон от онези, които набързо впрягаха в двуколка за нелегално състезание на двупосочния асфалтов път, след което резултатите се записваха в тефтерите за залози и се разменяха големи суми от незаконни залагания. Не беше и добродушен и търпелив кон от някое училище по езда в Хайд Парк или пък от онези различни по вид късокраки и набити понита, черно-бели или инатливи, които понасяха, понякога търпеливо, а понякога не съвсем, да бъдат яздени надолу по стълби, да ги карат да прескачат варели с бира или да влизат в асансьори, за да могат собствениците им да ги яздят по балконите на блоковете и да се заливат от бурен смях.      Бу беше чистокръвен и едър кон от породата „Сел Франсе“, чиито здрави крака и силен гръб не бяха съвсем типични за нея. Беше атлетичен, но стъпваше съвсем уверено. Късият му гръб бе идеален за скокове, а благият му, направо ангелски, нрав го правеше крайно толерантен и дружелюбен. Изобщо не се притесняваше и от най-натовареното улично движение и много обичаше компания. Освен това толкова бързо се отегчаваше, че Папа се бе принудил да му окачи ужасно много топки на въжета в отделението, за да го забавлява. Каубоя Джон постоянно мърмореше, че сигурно се мъчи да му уреди място в баскетболната лига.   Другите хлапета в училището на Сара или в квартала се забавляваха, като гълтаха прахчета в малки хартиени пликчета или найлонови торбички, крадяха коли, които да форсират във все по-малкото пустеещи парцели наоколо, или прекарваха часове наред, обличайки се като знаменитости, като разглеждаха списанията с много по-голям интерес от учебниците си. Тя не се интересуваше от подобни неща. В мига, в който Сара сложеше седлото и вдъхнеше познатия аромат на топъл кон и чиста кожа, забравяше за всичко останало.\r\nКогато яздеше Бу, тя се откъсваше от всичко дразнещо, неприятно и потискащо. Така забравяше, че е най-слабичкото момиче в класа и единственото, което нямаше особена причина да носи сутиен, както и че само тя и Рене, турското момиче, с което никой не говореше, нямаха телефон или компютър. Забравяше, че са само двамата с Папа.  В добрите им дни тя изпитваше към коня преклонение пред величието му, възторг от невероятната сила под себе си и онова, което той бе готов да направи за нея. Той се държеше лошо само когато тя не успееше да го помоли правилно – ако умът й още бе в училището или беше жадна или уморена – а удоволствието, което струеше от него, когато изпълнеха правилно някое движение, направо предизвикваше стягане в гърлото й. Бу беше неин и много специален.\r\nПапа често обясняваше на хора, които не разбираха от коне, че е все едно да се качиш на „Ролс-Ройс“, след като си бил в трактор: всичко е прецизно настроено, елегантно и получаваш мигновен отговор. Общуването бе тихо, вместо да се крещи и да се ръкомаха. Постигаш единение на мисъл и воля. Тя молеше Бу, а той се приготвяше, хълбоците му се стягаха, едрата му глава се отпускаше към гърдите и й даваше онова, което тя иска. Единствените граници пред него бяха тези, които Сара поставяше. Папа винаги казваше, че Бу има най-голямото сърце от всички коне, които някога е познавал.   Отначало не беше така: Сара още имаше два белега като бледи луни на ръката си, където я беше ухапал, а когато в първите дни бяха почнали да го укротяват, имаше случаи, когато се откъсваше от здравата юзда и хукваше през парка, вирнал високо опашка като знаме, докато майките пищяха и тичаха встрани с количките си, а Папа се молеше високо на френски само да не удари някоя кола. Папа всеки път й казваше, че грешката е нейна, и понякога й идваше да му се разкрещи, но сега знаеше доста повече и разбираше, че той е бил прав.    Конете, вероятно повече от всяко друго създание, бяха формирани като характер от човека. Може по рождение да са били неспокойни, плахи или злонравни, но реакциите им към околните изцяло се определяха от отношението към тях. Едно дете би ти дало втори шанс с надеждата да го обикнеш. Кучето би се върнало покорно при теб даже и след като си го набил. Но един кон никога не би допуснал нито теб, нито друг човек близо до себе си повторно. Затова Папа никога не му викаше. Никога не си изпускаше нервите, не се ядосваше даже и когато бе ясно, че Бу се държи невъзпитано или лудее като всеки тийнейджър.\r\nА сега беше на осем години, напълно пораснал. Беше възпитан в добри маниери, умен и умел в изпълнението на различни задачи, и достатъчно елегантен, ако Папа бе преценил правилно, както правеше с всичко останало, за да понесе Сара далеч от този хаотичен град към светлото й бъдеще. ", "date": "2019.09.30", "title": "Откъс от \"Повелителката на конете\""}
{"url": "https://www.actualno.com/politics/zapochva-naj-goljamoto-komandno-shtabno-uchenie-balkan-bridges-2019-news_1380000.html", "text": "      Многонационално компютърно-подпомагано и разпределено командно-щабно учение „Balkan Bridges - 2019“  ще се проведе от 30 септември  до 4 октомври 2019 г. в Националния военен учебен комплекс „Чаралица” в рамките на инициативата на началниците на отбраната/началниците на генералните щабове на Балканските държави за повишаване на сътрудничеството в региона, съобщиха от МО.      В него ще участват близо 200 военнослужещи от страните по инициативата -  Албания, Босна и Херцеговина, България, Гърция, Черна Гора, Румъния, Сърбия, Северна Македония и Турция, многонационалната бригада „Югоизточна Европа”, Щабния елемент за интегриране силите на НАТО, Центъра за изследване, изграждане и усъвършенстване способностите на НАТО за управление на кризи и реагиране при бедствия и Центъра за съвместна подготовка на НАТО в Бидгошч, Полша. Целта на учението е да повиши оперативната съвместимост на въоръжените сили на Балканските държави, да подобри техните способности да реагират адекватно на всяка опасност и риск, свързани с регионалната сигурност, както и да тества степента на интегриране на националните системи за моделиране и симулации от Центъра за съвместна подготовка на силите на НАТО в Бидгошч, Полша.   Учението ще се фокусира върху щабната екипна работа, сътрудничеството и координирането на оперативно и на тактическо ниво, както и на всеобхватния подход при операциите в отговор на криза.\r\nВ „Balkan Bridges 2019“ от българска страна ще участват офицери от  Щаба на отбраната, Съвместното командване на силите, Сухопътните войски, Военновъздушните сили, служба „Военна полиция”, Военномедицинска академия, Военна академия „Г. С. Раковски” и Националния военен университет „Васил Левски”.  „Balkan Bridges 2019“ ще се проведе по фиктивен сценарий с участие на две Балкански многонационални бригади, съставени от Многонационалната бригада ,,Югоизточна Европа” и военни формирования от Албания, Босна и Херцеговина, България, Гърция, Северна Македония, Румъния, Сърбия, Турция и Черна гора. То ще включва дейности, свързани с подготовката и воденето на операция по поддържане на мира като част от планирана операция на НАТО. Формираните многонационални съвместни оперативни сили ще бъдат „развърнати“ на територията на фиктивна държава, за да възстановят мира и сигурността в района.\r\nОпределени са 6 отдалечени места, локализирани във всяка от участващите нации. Основното ръководство на учението и щабовете на двете балкански многонационални бригади, съставени от щабни офицери от участващите нации и щабовете на военните формирования от Северна Македония и Черна Гора, ще бъдат разположени в Националния военен учебен комплекс „Чаралица”.   Офицер планиращ учението е началникът на отбраната генерал Андрей Боцев, офицер провеждащ учението е командващият на Съвместното командване на силите генерал-лейтенант Любчо Тодоров, офицер ръководещ учението е бригаден генерал Валентин Кръстев – началник на щаба на СКС, директор на учението е полковник Пламен Йорданов – заместник-началник на щаба на СКС.    Денят за високопоставени гости и медии ще се проведе на 3 октомври 2019 г. в района на НВУК „Чаралица”. ", "date": "2019.09.30", "title": "Започва най-голямото командно-щабно учение \"Balkan Bridges - 2019 \" "}
{"url": "https://www.actualno.com/society/prognoza-za-vremeto-30-septemvri-ponedelnik-news_1380056.html", "text": "      На 30 септември ще е предимно слънчево и топло за края на месеца. Ще духа слаб, в Дунавската равнина до умерен вятър от запад, в Източна България – от юг. Преобладаващите максимални температури ще бъдат между 27° и 32°. Атмосферното налягане ще продължи да се понижава и ще бъде по-ниско от средното за месеца.      Над Черноморието ще бъде слънчево. Ще духа до умерен вятър от юг-югоизток. Максимални температури на въздуха: 25°-30°. Температурата на морската вода е 22°-23°. Вълнението на морето ще бъде 1-2 бала. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ).\r\nНад планините ще е предимно слънчево. Ще духа умерен, по билата и временно силен западен вятър. Максимална температура на височина 1200 метра около 21°, на 2000 метра – около 14°.\r\nСедмицата ще започне с високи температури, но ще завърши с дъждове. Във вторник и сряда ще бъде предимно слънчево и топло за периода. Първия ден ще духа слаб, в Дунавската равнина до умерен северозападен вятър и дневните температури, главно в североизточната половина от страната, слабо ще се понижат. Втория ден вятърът ще се обърне от юг-югозапад и максималните температури отново ще са над 25°, на отделни места ще достигат и до 30°-31°. Преобладаващите минимални и двата дни ще са между 11° и 16°. В четвъртък в Източна България вятърът ще остане югозападен и дневните температури там ще са високи. В западната половина от страната вятърът ще се ориентира от северозапад и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми.   ", "date": "2019.09.30", "title": "Прогноза за времето - 30 септември (понеделник)"}
{"url": "https://www.actualno.com/celebrate/sv-sveshtenomychenik-grigorij-prosvetitel-na-armenija-news_1380078.html", "text": "      Великият просветител на Армения, св. Григорий, живял в третия и първата четвърт на четвъртия век.      Той произхождал от знатни и благородни родители езичници, сродници с царския дом на персийския владетел Артабан и на брат му арменския цар Курсар.\r\nЗапочнала война между арменци и перси. Григорий, тогава още дете, избягал с родителите си от Армения в Кесария Кападокийска. Там се запознал с християнската вяра. Приел свето Кръщение.\r\nКато възмъжал, встъпил в брак. Имал двама синове, Ортан и Аростан. Посветил ги в служба на Църквата.  Подир смъртта на жена си Григорий се върнал в Армения и постъпил на служба при цар Тиридат. Заради вярната му служба царят го обичал много, но като узнал, че Григорий е християнин, Тиридат люто се разгневил. Започнал да го принуждава да се отрече от християнството и да се поклони на идолите. Григорий не отстъпил от вярата си. Затова бил подложен на тежки мъчения. След това го хвърлили в дълбока яма, за да го уморят. Но всемогъщият Бог го запазил невредим в тази яма. Той внушил на една благочестива вдовица да спуска всеки ден храна на мъченика. Така Григорий прекарал в тая яма 14 години.\r\nПрез тия години избягали от Рим и се заселили в Армения, близо до планината Арарат, в девически манастир 37 монахини, преследвани от Диоклетиан. Между тях била преподобна Рипсимия, която се отличавала с необикновена красота.\r\nТиридат продължавал да преследва християните в своето царство.    Нападнал и тоя девически манастир. Всички сестри били подложени на страшни изтезания и загинали мъченически.\r\nЗаради тая жестокост Бог наказал Тиридат. Той се побъркал и заприличал на звяр.\r\nНасън сестрата на царя получила указание, че Тиридат няма да се излекува, ако Григорий не бъде изваден от ямата. Мъченикът бил незабавно изваден и пуснат на свобода.\r\nНай-напред Григорий запитал за телата на убитите девойки, които лежали непогребани вече 9 дни. Като събрал разхвърляните им останки, той ги погребал недалеч от столичния град. Тук довел болния цар, помолил се горещо за него и тъй го излекувал.\r\nПо тоя начин станал отново близък на царя. Добил право да учи народа на християнската вяра и да зове всички към покаяние. Издигнал църква на мястото, където били погребани монахините.   В 305 г. царят изпратил Григорий в Кесария Кападокийска да бъде ръкоположен за епископ. Като се върнал, придружен от много свещеници, той покръстил целия царски дом и цялата страна\r\nСв. Григорий завършил своя многострадален живот в 325 година.\r\nЧаст от неговите мощи се пази и досега в Ечмиадзинския манастир, издигнат, където били погребани Рипмисия и другите девойки мъченици.\r\nСлед смъртта на св. Григорий Просветител в епископски сан бил въздигнат неговия син Аростан, който продължил делото на баща си. Той бил един от 318-те отци на Първия вселенски събор, станал в Никея в 325 г.\r\n© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.09.30", "title": "Св. свещеномъченик Григорий, просветител на Армения"}
{"url": "https://www.actualno.com/society/novini-ili-novini-kartinata-na-pechata-za-30-septemvri-news_1380061.html", "text": "      Редакционният екип на представя кратък преглед на печата от днешния 30 септември.       Съдии и адвокати излязоха с остра позиция срещу призивите за саморазправа с техни колеги по повод на освобождаването на Джок Полфрийман от затвора. Общо 292 съдии от близо 40 съдилища в цялата страна и от всички нива в системата излязоха с обръщение към българските граждани, в което ги призовават към осъзнато и отговорно поведение в защита на основните демократични ценности, човешкото достойнство и обществения мир, тъй като \"системата на държавно управление не полага никакви усилия за гарантиране на независимостта на съда като основен стълб на правовата държава\", пише в. \"Сега\".   Арестуван е бащата на 19-годишния младеж, който причини тежката катастрофа в Пловдив. При пътния инцидент загинаха двама младежи – на 16 и 19 години. Зад волана e бил техен 19-годишен приятел без книжка. Той се е движел с висока скорост. Катастрофата става на кръстовището на булевард „Марица” и „Източен”, където автомобилът се удря в уличен стълб. Първоначално бе съобщено за една жертва, но по обед в коритото на реката бе намерено тялото и на друг младеж, загинал при катастрофата, посочва изданието. Проектантска грешка е забавила с година реконструкцията на клетките на маймуните в столичния зоопарк. Обновяването на местообитанията на приматите трябвало да е готово още в края на 2018 година. Проектантите обаче пропуснали важната подробност, че под новите разширения на клетките на маймуните има подземни помещения с колектори. От общината уверяват, че новият проект вече е готов и работата ще бъде възобновена съвсем скоро. Разширението е на стойност над 1 400 000 лева. Новото пространство ще е около 10 пъти по-голямо, а маймуните ще са по-близко до естествената си среда заради многобройните дървета, които ще попаднат в клетките им. Повечето маймуни очакват завършването на реконструкциите в зоопарка, а друга част е преместена в други градове, пише \"Монитор\".     Нова методика ще изчислява бюджетите и условията на живот, които ще определят прага на бедност. Линията на бедност у нас ще бъде 363 лева от следващата година. Това предвижда Проект на Постановление на Министерски съвет. За сравнение тази година, като бедни се определяха хората с доход под 348 лева. По данни на статистиката миналата година над 1,5 млн. българи са били под прага на бедност. От това дали сме под или над него, зависи дали може да кандидатстваме за социални помощи. Повишението на прага на бедност идва от приетата от правителството нова методика, по която тя се изчислява. Линията на бедност се предвижда да се индексира с инфлацията за малката потребителска кошница, както и с коригиращ коефициент. Така се отчитат инфлационните процеси през предходната година и се създава гаранция за избягване на възможността за понижаване размера на финансова подкрепа на хората с увреждания, пише в. \"Труд\". ", "date": "2019.09.30", "title": "Новини или Novini – картината на печата за 30 септември"}
{"url": "https://www.actualno.com/asenovgrad/myj-ot-s-muldava-se-opita-da-podkupi-policaj-osydiha-go-na-globa-i-2-g-uslovno-news_1380040.html", "text": "      На две години условно с 4-годишен изпитателен срок и глоба в размер на 2 000 лева бе осъден местен жител от асеновградското село Мулдава. Ситуацията се разиграла през август миналата година. 59-годишният мулдевец подхвърлил банкнота от 50 лева на асеновградски полицаи, които го спрели за рутинна проверка.      Мъжът бил тръгнал към нивата на свой съселянин, с когото имали уговорка да балира люцерната му с трактора си. Преди да започне да работи обаче мулдавецът решил да се отбие в кръчмата в селото. Там той отишъл около 20:00 ч. със свой работник, когото приел да живее в дома му. Трактористът изпили една бира, а после и 100 грама уиски. След като се почерпили двамата потеглили към нивата автомобила на сина на 59-годишния жител на Мулдава, като бил и шофьорът. Мудавецът не носел в себе си нито шофьорска книжка, нито лична карта.   От асеновградските полицаи той бил спрян за проверка малко след 21:00 ч. Полицейският екип бил разположен в центъра на Мулдава. Проверката започнала, като полицаите поискали от двамата, пътуващи в колата, лична карта, а на шофьора - и свидетелство за управление на моторно превозно средство. Полицейският екип се усъмнил в трезвеността на водача на автомобила, тъй като през отворения прозорец лъхало силно на алкохол. Това наложило да бъде извикан патрул на КАТ, който да тества шофьора с дрегер. Подавайки ги на единия от ченгетата, мулдавецът подканил: „Дай да оправим нещата...“. Полицейският служител наредил на шофьора да си прибере парите, но той не изпълнил нареждането и продължил да настоява. През това време полицаят повикал колегата си, която в същото време проверявала документите на друг водач, и отново поискал от 59-годишния жител на Мулдава да представи документите си. Вместо това, обаче, трактористът запалил двигателя на автомобила и потеглил рязко, като за малко не прегазил полицайката.   Тогава на помощ за разпознаване самоличността на извършителя бил извикан кметът на селото. Заедно с полицаите той изгледал записа от насочената към местопроизшествието камера и установили кой е. Служителите на реда веднага отишли до дома на тракториста, но там не открили нито него, нито колата. Синът на 59-годишния мъж обяснил, че баща му е на полето с трактора си. Той завел полицаите до мястото, а екшънът продължил и на новата. Мулдавецът се опитал да избяга повторно, но този път с трактора си. В крайна сметка се отказал, слязъл от селскостопанската кола и седнал на земята, като междувременно на мястото пристигнали и още двама полицейски служители. Мъжът бил тестван с дрегер, който показал 0,94 промила наличие на алкохол в кръвта. По-късно му била взета и кръвната проба, която доказала 0,71 промила. Условната присъда с изпитателен срок и глобата на Окръжен съд-Пловдив бе потвърдена от Апелативния съд в областния град. Решението може да бъде обжалвано пред Върховния касационен съд в срок от 15 дни.    ", "date": "2019.09.30", "title": "Мъж от с. Мулдава се опита да подкупи полицай, осъдиха го на глоба и 2 г. условно"}
{"url": "https://www.actualno.com/curious/vijte-kakvo-se-sluchva-s-organite-ni-dokato-spim-news_1378439.html", "text": "             В този период всеки орган буквално се очиства от натрупаните през будната фаза на денонощието отпадни продукти и възстановява функционалността си.   Учените отдавна са установили прякото влияние на съня върху най-важните органи на тялото. Оказва се, че някои от тях единствено по време на сън получават възможност за кратка възстановителна почивка, пише Puls.bg.   По време на сън гръбначно-мозъчната течност, в която мозъкът плува, се изпомпва с по-интензивни темпове. Една от ключовите й роли е да отмива отпадните продукти, натрупани в отделните структури на мозъка, и да ги насочва към изнасяне от тялото. По-интензивното „хигиенизиране“ на мозъка докато спим е най-важният процес, подсигуряващ изчистването на съзнанието, за да се събудим отпочинали и свежи.\r\nСърце\r\nСърцето е един от органите, на които единствено сънят дава време за лека почивка от непрекъснатия им работен процес. Установено е, че в определени фази на съня сърдечната дейност се забавя до стойности, които са невъзможни за постигане в будно състояние. В този период се регистрират най-слабият пулс и най-ниското кръвно налягане за цялото денонощие. Това дава възможност на сърдечния мускул наистина да отпочине.        Като неволеви процес, контролиран основно от вегетативната нервна систевма, дишането в будно състояние преминава през различни по интензивност интервали. По време на сън обаче то се забавя и навлиза в много по-равномерен период, даващ възможност за възстановяване на цялата мускулатура, която съдейства за непрекъснатия дихателен процес. По време на сън се установяват най-високите нива на растежен хормон. Той се секретира в хиповизата с най-висока интензивност именно докато спим. Той има ключова роля за възстановяване на мускулатурата и за укрепването й, както и за поддържането на ставите. Това е причина сънят да се посочва за изключително важен фактор в детска възраст, когато растежът на тялото е най-интензивен и изисква най-обилна секреция на растежен хормон.\r\nСънят има незаменима роля както за възстановяването на най-важните органи на тялото, така и за укрепване на техните функции. Това обяснява защо проявите и оплакванията при хронично безсъние и недоспиване са толкова разнообразни и защо последствията им може да бъдат много сериозни.       ", "date": "2019.09.30", "title": "Вижте какво се случва с органите ни докато спим  "}
{"url": "https://www.actualno.com/curious/luboven-horoskop-za-30-septemvri-4-oktomvri-news_1380162.html", "text": "       Овен       В бойна готовност сте да експериментирате в социалния си живот, за да получите това, което искате от любовта. Не бъркайте смелостта с арогантност и всичко ще се развие по план. Телец Не е изключено да се чувствате объркани и да си задавате много въпроси по отношение на връзката ви. Ще правите сравнения със стари отношения, затова помислете дали се чувствате удобно, дали получавате това, което искате.   Близнаци Взаимоотношенията между вас и половинката ви ще бъдат повече от динамични. В началото на седмицата ще се почувствате така, сякаш духовната връзка помежду ви е станала много по-силна с течение на времето. Рак     Любовта и желанието да постигате успехи в кариерата ще вървят ръка за ръка. Динамиката ще е много интензивна, няма да липсват положителни и отрицателни емоции, затова дайте превес на позитивното и помислете за повече романтика.  ", "date": "2019.09.30", "title": "ЛЮБОВЕН хороскоп за 30 септември - 4 октомври"}
{"url": "https://www.actualno.com/asenovgrad/s-okolo-770-novi-knigi-bibliotekata-v-asenovgrad-popylva-fonda-si-news_1380051.html", "text": "       Идеята се реализира по спечелено от библиотечната институция финансиране по проект за обновяване на фондовете й. Одобрението е по програма „Българските библиотеки – съвременни центрове за четене и информираност“ за 2019 г.      Целта на инициативата е финансово подпомагане на проекти на обществените библиотеки при обновяване на фондовете им с творби и други информационни източници за насърчаване на интереса към книгата и четенето и съдействие за развитие на библиотеките като основни центрове за духовност, придобиване на знания и информация. Останалите близо 1 000 лева ще бъдат съфинансирани от бюджета на Градската библиотеката в Асеновград.   \"Сумата ще бъде изразходвана за обновяване на библиотечните колекции\", подчерта пред директорът на библиотечната институция Милена Марковска. 36% от тях са на български автори, а включените издателства са 92. Предстои подписване на договор с Министерство на културата, набавяне на произведенията, техническа им обработка и включването им във фондовете на Градска библиотека. ", "date": "2019.09.30", "title": "С около 770 нови книги библиотеката в Асеновград попълва фонда си"}
{"url": "https://www.actualno.com/actualno/gotov-li-si-da-platish-s-jivota-si-za-da-dostignesh-uspeha-news_1380064.html", "text": "       За починалите, казват хората, се говори или хубаво, или нищо. Но няма как случаят със смъртта на Борис Станчов да не предизвика обществен интерес, недоволство, състрадание, а понякога дори яд или негативна нагласа. Нека анализираме ситуацията.      Първо, имаме едно момче с огромно желание и евентуален потенциал - Борис Станчов. Той е младеж, който иска да бъде \"голям\" боксьор. Иска да постигне много, но веднага. И не може да чака. Не иска името му да се индикира със загубени мачове, ако това твърдение се окаже вярно. Затова се съгласява и участва в измамна схема, която е проработила веднъж някъде евентуално. И започва да печели пари. Малко пари. Но...необходимо ли е всичко това? Какъв е проблемът хората първоначално да говорят за теб, не като за победител, а като за обикновен играч? Защо рискуваш, при условие, че искаш да постигнеш успех?\r\nНикой спортист, а и не само, не е започнал от върха нагоре. А напротив. Всеки велик е преминал през загуби и неуспехи. И всеки велик продължава да преживява спадове и възвишения в кариерата си. Нелогично е да мислиш, че хората ще те запомнят повече, ако звездата ти изгрее изведнъж. Не! Точно тогава ти се оказваш човек без минало. Без личен живот. Несъществувал досега. Непреживял никакви трудности. Някак си, кацнал на върха и започнал да побеждава. Но откъде си дошъл и кой те е създал такъв не става ясно. А и няма по-голям психологически капан от ранния успех. Идеята за чуждата самоличност не идва сама. Тя е създадена от някого, но поддържана от други. Братовчед му Исус Величков се съгласява също да участва в схемата. Дава си личната карта за ползване. Това е личен документ, скъпи ми спортисти! Ако не сте наясно защо се казва \"личен\", ограмотете се. Не можеш да си предоставяш личната карта за обществено ползване. Добре, че и обява не е пуснал, когато документът му е бил \"свободен\", та да се възползва някой друг. На каквото и да е основание - това е не-за-кон-но! Изведнъж възникват и още хиляди въпроси. С какво се е занимавал Исус, докато личната му карта не е била у него? Шофирал ли е (ако е правоспособен водач)? Посещавал ли е заведения и институции, издавани ли са му някакви видове документи, как е удостоверявал, че това е той?   Този, който е издал медицинското свидетелство. Дори и то е на името на Исус. Кой е този лекар и как по-точно е преценил, че Борис е Исус и Исус е Борис. И един ли е, или са няколко. Всички знаем, че за да бъде издаден такъв документ се преминават няколко прегледа при различни специалисти. Но това е официално. И така, някак си момчето се е сдобило с медицинско свидетелство за добро здраве. Но не само на Борис, а и тези, на Исус. Знаели ли са те за замисленото от синовете си и подкрепяли ли са ги в схемата им? Защото, първоначално твърдяха точно това, че починалият боксьор не е искал да натрупва загуби на свое име, а само дни по-късно вече са на мнение, че детето им е било измамено от треньора. И искат доживотен затвор с обвинение за убийство. Че е за затвор, спор няма. Не може да си играеш с човешкия живот. Чужда самоличност, надъхване, неясни възможности, пътуване... пари. Съучастие в измама в името на популярността. Въпреки че той отрича, би било малко странно да не знае? Освен това, един треньор трябва да учи възпитаниците си на честност, морал, мъдрост, великодушие, спортсменство. Трябва да умее да ги мотивира да приемат загубите с достойнство и да се борят с всички сили за победа. Но с позволени средства. Дали той е дал хапче на Борис Станчов, или не, аутопсията ще покаже. Факт е, че е бил до момчето по време на фаталната боксова среща.     Защото, когато някой ни предложи схема, е редно първо да помислим. А ако схемата сами сме я измислили, то нещо сме недообмислили щом трябва да си служим с измама. Не на последно място възниква спорният въпрос дали става въпрос за убийство или всъщност е самоубийство. И после търсим виновни. Но кой ни е виновен, че в схемата вероятно участват минимум петима (или поне за толкова ни е известно), а ние не сме премислили и пресметнали последствията?!   ", "date": "2019.09.30", "title": "Готов ли си да платиш с живота си, за да достигнеш успеха?"}
{"url": "https://www.actualno.com/balkani/pojari-i-bezredici-v-migrantski-lager-na-ostrov-lesbos-news_1380090.html", "text": "      Пожар и безредици са възникнали в приемния и идентификационен център за мигранти и бежанци в Мория на остров Лесбос, полицията се опитва да възстанови реда, съобщи гръцкото министерство на защита на гражданите, която служба е на подчинение на гръцката полиция.      \"Полицейските сили в момента действат в центъра на Мория на Лесбос поради инциденти, които са се случили\", заявиха властите пред агенция РИА Новости.   Безредиците бяха предшествани от два пожара. Първият е избухнал днес след обяд на около 400 метра от центъра и е бил потушен от пожарникари. Вторият е започнал след около 20 минути вътре в центъра; пожарникарите се опитват да го изасят.\r\n„Има информация за жертвите, но в момента тя не е потвърдена“, се казва в официално съобщение.  В Митилини (административния център на Лесбос) вече са разположени допълнителни полицейски сили. Шефът на гръцката полиция и генералният секретар за миграционната политика летят за там.\r\nNewsit.gr съобщи, позовавайки се на кмета на Митилини, че има информация за двама загинали, вероятно жена и дете, починали от задушаване.   Съобщава се, че мигранти и бежанци се обръщат към пункта „Лекари без граници“ с проблеми с дишането.    Според Атинската информационна агенция AMNA в лагера има силно напрежение и жителите на лагера са нападнали пожарникари. Все още не е установено какво точно се е случило.\r\nПо официални данни на 27 септември в лагера са намирали около 12,5 хиляди души, въпреки факта, че той е проектиран да побере 3 хиляди души.     ", "date": "2019.09.30", "title": "Пожари и безредици в мигрантски лагер на остров Лесбос "}
{"url": "https://www.actualno.com/analysis/palmovoto-maslo-rajda-pojari-i-smog-v-indonezija-news_1379897.html", "text": "       ви предлага анализ на ситуацията в Югоизточна Азия заради пожарите в Индонезия. Те се оказаха също толкова огромен проблем като тези в Амазония. Тук обаче ситуацията има икономически аспект, както и много тежки последици за хората в региона. Анализът е на АФП, разпространен от БГНЕС.      Горските пожари, бушуващи в Индонезия, сринаха нивата на качеството на въздуха в Югоизточна Азия, и създават емисиите, които влошават глобалното затопляне.\r\nИндустрията за палмово масло в страната носи голяма част от вината за пожари извън контрола, казват критиците, тъй като производителите изгарят гори, за да намерят място за своите насаждения.\r\nСекторът за целулоза и хартия също е подложен на критики, както и дребните земеделски стопани, които използват техники за рязане и изгаряне, за да изчистят земята за засаждане.  Ето поглед върху палмовото масло и ролята, която играе в кризата със смог. Какво е палмово масло? Палмовото масло е най-консумираното растително масло в света. То се намира във всичко - от сапун и шоколад до пица и козметика, и дори в резервоари на бензинови автомобили - палмово масло се използва в биодизелите.    Извлечено от червеникаво-кафявия плод на маслената палма, то спомага за по-лесното разпространение на продукти за пърженекато им предоставя по-дълъг срок на годност.\r\nИндонезия е най-големия  производител в света и - заедно с номер две сред  производителите Малайзия - доставя около 85 процента от палмовото масло в света.\r\nМногомилиардната индустрия е работно място за милиони само в Индонезия. Звучи добре, какъв е проблемът? Еколозите твърдят, че палмовото масло води до обезлесяване, като през последните десетилетия са регистрирани изсечени огромни площи от тропическите гори в Югоизточна Азия, за да се даде възможност за насаждения. Това застрашава местообитанието на орангутани и други застрашени видове.      Някои палми се отглеждат в блатистите торфени зони, които стават силно запалими, когато се източи водата за отглеждане на култури.\r\nДобивът на палмово масло също допринася за изменението на климата чрез съзнателно предизвиквани горски пожари, които освобождават въглероден диоксид в атмосферата и пушек, запушващ белите дробове на хората  във въздуха на региона, смятат критиците.\r\nНо представителите на индустрията отричат вина, казвайки, че плантациите обикновено не са източникът на пожари и че пламъците се разпространяват от близките райони. Политическа битка Зелените активисти извадиха на световната сцена проблемите, произтичащи от палмово масло в опит да се видят резултатите от тази индустрия и да предупредят потребителите какво ядат – това ядоса Индонезия и Малайзия.   Все по-ожесточена търговска битка също е в разгара си между Индонезия и Европейския съюз, след като блокът реши да спре използването на биогорива на базата на палмово масло за автомобили до 2030 г.\r\nПо-рано ЕС наложи мита върху вноса на субсидиран биодизел от Индонезия, като заяви, че е необходимо да се изравнят условията за конкуренция на неговите производители.\r\nВ отговор Индонезия заплаши да наложи по-високи мита за млечните продукти на ЕС.\r\nМалайзия тази година се включи в постепенното прекратяване на производството на биогорива за Европа, заявявайки, че може да купи нови изтребители от Китай, вместо от европейските авиационни фирми. Какво ще се промени?    Вероятно не е много в краткосрочен план - индустрията за палмово масло е огромен работодател.\r\nПожарите в Индонезия са проблем всяка година от десетилетия, въпреки че тази година бяха особено лоши заради сухото време.\r\nИндонезия се опитва да образова хората за опасностите от изгарянето на земи,  за да бъде добивано палмово масло и други селскостопански продукти, но практиката е широко разпространена.\r\nПрезидентът Джоко Уидодо миналата година издаде мораториум върху ново разчистване на горите за палмови насаждения, за да намали огнищата на пожари.\r\nКоефициентите за обезлесяване на биоразнообразието в Индонезия може да са достигнали своя пик, но през последния половин век тропическите гори, покриващи площ, двойно по-голяма от Германия, са изсечени и  изгорени. ", "date": "2019.09.30", "title": "Палмовото масло ражда пожари и смог в Индонезия "}
{"url": "https://www.actualno.com/society/eksperti-njama-uridicheski-mehanizmi-polfrijman-da-se-vyrne-v-zatvora-news_1380133.html", "text": "      Когато става въпрос за съдебни актове не трябва да има политическо и популистко заиграване, но обществеността трябва да бъде информирана. Неговият казус е решен и няма юридически път и механизми, които да го върнат в затвора. Това каза адвокат Димитър Марковски в коментар за освобождаването на Джок Полфрийман.      Според бившия вътрешен министър и адвокат Емануил Йорданов не съществува процедура, която да върне Полфрийман в затвора.   По думите му дискусията за съкратеното съдебно производство няма политически привкус,  а се дължи на натрупването на няколко тежки престъпления. Йорданов е на мнение, че промените са несръчно формулирани и недомислени. \r\nВ интервю за bTV адвокат Димитър Марковски допълни, че направените бързи промени не са най-доброто:  \"\"Не искам да коментирам коя политическа партия каква промяна иска да направи. Необходима е реална възможност да отпадне съкратеното съдебно следствие за много тежки престъпления. Колегата е прав, че в момента с бързането да промени закона може да стане по-лошо. Трябва много прецизно да се случи това, но със сигурност трябва да има промяна. Според мен отпадането на съкратеното съдебно следствие няма да доведе до забавяне на съдебните дела.\" ", "date": "2019.09.30", "title": "Експерти: Няма юридически механизми Полфрийман да се върне в затвора"}
{"url": "https://www.actualno.com/europe/svetovnijat-politicheski-elit-e-v-parij-za-pogrebenieto-na-jak-shirak-news_1379985.html", "text": "      На 30 септември е обявен ден на национален траур , кончината на Ширак  ще бъде отбелязана с минута мълчание във всички обществени институции и  училища.      В 9:00 ч. сутринта в понеделник ковчегът на Ширак ще напусне  Инвалидите с военен ескорт и ще отиде в църквата Сен Сюлпис, зо последна  възпоменателна служба, на която ще присъства президентът Еманюел  Макрон.   От Елисейския дворец съобщиха, че близо 30 държавни глави се  очакват на траурните церемонии, включително руският президент владимир  путин, унгарският премиер Виктор Орбан и германският президент  Франк-Валтер Щайнмайер. Освен това ще пристигне и бившият федерален  канцлер на Германия Герхард Шрьодер.\r\nФренският политически елит също ще бъде представен. Там ще бъдат  наследниците на Ширак Никола Саркози и Франсоа Оланд, както и лидерът на  крайната десница Марин льо Пен.  В една от много редките си  появи на публично място ще направи и  третият президент на модерна Франция Валери Жискар Д’Естен, който е на  93 г.\r\nШирак ще бъде погребан в гробището Монпарнас до гроба на дъщеря  си, която почина през 2016 г. на 58 г. след дълга битка с анорексията, пише БГНЕС.   Смъртта на бившият френски президент на 26 септември на възраст 86 години предизвика вълна от почит към човек, чиято политическа кариера продължи три десетилетия, приключвайки с 12 години като президент от 1995-2007 г.    Но също случилото се предизвика въпроси колко всъщност е постигнал този политик по време на дългия си престой в кабинети и отново хвърли светлината на прожекторите на присъдата от 2011 г. за подкупи през времето му като кмет на Париж.\r\nНезависимо от това, анкета във в. „Льо Журнал до Диманш“ показа, че французите го смятат за най-добрият президент на модерната епоха, заедно с Шарл дьо Гол, предава Франс Прес. ", "date": "2019.09.30", "title": "Световният политически елит е в Париж за погребението на Жак Ширак"}
{"url": "https://www.actualno.com/ruse/dobromir-dobrev-ot-slivo-pole-se-nujdae-ot-pomosht-za-da-jivee-news_1380239.html", "text": "      Продължават  благотворителните прояви, организирани от близките на Добромир Добрев от Сливо поле, който се бори с болестта лимфобластна левкемия. Състоянието на 24-годишния мъж е тежко и той трябва да замине за лечение в най-кратки срокове.      Днес ще се проведат следните благотворителни инициативи:   От 14 ч. във фоайето пред Пленарна зала в община Русе ще се проведе благотворителен базар, а по-късно ще има благотворителна хоротека от 17 ч. с танцьорите от фолклорен танцов клуб „Родолюбец“ пред Общината.\r\nВ 19 ч. в Пленарна зала ще се проведе концерт, в който благотворително ще участват вокална група „Слънце“, фолклорен танцов театър „Найден Киров“, фолклорен ансамбъл „Зорница“, Нина Арнаудова, „Фрийдъм Денс студио“. В концерта ще се включат и Михаил Ганчев от ВС „Вили Икономов“, Светослав Стойчев, Андрейката и Мургавия, „Център Денс студио“, Светослав Иванов, София Петрова и Гоце Иванов.  Припомняме, че има обявена кампания във фейсбук чрез групата „Да помогнем на Добромир“, поставени са и дарителски кутии. Всеки, желаещ да помогне на Добромир, може да дари средства по разкритата дарителска сметка в Райфайзен банк:  ", "date": "2019.09.30", "title": "Добромир Добрев от Сливо поле се нуждае от помощ, за да живее "}
{"url": "https://www.actualno.com/america/severna-amerika-pod-snejna-pokrivka-do-15-metra-video-i-snimki-news_1380159.html", "text": "      Силни снеговалежи в Северна Америка. Канада и Северните щати на САЩ са затрупани от рекордна снежна покривка, която на места достига 1,5 метра. Силните ветрове създават условия и за поледици в някои райони.             Извънредно положение е обявено в щата Монтана. Заради снега са станали много катастрофи, а магистралите са затворени. Няма още данни за пострадали при инцидентите. Властите се надяват при затворени пътища да успеят да разчистят снега. Очаква се да паднат още 30 до 60 см сняг.    Губернаторът на Монтана Стив Бълок обяви, че температурите се   очаква да паднат през нощта до минус 6,6 по Целзий или повече в  западна  Монтана и северната и централната част на Айдахо. Той определи бурята като \"безпрецедентна\" за месец септември. Затова властите в засегнатите райони били изненадани, но щатските и местните служби   полагат всички усилия, за да опазят здравето и сигурността на жителите.         Предупреждение за още по-силен снеговалеж е в сила за западната част на  Монтана и за планинските райони на северен Вашингтон и северно Айдахо. Под заплаха са и райони на Калифорния, Невада, Уайоминг и Орегон.  В Канада ситуацията е още по-тежка. Десетки полети са отменени на Летището в град Калгари. В района са станали над 170 катастрофи. Само в една от тях са участвали 16 автомобила. Пострадали са 13 души. Властите призоваха гражданите при възможност да не пътуват и да не използват личните си автомобили.  Според канадските синоптици в района на град Калгари до понеделник на обяд ще паднат още до 25 см сняг. Метеоролозите отбелязват, че зимата и друг път е идвала рано - като например през 2014 г., когато на 8 септември в Калгари са паднали 10 см сняг.       ", "date": "2019.09.30", "title": "Северна Америка под снежна покривка до 1,5 метра (ВИДЕО и СНИМКИ)"}
{"url": "https://www.actualno.com/bgfootball/bylgarija-s-debutant-ot-loko-pd-i-rezerva-na-levski-sreshtu-cherna-gora-i-anglija-news_1380370.html", "text": "      Селекционерът на България Краисимир Балъков обяви избраниците си за предстоящите евроквалификации с Черна Гора и Англия.      \"Лъвовете\" гостуват в Подгорица на 11 октомври, а три дена по-късно посрещат Англия на Националния стадион \"Васил Левски\".   Дебютна повиквателна за националния отбор получава нападателят на Локомотив (Пловдив) Бирсент Карагерен, а вратарят на Левски Николай Михайлов се завръща в групата от 24 играчи.    ", "date": "2019.09.30", "title": "България с дебютант от Локо (Пд) и резерва на \"Левски\" срещу Черна гора и Англия"}
{"url": "https://www.actualno.com/society/planinskata-spasitelna-slujba-imame-speshna-nujda-ot-vyzdushna-linejka-news_1380148.html", "text": "      Каква е равносметката след лятото, кои са най-важните препоръки към туристите преди началото на зимния сезон и от какво имат нужда българските спасители. Тези теми коментира в ефира на БНТ Емил Нешев, директор на Планинската спасителна служба към БЧК.      Над 90 спасителни акции са проведени през лятото, което е доста сериозен брой, подчерта Нешев. Наблюдаваме, че се случват много нови неща в района на отряда на Сандански, южните части на Пирин. Традиционно, ситуации имаме и в района на Рилските езера, над Банско, Добринище, Стара планина, обясни планинският спасител.   Основните причини за инциденти са подценяване на условията в планината и надценяване на собствените възможности. Много често се излиза във високите части на планините с леко облекло. Едно рязко разваляне на времето също трябва да се има в предвид. Осветлението е задължително, телефонът трябва да е добре зареден.\r\nПрез нощта по-опасното е, че нямаме много добра видимост, дали се променя нещо в терена, особено през зимата, предупреди Нешев.  Директор на Планинската спасителна служба към БЧК подчерта, че има спешна нужда от въздушна линейка за спасителни акции, тъй като в момента службата няма възможност за използване на хеликоптер.\r\nЛипсата на хеликоптер определено ни пречи и ни тежи, имаме нужда от въздушна линейка. Това е изключително тежко и за нас като спасители, тъй като времето за оказване на помощ на пострадалия е много важно.   В Планинската спасителна служба има над 530 човека правоспособни планински спасители, от тях само 46 са щатни, които осигуряват денонощните дежурства, всички останали са доброволци. Липсва ни закон за доброволчеството, категоричен е Нешев.    На финала на разговора той препоръча на туристите преди да излязат в планината, задължително да потърсят информация, да се обаждат, да попитат какви са условията и да вземат предпазни мерки. ", "date": "2019.09.30", "title": "Планинската спасителна служба: Имаме спешна нужда от въздушна линейка"}
{"url": "https://www.actualno.com/business/jordanskata-princesa-dana-firas-vashijat-turizym-se-razviva-po-dobre-news_1380347.html", "text": "      \"Радвам се да съм в България, защото посещението тук е нещо специално. Между нашите две държави има доста прилики, но вашият туризъм се развива много по-добре. Това заяви , която е на посещение у нас по покана на министъра на туризма Николина Ангелкова. Нейно кралско височество сърдечно благодари на българския министър и я нарече приятелка и източник на вдъхновение заради отдадеността на каузата, за която работи.      Преди откриването на майсторския си клас в София Дана Фирас посочи, че есенцията на културното наследство се намира в това кои сме ние и ще ни помогне да научим повече за живота на хората. \"Миналият опит показва как са се развивали икономиките, как са се отглеждали културните традиции. Там, където има красота, ни учи да ценим красотата. Не може да има устойчиво развитие без опазване на културното наследство. Запазването на равновесието е пътят към устойчивост. Много държави от начало не отчитаха, че културата е приоритет, смятаха я за лукс. Трябва да се промени тази позиция\", категорична бе принцесата.\" Когато говорим за управление на туризма, говорим за управление на културата. 1.3 млрд. пътуващи по света и това не са просто цифри. Създават се възможности за развиващите се страни да са наравно с развитите\", каза още принцесата и посочи примери от туризма в региона на древния йорданския град Петра. Йордания извънредно силно зависи от туризма и той формира повече от 19 на сто от БВП, стана ясно от изявлението й.   Принцесата присъства на откриването на конференция на тема \"Създаване на нови културни маршрути в Дунавския регион\". \"България използва всички възможности да затвърди ролята на туризма и чрез него да подпомогнем дългосрочното развитие на Дунавския регион. Културата и туризмът са от съществено значение за успеха на стратегията на ЕС за тази част на континента и имат потенциал да ни направят по-силни и сплотени\", каза при откриването министърът на туризма . ", "date": "2019.09.30", "title": "Йорданската принцеса Дана Фирас: Вашият туризъм се развива по-добре"}
{"url": "https://www.actualno.com/asia/shte-premesti-li-stolicata-si-tajland-news_1380155.html", "text": "      Тайланд може да е следващата държава в Югоизточна Азия, която ще премести столицата си, след като премиерът на страната Прают Чан-оча обяви, че е възможно подобно решение, пише британският Guardian.      Вдъхновен от съседен Мианмар и подобни планове в Индонезия, тайландският премиер отбеляза, че преместването на столицата може да помогне на Банкок да се справи с огромните предизвикателства пред града.   Също като Джакарта, Банкок се бори с пренаселеност, замърсяване, увеличени нива на морското равнище и трафик. За да се решат тези проблеми, министър-председателят предложи два варианта.\r\n\"Първият е да намерим град, който не е твърде далече и преместването няма да е толкова скъпо. Вторият е преместване в покрайнините на Банкок, за да се намали пренаселеността\", подчерта той.  Според премиера преместването на правителството в покрайнините на Банкок може да помогне за облекчаване на трафика и за намаляване на движението към и от центъра на града.\r\nЩе са необходими мащабни проучвания за социалните и икономическите последствия от такъв ход, добави той.   Преди няколко седмици президентът на Индонезия Джоко Уидодо обяви, че административната столица ще бъде преместена от Джакарта в Източен Калимантан или индонезийско Борнео.    Не за първи път се повдига идеята да се премести административната столица на Тайланд. Бившият премиер Таксин Шинаватра предложи столицата да бъде преместена в Након Найок, провинция на 100 км от Банкок. Също се проучва дали да се преместят държавните институции в Чаченгсау, източно от Банкок.\r\nСпоред проучване от 2018 г. за най-лошия трафик по света Банкок е на осмо място, едно място зад Джакарта, а друг голям град от региона - Мумбай е на първо. ", "date": "2019.09.30", "title": "Ще премести ли столицата си Тайланд?"}
{"url": "https://www.actualno.com/balkani/protesti-pojari-i-dve-jertvi-bejanska-kriza-na-ostrov-lesbos-video-i-snimki-news_1380146.html", "text": "      Майка и дете загинаха при пожар, избухнал при безредици на мигранти в центъра за идентификация и прием Мория на югоизточния егейски остров Лесбос в неделя, съобщава АНА-МПА.        Според агенцията изгорялото тяло на жената е откарано в общата болница на острова за идентификация в неделя вечер, докато полицията се опитва да достигне до изгорял жилищен контейнер, за да извади  второто тяло, за което се съобщава, че принадлежи на дете.\r\nПожарът в лагера е започнал малко след 17:00, около 20 минути след  като в близост изгоряла маслинова горичка. В нея на палатки и импровизирани жилища живеят стотици мигранти, които не могат да влязат в препълнения лагер.  Първият пожар бил овладян бързо, но вторият - в лагера - продължил да гори, защото според информация на местни медии, пожарникарите били атакувани от разгневени мигранти.     Протестите в бежанския лагер в Лесбос са свързани именно тежките условия на живот в лагера и  закъснения в трансферите до  континенталната част. На мястото била изпратена полиция, която след кратки сблъсъци с протестиращите, е потушила временно напрежението.      Повече от 12 000 души живеят в лагера Мория, който е построен за една четвърт от този брой.Броят на прииждащите мигранти и бежанци в Гърция се увеличи значително напоследък, макар и да остана далече под истинския бежански потоп през 2015 г., когато в Гърция нахлуха над 800 000 души. ", "date": "2019.09.30", "title": "Протести, пожари и две жертви - бежанска криза на остров Лесбос (ВИДЕО и СНИМКИ)"}
{"url": "https://www.actualno.com/europe/germanija-se-seti-da-zasili-kontrola-po-granicite-si-zaradi-mitranti-news_1380173.html", "text": "      Министърът на вътрешните работи на Германия Хорст Зеехофер съобщи, че ще засилят полицейското присъствие по границите на страната с цел спиране на нелегално влизане в държавата, съобщават медии.      \"Сигурността започва на границата. Заедно с подновеното постановление относно контрола по границата с Австрия, инструктирал съм полицията да засили случайните проверки по всички германски граници.   Ние наблюдаваме всички граници на страната ни\", обяви Зеехофер в интервю за вестник \"Билд ам зонтаг\".\r\nГермания увеличи контрола по границата с Австрия по време на мигрантската криза през 2015 г. Тази практика е удължена до 2020 г.  Германското правителство отвори страната за голям брой бежанци, бягащи от насилие в държавите си по време на кризата. В момента страната е приела най-много мигранти в ЕС - около 12%. ", "date": "2019.09.30", "title": "Германия се сети да засили контрола по границите си заради митранти"}
{"url": "https://www.actualno.com/society/pochina-jurnalistyt-ot-bnr-aleksandyr-mihajlov-news_1380365.html", "text": "      Тази сутрин, на 55-годишна възраст, почина журналистът от Българското национално радио Александър Михайлов, съобщават от БНР.      Той беше дългогодишен водещ на предавания за култура в програма „Христо Ботев“, куклен режисьор, автор на детски пиеси и един от  запомнящите се гласове на Българското национално радио.   Светла му памет! ", "date": "2019.09.30", "title": "Почина журналистът от БНР Александър Михайлов"}
{"url": "https://www.actualno.com/politics/vigenin-pravitelstvoto-da-reshi-protivorechijata-zaharieva-karakachanov-za-severna-makedonija-news_1380287.html", "text": "      Според Кристиян Вигенин правителството трябва първо да разреши вътрешното противоречие в Кабинета между и , преди да търси широка парламентарна подкрепа на позиция по казуса Северна Македония.      \"Смятам, че е недопустимо по такива теми да има такъв разнобой в  правителството. Не може единия вицепремиер и външен министър да е на  противоположна позиция с другия вицепремиер, който е министър на  отбраната. Когато говорим за национална позиция, призовах първо  правителството да си уточни позицията и след това да се търси по-широко  съгласие\", каза още той.   Така започна коментарът на заместник - председателят на парламента Кристиан Вигенин (БСП за България) за решенията на срещата при президента Румен Радев. На нея той присъства, защото замести председателят на парламента Цвета Караянчева, която все още се възстановява след катастрофа.\r\nОт думите му стана ясно, че правителството ще излезе с позиция до дни, а междувременно и БСП за България ще напише своя.  \"Ако нещо се договорихме днес, то е правителството до няколко дни да представи своя позиция по тези теми, включително условията, свързани с евентуална подкрепа и тогава \"БСП за България\" ще излезе със своята позиция. Аз смятам, че ако са удовлетворителни позициите, които представи правителството, можем да търсим и обща декларация на парламента, като сме наясно, че България не бива да допусне в ЕС страна, която не се отнася добронамерено или не изпълнява своите добросъседски ангажименти\".\r\nКристиан Вигенин уточни, че началото на \"преговори\" не означава \"членство\" на Скопие в Евросъюза. Той подчерта и друг важен момент, според него - преговорите за членство със Северна Македония не трябва да се разделят от тези с Албания.   Според него България винаги е подкрепяла разширението на ЕС със страните от Западните Балкани, но това не може да става за сметка на българския интерес. Той отбеляза, че след подписването на Договора за приятелство и добросъседство, нещата не са се развилил в най-оптимистичната посока и се намираме в ситуация сме, в която трябва категорично да заявим нашите условия.    Припомняме, че след консултативната среща днес президентът Румен Радев заяви, че България трябва да подкрепя Северна Македония по пътя ѝ към европейска интеграция, но не и на цената на българската история и идентичност. Затова страната ни трябва да постави условия в присъединителния процес. Акцентите в цялото му изказване можете да прочетете Премиерът Бойко Борисов беше една идея по-позитивен. Той заяви: \"Винаги съм казвал, че довчера говорехме, че сме един народ. Нека приемем, че сме братски народи. Нека тази убийствена война от страна на Скопие да не продължава, защото ние нямаме по-близък народ и хора. Да ги спрем Северна Македония по пътя й към след това би било записано в историята, че след като всички 27 страни са ги подкрепили, точно България ги е спряла.\" Цялото му изказване можете да намерите  ", "date": "2019.09.30", "title": "Вигенин: Правителството да реши противоречията Захариева - Каракачанов за Северна Македония"}
{"url": "https://www.actualno.com/society/advokatite-podkrepiha-sydiite-po-kazusa-djok-polfrijman-news_1380188.html", "text": "      В своя позиция от днес подкрепя Обръщението от 26-ти септември 2019 г. на и отправения от тях призив към всички граждани и институции у нас да имат осъзнато и отговорно поведение в защита на основните демократични ценности, човешкото достойнство и обществения мир.      „Разделението на властите е основен принцип на правовата държава. Без независим и безпристрастен съд не съществуват гаранции за личната ни свобода.   Критиката към съдебната власт и към постановени съдебни актове по обществено значими случаи е присъща на всяко демократично общество. Когато обществената критика, обаче, премине допустимия тон и независимостта на съда е поставена под заплаха, когато конкретни съдии и съда като цяло са обект на атаки, включително насочени срещу личния живот и неприкосновеността на магистрата и неговите близки, е наложително да бъде съхранено доверието в съда, неговата независимост и в правосъдната система като цяло“, се казва в позицията на софийските адвокати, визирайки основно протеста от 24 септември за оставка , който пусна със съмнителни мотиви от затвора шест и половина години предсрочно австралийския убиец Джок Полфрийман и предизвика яростни реакции и на политици, и на обикновени хора.\r\n„Не само адвокатурата, чиято конституционна роля е да подпомага гражданите и юридическите лица при защита на правата им, но цялата правна общност не може да бъде безучастна, когато е поставена под заплаха независимостта на съда и устоите на правовата държава.  Поради това Софийският адвокатски съвет счита, че обидите, обругаването и заплахите срещу личността на съдиите, както и опитите за използване на случая за постигане на политически цели и лични интереси, са абсолютно недопустими в една правова и демократична държава, каквато по Конституция е Република България, и не бива по никакъв начин да бъдат толерирани\", добавят адвокатите.  Припомняме, че 292-ма съдии от цялата страна и от всички нива в системата излязоха след протеста срещу Калпакчиев с обръщение към българските граждани по повод на ескалиращото напрежение след условното предсрочно освобождаване от затвора на осъдения за убийство .  Освен от Върховния касационен съд и Върховния административен съд, сред тях има представители на почти всички съдийски колегии в страната.\r\nВ него те отправят призив към гражданите за осъзнато и отговорно поведение в защита на основните демократични ценности, човешкото достойнство и обществения мир.    ", "date": "2019.09.30", "title": "Адвокатите подкрепиха съдиите по казуса Джок Полфрийман"}
