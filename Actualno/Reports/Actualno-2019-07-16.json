{"url": "https://www.actualno.com/bgfootball/cska-e-napred-v-evropa-sled-ravenstvo-sreshtu-titograd-news_769059.html", "text": "     не успя да победи отбора на Титоград в срещата-реванш от първия  предварителен кръг на Лига Европа. Двата тима завършиха 0:0, но  \"червените\" си бяха осигурили 4 гола преднина от първата среща и  продължават към втория кръг. Там те ще се изправят срещу хърватския  Осиек.       Добромир Митов започна с много  промени в състава си, което бе очаквано след убедителната победа в  първия двубой. През първата част обаче \"червените\" не успяха да създадат  нито едно положение, като Греъм Кери бе най-активният в състава през  целия мач. В началото на второто полувреме се видя събуждане в  \"червените\" редици, но така и не успяха да стигнат до попадение.    . ПРЕДИ ДВУБОЯ   Днес \"червените\" ще опитат да подобрят допълнително евробаланса си,  като  в 221 срещи са записали 88 победи, 46 равенства и 87 загуби при  322:300  голова разлика. Очаква се от щаба на ЦСКА  да съ­хранят част от  титулярите за съботната среща с Черно мо­ре. В противен случай на някои  от футболистите ще им се на­събере  4 срещи за 11 дни. Наказан е централният бранител Божидар Чорбаджийски, което може да  отвори място за капитана Николай Бодуров, който изненадващо беше изваден  от групата преди първата битка. С проблеми са още десните бранители  Иван Турицов и Стойчо Атанасов, което се очаква отново да отвори място  за младия Митко Митко. Титоград няма никакви кадрови проблеми, но и това  едва ли ще помогне, за да сътворят чудо срещу \"червените\".   Стартовите състави и всичко най-интересно .     ", "date": "2019.07.16", "title": "ЦСКА е напред в Европа след равенство срещу Титоград"}
{"url": "https://www.actualno.com/starazagora/potvyrden-e-sluchaj-na-morbili-v-starozagorsko-news_769008.html", "text": "     , съобщават от Регионалната здравна инспекция (РЗИ). Според здравните инспектори , защото мъжът е приет в Клиниката по инфекциозни болести веднага след завръщането си от Чехия.      От РЗИ - Стара Загора е извършено епидемиологично проучване и са . Заболелият все още е хоспитализиран, а контактните с него хора се наблюдават. Предприети са и действия за издирване и имунизация срещу морбили на децата от 13-месечна до 18-годишна възраст, които нямат личен лекар и за тях няма данни за проведена имунизация. На населението в Гурково са предоставени здравно-образователни материали за заболяването морбили. Заедно с община Гурково и неправителствената организация „Свят без граници” от инспекцията провеждат информационни беседи в града.         Припомняме, че на 21 юни старозагорската здравна инспекция апелира да се вземат срещу инфекциозното заболяване заради мобилността на работещите хора и набиращият скорост летен туристически сезон, в който в страната пристигат чужденци - фактори, които са предпоставка за бързо разпространение на инфекцията.     ", "date": "2019.07.16", "title": "Потвърден е случай на морбили в Старозагорско"}
{"url": "https://www.actualno.com/ruse/samo-ru-angel-kynchev-ot-iztochna-evropa-e-v-mrejata-beyondscale-news_769028.html", "text": "    Русенският университет „Ангел Кънчев“ получи ново, заслужено признание за политиката си на предприемачески университет в България и Европа чрез включване като единствено висше училище от Източна Европа в Международен консорциум за насърчаване на предприемчивите университети. Тази университетска мрежа се нарича BeyondScale и ще се финансира по програма ЕРАЗЪМ+, съобщава кореспондентът на .      Създаването на мрежата BeyondScale е резултат от активното взаимодействие на участващите партньорски организации с Европейската комисия по направлението HEInnovate – Иновации във висшето образование. Инициативата на Европейската комисия HEInnovate (Насърчаване на предприемаческите университети в Европа), възниква през 2014 г. с идеята, че университетите са в центъра на икономическото развитие и социално единство на Европа и света.   За участие в мрежата BeyondScale са одобрени 12 водещи в предприемаческото обучение и академичния обмен институции от седем европейски държави: Австрия, Ирландия, Португалия, България, Холандия, Германия и Испания.\r\nЦелта на проектния консорциум BeyondScale е в периода 2019 - 2023 да създаде мрежа от висши училища и национални институции, които прилагат подхода HEInnovate. Предвидено е да се разработят добри практики, които да се представят пред национални и местни институции.  През 2018 г. РУ „А. Кънчев“ бе организатор и домакин на международната конференция „HEInnovate – Институционална промяна във висшето образование“, на която бе представено осмото измерение на предприемаческата активност - Дигитална трансформация. Форумът се проведе като част от програмата на Българското председателство на Съвета на ЕС.\r\nПо-рано през 2014 г. Русенският университет е сред 5-те български висши училища, препоръчани от МОН на Европейската комисия и преминали успешен мониторинг на обучението по предприемачество и иновации.    ", "date": "2019.07.16", "title": "Само РУ \"Ангел Кънчев\" от Източна Европа е в мрежата BeyondScale"}
{"url": "https://www.actualno.com/smolyan/plovdivci-pyrvijat-ot-30-g-jazovir-za-pitejna-voda-veche-e-s-akt-16-news_768988.html", "text": "    Първият язовир за питейни води, изграден през последните 30 години – „Пловдивци“, . Съоръжението ще осигури в изобилие чиста питейна вода за над 40 хил. души в Рудозем и региона. Това съобщи министърът на регионалното развитие и благоустройството Петя Аврамова на изнесено заседание на парламентарната Комисия по регионална политика, благоустройство и местно самоуправление.      Припомняме, че Финалната му стойност обаче е 31 млн. лв., защото се плаща за реално извършена работа.\r\nОбектът е финансиран със заем от Световната банка. Изпълнителят е консорциум с водещ партньор руската компания ОАО „ЗАрубежводстрой“, българската „ГБС-Инфраструктурно строителство“ (дъщерна фирма на „Главболгарстрой“ АД – б.а.) и испанската „Арема“ АД.\r\nТова е язовир с достатъчен обем да захранва поне две общини, а с перспектива и за повече общини от Смолянска област.   Още миналата година, когато тогавашният зам.-министър Малина Крумова отиде да види в какво състояние е язовира, заяви, че той е изключително важен, за да се осигури както достатъчно вода за хората и техните битови нужди, така също за икономическото развитие на района.\r\nАмортизираният водопровод обаче, чиято задача е да достави питейната вода до хората, го прави , докато не се доизгради и обнови мрежата до съответните населени места в общините Рудозем и Мадан.    Наличните тръби са амортизирани и остарели, водовземните съоръжения са компрпометирани. Не са изградени водопроводни отклонения за резервоарите в непосредствена близост до трасето на довеждащия водопровод. Загубите на питейна вода са над 60%.\r\nПо сегашни данни нужните за реконструкция на водопровода средства около .\r\nВ началото на април областният управител на Смолян обяви поръчка за проектиране на 35 км водопровод от яз. „Пловдивци“ към населените места наоколо.\r\nПрогнозната стойност на разработката е 434 470 лева без ДДС. Петима участника са подали оферти да изпълнят заданието – „Фрибул“ ООД (Варна), „Свеко Енергопроект“ АД (София), „Екоинженеринг“ ЕООД (Кърджали), ДЗЗД „Аква Инженеринг“ – София, и ДЗЗД „Строй Груп“ – София.\r\nПредстои да се проектира реконструкция на външен довеждащ водопровод, захранен от открито водохващане от р. „Искрец” и от извор “Голямата Река”, който ще бъде захранен единствено от язовир „Пловдивци“ след пречиствателната станция за питейни води. Ще се проектират също и водопроводни отклонения до най-близките резервоари.    ", "date": "2019.07.16", "title": "„Пловдивци“ - първият от 30 г. язовир за питейна вода, вече е с акт 16"}
{"url": "https://www.actualno.com/curious/dneven-horoskop-za-17-uli-news_769018.html", "text": "     Овен       Това е добър ден за покупки на вещи, свързани с интериора. Денят също е подходящ за укрепването на емоционалните връзки с близки за вас хора. Телец Това е ден, в който да работите спокойно и бе да бързате, а вечерта се заемете с нещо, което ще донесе красота в дома ви. Например купете саксии и посадете цветя или се заемете с тези, които вече имате.   Близнаци Днес е точния момент да мобилизирате всичките си навици и знания натрупани през годините. Възможно е да реализирате някоя идея, която отдавна отлежава в главата ви. Не пропускайте момента. Рак     Ако имате някакви дългове днес ще имате възможност да ги върнете. Няма значение дали става въпрос за парични заеми или връщане на услуга, която са ви направили преди време. Лъв Много отдавна търсите решение на много заплетен проблем. Днес се отдайте на медитация и е много вероятно решението само да изплува в главата ви и ще има да се чудите, как не сте го видели досега. Дева Тази сряда забравете, че съществувате материални облаги. Съсредоточете се в духовното и подобряване на нематериалните ви ценности. След духовното ще дойде момент на подобряване и на материалното ви състояние.   Везни Това е ден за пътуване. Ако ви се очертава командировка, днес е точния момент за нея. Това ще ви разтовари от ежедневните грижи и ще помогне за възстановяване на психичните ви сили.    Скорпион Тази сряда не трябва да пропилявате силите и енергията си напразно. Съсредоточете ги в обществено полезни дейности или в работното си място. С други думи, в този момент трябва да забравите за всякакъв егоизъм. Стрелец Това е ден за равносметка. Потърсете добрите неща, които сте направили в последно време и се поздравете. Има защо! Козирог    Това е ден, в който да забравите за лошото. Него винаги го има, но какво ще стане, ако всички обръщаме внимание само на него? Водолей Това е ден, който да посветите на сбъдването на ваша мечта. Сега ще сте изпълнени с вдъхновение. Не пренебрегвайте нито едно ваше хрумване. Риби Това е ден, в който да потърсите нов начин за отмора и забавление. Втурнете се смело в търсенето и не слушайте онези, които се опитват да ви спрат. ", "date": "2019.07.16", "title": "Дневен хороскоп за 17 юли "}
{"url": "https://www.actualno.com/sliven/njama-registrirani-sluchai-na-afrikanska-chuma-po-svinete-v-slivensko-news_769013.html", "text": "    Към момента на територията на Сливенска област няма регистрирани случаи на .      Това стана ясно по време на заседание на Областната епизоотична комисия днес. В него участваха ръководители на Областната дирекция по безопасност на храните, Областна дирекция „Земеделие“, Регионалната дирекция по горите, Областното пътно управление, ОД на МВР, Районнтата служба \"Пожарна безопасност и защита на населението', Териториалната дирекция на ДАНС, представители на Българския ветеринарен съюз и на животновъдния бранш.\r\nЦелта на заседанието бе да се обобщи дейността на институциите срещу разпространението на африканска чума по свинете и да се определят мерки за недопускане на острата зараза на територията на област Сливен.\r\nИзвършените от Областната дирекция по безопасност на храните проверки в големите свинекомплекси показват, че стриктно се спазват изискванията за биосигурност. Проверките, включително и в малките стопанства от типа \"заден двор“, ще продължат.  На заседанието бяха набелязани допълнителни санитрани мерки за фермите, личните стопанства, транспортните възли и комуникативните средища, включващи изолация и дезинфекция на всички съдове за смет, контрол на превозните средства за животни и месо, съблюдаване на строга комунална и лична хигиена. Настоятелно се препоръчва също в домашните ферми животните  да се изхранват с фураж, съхраняван в затворени помещения, а не с хранителни отпадъци.\r\nИзвършват се и инструктажи на ловните дружинки за адекватни действия при наличието на умрели или при отстрел на диви прасета. Африканската чума по свинете не е опасна за хората . Тя е силно заразна и смъртоносна само за свинете. Предава се по контактен път - от замърсено оборудване, помещения, инструменти, дрехи, както и от сандвичи или други храни, приготвени със заразено месо.    При констатиране на заболяването всички парсета в радиус от 3 километра задължително ще бъдат умъртвявни, стана ясно още по време на заседанието. Причината е, че все още не е открита ваксина срещу африканската чума по свинете и евтаназията е единственият метод, възпрепятстващ разпространението на острата заразна болест. ", "date": "2019.07.16", "title": "Няма регистрирани случаи на африканска чума по свинете в Сливенско"}
{"url": "https://www.actualno.com/society/general-ot-razuznavaneto-njama-vryzka-mejdu-atakata-sreshtu-nap-i-sdelkata-za-f-16-news_768996.html", "text": "     Това каза за информационния блок \"Добър ден\" на Радио \"Фокус\" , бивш началник на Военното разузнаване. , тъй като най-вероятно става въпрос за индивидуално действие на хакер. Възможно е да е знак на протест към нещо, каза още той.       вътрешният министър  , допълни Маринов.   Най-вероятно хакването е станало през 2018 година, тъй като това са последните данни, разпространени от нападателите. по-рано днес.\r\n\"Обезпокоително e обаче как въпросната атака е осъществена преди 20 дни, а ние нямаше да разберем нищо за нея, ако хакерът не се беше обадил сам. Интересно ми е институцията разбрала ли е, че има пробив в своята система за сигурност и какви мерки и взела\", посочи Червенков. \", каза още той. Ген. Червенков отбеляза, че подобни създават несигурност в институциите и недоверие сред обществото, което само по себе си е заплаха за националната сигурност.  \"Напрежението и недоверието в институциите са достатъчен удар и подриват сигурността, коментира още експертът. Според ген. Червенков е необходимо службите да разследват и да запознаят обществото с получената информация, защото неизвестността дава възможност за спекулации и конспиративни теории. Бившият началник на Военното разузнаване отбеляза, че опасност от подобни хакерски атаки съществува ежеминутно и фактите, свързани с пробив в системите на много по-сериозни организации в по-големи страни от България го доказват. Според него това е необявена война, която се води непрекъснато, защото хората, за които проникването в чужди компютри е занаят, се усъвършенстват непрекъснато, от друга страна институциите също обновяват защитите си. \" , прогнозира генералът.            ", "date": "2019.07.16", "title": "Генерал от разузнаването: Няма връзка между атаката срещу НАП и сделката за F-16"}
{"url": "https://www.actualno.com/plovdiv/plovdivskata-snejanka-vyzkrysna-v-galerija-kapana-news_769024.html", "text": "    Един-единствен голям жилищен блок има на малката Главна в Пловдив - ул. \"Райко Даскалов\" - и под него винаги е имало голямо търговско пространство. Преди разпадането на соцтърговията там се намираше двуетажен \"Детмаг\", наречен \"Снежанка\". След разпада в продължение на 30 години поне \"Снежанка\" стоя закрита с грозни тараби, защото площта беше собственост и на общината, и на наследници и те не можеха да се разберат. Част от подблоковото пространство все пак беше с по-ясна собственост и намери бързо своите наематели, още преди години. Когато чистеха фасадата от плакати, налепени през годините един върху друг, най-отдолу в началото на 90-те излезе плакат за концерт на Лили Иванова през 1986 година, разказва кореспондентът на .       В последните години общината се задейства, започнаха преговори с наследници, разбраха се, после бе обявена обществена поръчка, която пък бе оспорена в съда и в крайна сметка срокът декември 2018 година се премести във времето и откриването се състоя през юли тази година. Подтикът на общината да започне действия за създаването на галерията бе кандидатурата на Пловдив за Европейска столица на културата.  Все пак откриването се побра вътре в нея. Така Градската художествена галерия в Пловдив придобива още едно пространство, което дава възможност наистина за големи изложби или за няколко изложби едновременно. Ремонтът и изграждането струват малко над 1 млн, но условията са наистина добри. Първата изложба, представяща избрани картини от фонда на община Пловдив, представя един шарен поглед върху творчеството на художници- емблеми на Пловдив като Йоан Левиев, Георги Божилов- Слона, Димитър Киров, Енчо Пиронков, Кольо Витковски, но и картини, останали след пленери на художници от други градове.     Входът за тази изложба е безплатен и в първия ден от деловия си живот галерията вече беше посетена от пловдивчани и туристи, които с интерес разглеждаха картините. ", "date": "2019.07.16", "title": "Пловдивската \"Снежанка\" възкръсна в галерия \"Капана\""}
{"url": "https://www.actualno.com/asia/tanker-izchezna-v-persijskija-zaliv-sledite-vodjat-kym-iran-news_769027.html", "text": "    Петролен танкер на Обединените арабски емирства (ОАЕ) пътуващ през Ормузкия проток, е навлязъл в ирански води и е спрял да излъчва сигнал за местоположението си преди повече от два дни, засилвайки опасенията за положението му в контекста на нарастващото напрежение между Иран и САЩ, съобщава Associated Press.      Не е ясно какво се е случило с танкера Riah, плаващ под панамски флаг, късно в събота вечерта. Последната му известна локация обаче показвала, че той се е отправил към Иран. По-рано петролни танкери бяха обект на нападение в Персийския залив на фона на кризата с ядреното споразумение от 2015 г. между Иран и световните сили.   Дългият 58 метра танкер Riah обикновено пътува от Дубай и Шарджа на западния бряг на ОАЕ, преди да премине през Ормузкия проток и да се насочи към Фуджейра на източния бряг на ОАЕ. Ала нещо се е случило с кораба след 23 часа в събота.\r\nСАЩ подозира, че Иран е задържал петролния танкер, разкри американски държавен служител пред Associated Press. По думите му корабът може да е получил техническа повреда и да е бил изтеглен на буксир, за да бъде поправен. Но колкото по-дълго липсва контакт с плавателния съд, толкова повече притеснения ще има за него.  Опасенията за танкера Riah идват, докато , след като американският президент едностранно изтегли САЩ от споразумението преди повече от година.\r\nНеотдавна Иран увеличи обогатяването на уран над ограниченията в ядреното споразумение, опитвайки се да окаже по-голям натиск върху Европа да предложи по-добри условия и да му позволи да продава суровия си петрол в чужбина.   Заради тези напрежения САЩ призоваха за създаването на международна коалиция, която . Вашингтон изпрати още хиляди военнослужещи, бомбардировачи Б-52, способни да носят ядрено оръжие, и модерни изтребители в Близкия изток.    Мистериозните атаки срещу петролни танкери и свалянето от Иран на американски разузнавателен безпилотен самолет засилиха страховете за избухването на въоръжен конфликт. ", "date": "2019.07.16", "title": "Танкер изчезна в Персийския залив, следите водят към Иран"}
{"url": "https://www.actualno.com/plovdiv/gradskijat-transport-v-plovdiv-njama-da-spre-obshtinata-shte-pomogne-sys-sredstva-news_769010.html", "text": "    Макар и с известно закъснение, днес следобед в Пловдив се състоя на превозвачите и кмета Иван Тотев. Присъстваха собствениците на големите фирми за автобусни превози инж. Веселин Дошков, инж. Димитър Чолаков и Петко Ангелов. От изявленията и на областния управител Здравко Димитров, и на кмета Иван Тотев и на Петко Ангелов малко по- късно стана ясно, че са постигнали напредък по повод \" влошеното качество на услугата напоследък\" , както се изрази кмета.      До 10 дни ще стане ясно с какви средства общината ще компенсира превозвачите , които търпят загуби заради неработещата система за електронно таксуване и по-малкия брой пътници през лятото. Вчера те обявиха общо 3 600 000 лв загуби , но от реакцията на кмета стана ясно, че компенсацията няма да е в пълен размер.\r\nОт своя страна превозвачите обещаха да дооборудват автобусния си парк с електронните устройства, така че във всяка кола тях да ги има, а не както досега. По повод кондукторите, които в момента таксуват пътниците срещу минимални заплати, но пак увеличават загубите на превозвачите, се каза за пореден път, че те скоро ще отидат в историята. Но не и преди да проконтролират навиците на пътниците да се таксуват сами. Превозвачите обещаха и да премахнат неудобствата, които имат най- голям обществен ефект- пропускане на спирки и неработещи климатици. Те изпитват остър недостиг на шофьори за своите автобуси и, макар да са вдигали три пъти заплатата напоследък, няма желаещи. Трафикът в Пловдив е силно натоварен, а по линиите всеки ден излизат 230 автобуса . Впрочем превозвачите обвързаха по- високите заплати на шофьорите с работещата система за електронно таксуване, от която се очакват повече приходи. Те ще представят в общината своите разчети, а на общинската сесия на 1 август кметът ще предложи за гласуване сума за компенсация.  Впрочем и вчера, когато превозвачите се срещнаха с областния управител, и днес, когато в състава на преговарящите се включи и кметът, най- близките светофари до областната управа на бул. \"Шести септември\" показваха един и същ дефект. Пешеходците трябва да се ориентират сами, защото зеленото не светва... ", "date": "2019.07.16", "title": "Градският транспорт в Пловдив няма да спре, общината ще помогне със средства"}
{"url": "https://www.actualno.com/politics/menda-stojanova-obshtestveno-izvestno-e-che-partiite-se-finansirat-pod-masata-news_769030.html", "text": "    „Очаквано вето. Изобщо президентът налага често вето на различни закони. Ние ще реагираме по традиционния начин, по който сме реагирали досега“. Така председателят на парламента бюджетна комисия Менда Стоянова коментира върху промените в Закона за държавния бюджет, променящи финансирането на партиите, предаде репортер на .      В защита на оспорените от държавния глава текстове тя заяви: „По начина, по който сме регламентирали възможността партиите да бъдат финансирани от юридически и физически лица, това би увеличило прозрачността, спрямо това, което в момента се случва. Обществено известно е, че има финансиране, но то не е официално и е \"под масата\", а когато това финансиране стане официално, ще може всеки да види този, който финансира определена партия, възползва ли се преди или след това от нейните услуги в различни посоки – лобизъм“, каза Стоянова.    Обратната позиция изразиха от БСП. „Напълно подкрепяме мотивите на президента и ще гласуваме за ветото“, заяви пред журналисти Корнелия Нинова.  Тя  изтъкна, че мотивите на президента съвпадат с изтъкваните часове наред в пленарна зала от БСП аргументи.  За промяната във финансирането на партиите Нинова е категорична: \"ГЕРБ и ДПС заедно отвориха възможността партиите да се финансират от олигарси, от юридически и физически лица, без ограничения, което прави партиите и политиката зависими от частни интереси.  Естествено е, че този, който финансира, ще си поръчва и законите, и политиката, която да провеждат партиите, а не избирателите“.  По повод очертаващото се преодоляване на ветото, Нинова заяви, че БСП ще обмисли всички възможности и не изключи сезиране на Конституционния съд. Защото, подчерта тя, „това широко отваряне на врати на икономически и финансови интереси към политиката е вредно не само за партиите, за парламентаризма, а изобщо за демокрацията в България“.\r\nДПС и при гласуването на ветото ще подкрепят ГЕРБ, потвърди пред журналисти Хамид Хамид. „Президентът си има теза, че финансирането трябва да е публично и това е негово право“, отбеляза Хамид.  „От 2005 г. ДПС беше партията, която предложи и наложи модела за публично финансиране  на политическите партии и ние още смятаме, че този модел е по-справедлив“,  заяви той.       „След като голяма част, и то от системните партии, залитнаха по плоскостта на популизма и заговориха за намаляване на субсидиите, никой не отвори дебат какво ще стане след това намаляване и по какъв начин ще бъдат финансирани партиите. Ние от ДПС предложихме завършен модел. Другият модел е да се върне режимът, действал до 2005 г., и в този смисъл ще подкрепим повторно закона“,  категоричен е Хамид Хамид.\r\nТой поясни защо ДПС подкрепи предложението на ГЕРБ за субсидия от 1 лев – „защото до гласуването на единия лев имахме наше предложение за 0 лева и след като то не беше прието, а и по време на дебатите ДПС каза, че 1 е равно на нула, 2 е равно на нула, всяко намаляване под 11 лева е равно на нула – по тези съображения ги подкрепихме и предупредихме всички партии, които залитнаха по популизма, че с тези работи шега не бива“.\r\nПо-рано в кулоарите на парламента Валери Симеонов обяви,  че президентското вето.  В подкрепа на ветото пък се обявиха от ВМРО. От „Атака“, предпочетоха да не правят медийни изявления по темата. ", "date": "2019.07.16", "title": "Менда Стоянова: Обществено известно е, че партиите се финансират под масата"}
{"url": "https://www.actualno.com/pazardjik/bum-na-zabolelite-ot-varicela-v-pazardjik-news_769039.html", "text": "    Ръст на заболеваемостта от варицела през 2019 година отчитат от Регионалната здравна инспекция в Пазарджик, предаде БГНЕС.      273 са регистрираните случаи от началото на тази година. Цифрите затвърждават цикличността при проявлението на това заболяване.   Варицелата е заболяване, което се характеризира с определена цикличност и сезонност. 2019 г. потвърждава тези наблюдения. Бум на варицела е имало през 2015 г.\r\nВ същото време от началото на този месец не е регистриран нито един случай на варицела, докато през януари заболелите са били 53-ма.  Заболяването е една от най-често срещаните вирусни инфекции в детската възраст. При варицелата се заразяват около 90% от контактните с болен, които нямат изграден специфичен имунитет. ", "date": "2019.07.16", "title": "Бум на заболелите от варицела в Пазарджик"}
{"url": "https://www.actualno.com/america/malyk-samolet-se-razbi-v-kanada-chetirima-zaginaha-news_769054.html", "text": "    Четирима души загинаха и други трима се водят за безследно изчезнали, след като малък самолет се разби в източната канадска провинция Нюфаундленд и Лабрадор. Това съобщава телевизия CBC, цитирана от БГНЕС.      Инцидентът е станал в понеделник вечерта в отдалечен район в северната част на провинцията. Самолетът е катастрофирал край езерото Мистастин. На борда му е имало един пилот и шестима пътници. По данни на спасителите четирима души са загинали, продължава издирването на други трима.   Властите започнаха разследване на причините за авиокатастрофата. ", "date": "2019.07.16", "title": "Малък самолет се разби в Канада, четирима загинаха"}
{"url": "https://www.actualno.com/europe/kristin-lagard-podade-ostavka-kato-direktor-na-mvf-news_769036.html", "text": "    Кристин Лагард подаде оставка като директор на Международния валутен фонд (МВФ). Решението ще влезе в сила на 12 септември. Това се казва в изявление на Лагард, разпространено от финансовата институция, предадоха световните агенции, цитирани от БГНЕС.      „Срещнах се с изпълнителния съвет и подадох молба за оставка, която ще влезе в сила на 12 септември. Отказът от моите ангажименти, за което беше обявено по-рано, ще остане в сила до този момент“, се посочва в изявлението.   Лагард е взела решението за оставката си \"в интерес на фонда, защото това ще ускори процеса на избор\" на неин наследник. \"Изпълнителният съвет сега ще предприеме необходимите стъпки за предвижване на процеса по избирането на нов директор. Дейвид Липтън ще остане наш изпълняващ длъжността директор\", отбеляза тя.    ", "date": "2019.07.16", "title": "Кристин Лагард подаде оставка като директор на МВФ"}
{"url": "https://www.actualno.com/velikotarnovo/investiraha-nad-11-mln-lv-za-po-privlekatelna-gradska-sreda-vyv-veliko-tyrnovo-snimki-news_769044.html", "text": "            Заключителната пресконференция по проекта се проведе вчера, 15 юли 2019 г., в хотел „Алегро“. В пресконференцията взеха участие инж. Динко Кечев – ръководител на проекта и директор \"Строителство и устройство на територията\", Мариела Цонева – директор \"Проекти и програми\" и представители на проектния екип от общински служители и външни изпълнители на проектните дейности. по проекта са направени в продължение на , като са постигнати следните   - са реконструирани и рехабилитирани , в т.ч. прилежащи тротоари, пешеходни алеи, монтирано енергоспестяващо улично осветление. Алеите в кв. „Варуша“ са с пренаредени калдъръмени настилки с оглед запазване на автентичната визия. Това се вижда както по известните улици към Самоводската чаршия, така и по улиците . Обновената инфраструктура включва също изградени нови тротоарни настилки, реконструирани стълбища в Стария град, монтирани парапети, поставени нови пейки и кошчета за смет, озеленени и залесени пространства. Реконструирана е , като е извършена топлоизолация и вентилация на помещенията. Пренаредена е каменната настилка пред входа.     Значително е подобрена привлекателността и достъпността на , където са обособени места за отдих, наблюдение и социални контакти и старинните сграфитопана са реставрирани; - е извършено паркоустройство, поставено е енергоспестяващо улично осветление, ВиК - дъждовна канализация, монтирани са информационни и указателни табели, и елементи на градското обзавеждане;   - е реконструиран обществен паркинг в подножието на хълма Царевец с 48 паркоместа за автомобили, 8 паркоместа за автобуси и 2 паркоместа за хора с увреждания. Изградени са кабина за охрана – тип готов контейнер и обществена тоалетна за мъже, жени и хора с увреждания - тип готов контейнер. Оформени са пешеходни стъпала. Осветлението е осигурено чрез LED осветителни лампи. Поставени са знаци за безопасност. Изпълнена е нова растителност и затревяване. Изградени са нови зелени площи върху естествен терен и паркинг елементи на тревна фуга. Засадени са нови декоративни дървета и храсти, жив плет по северната ограда на имота, както и листно декоративни и цъфтящи храсти. Организацията на движението се изпълнява посредством хоризонтална маркировка и вертикална сигнализация. Изцяло . Изградени са от паваж; - е положена нова асфалтова настилка с площ над 2800 кв. метра, обновени са над 7400 квадратни метра тротоари и пешеходни алеи, подменени са уличните бордюри. Монтирани са нови пейки, беседки, съдове за смет, указателни табели. Междублоковите пространства са облагородени, като са засадени 15 иглолистни и 67 широколистни дървета, над 2000 декоративни храсти и цветя. Оформени са над 120 нови паркоместа. Основно ремонтирана е и пешеходната алея към квартал „Бузлуджа“, където са оформени кътове за отдих, монтирано е осветление и видеонаблюдение.\r\nСпециално за  В екипа за управление на проекта освен ръководителя са взели участие още . За след проведените процедури са определени  В отговор на въпрос от  , а именно: по-достъпна градска среда в старата градска част и кв. „Чолаковци“ към  кв. „Бузлуджа“ за туристите и жителите на града, по-специално за жителите на тези квартали, улеснен трафик, облагородени части на кварталите с направените инвестиции в благоустрояване и озеленяване. – уточни г-жа Цонева и допълни, че също така се надяват ползите да се проектират във времето не само в периода на петгодишната устойчивост. - каза Мариела Цонева.\r\nВ рамките на деня бяха проведени и в старата градска част на Велико Търново и квартал „Чолаковци“ с участието на заместник-кмета по строителство и устройство на територията проф. д-р Георги Камарашев, свещеноиконом Славчо Иванов от храм „Свети Николай“, представители на общинската администрация и на фирмите изпълнители.  Проф. Камарашев благодари на фирмите изпълнителки, които по неговите думи са свършили добра работа, за да можем да се любуваме на този прекрасен площад, честити новата придобивка на гражданите и пожела да го пазим. Отец Славчо отслужи благослов и освети новия обект за благополучие.  Проф. Камарашев призна, че това е бил най-трудния обект в цялата община, тъй като тук живеят много хора, има много локални проблеми, теренът е труден и от 60 години не е имало ремонтни дейности. – обясни проф. Камарашев. Той пожела на гражданите и туристите със здраве да ползват новите придобивки. – отбеляза за заместник-кметът. и каза Той отслужи благослов и освети обновения площад за благополучие.  Проф. Георги Камарашев изрази удовлетворението си, че за трети път този ден открива обект по оперативна програма „Региони в растеж“. – каза заместник кметът. – отбелза отец Славчо и отслужи благослов. Той  освети обновената градска среда за здраве и благополучие.\r\nЕто още снимки от обновената градска среда по проекта и заключителните събития:\r\nПанорамна площадка на ул. \"Стефан Стамболов\": На площад \"Съединение\": В района на Самоводската чаршия: Кв. \"Чолаковци\": ", "date": "2019.07.16", "title": "Инвестираха над 11 млн. лв за по-привлекателна градска среда във Велико Търново (СНИМКИ)"}
{"url": "https://www.actualno.com/europe/ursula-fon-der-lajen-e-novijat-rykovoditel-na-evropejskata-komisija-news_769062.html", "text": "    Урсула фон дер Лайен е новият ръководител на Европейската комисия (EК), предадоха световните агенции.       Родената в Брюксел разчита на проевропейския вот – тя обяви стремежа си към по-обединена и справедлива Европа, основана на толерантност и равенство между хората и общностите, която да отговори на актуалните предизвикателства като многополюсния свят, дигитализацията, климатичните промени, социалните неравенства, демографската криза, миграцията и др. Германският кандидат ще подкрепи даването на законодателна инициатива на Европейския парламент, вярвайки, че по-силното партньорство между Комисията и Парламента ще укрепи обединена Европа.    предложи \"зелена сделка\" за Европа, огромно намаляване на вредните емисии до 2030 г., данък върху въглеродния диоксид и създаването на европейски закон за климата, така че континентът да стане климатично неутрален до 2050 г. \"Независимо къде се намираме на континента, усещаме тези промени директно върху нас. Емисиите трябва да струват толкова, че да променят поведението ни\", категорична бе тя. Германката ще се бори за справедливи европейски данъци, включително и върху технологичните гиганти. Ако компании като Apple, Google, Amazon и Facebook искат да се възползват от плюсовете на европейския пазар, те трябва да споделят и отговорностите.     Фон дер Лайен смята да съживи европейската икономика чрез подпомагане на малките и средни предприятия, които са гръбнак на тази икономика. Трябва да се премахнат всички бариери пред тях на единния пазар и най-после да бъде завършен съюза на капиталовите пазари. Нужно е разхлабване на строгата фискална дисциплина - Пактът за стабилност и растеж (ПСР) да стане по-гъвкав и не толкова ограничаващ. Нужни са икономически реформи и публични инвестиции. Фон дер Лайен ще работи за пълно равенство между половете в ЕК – тъй като жените са половината от населението на ЕС, заслужават да получат своя справедлив дял в управлението. Майката на 7 деца обеща да води сериозна борба срещу насилието срещу жени, искайки да се въведат мерки срещу него в договорите на ЕС, а Истанбулската конвенция да бъде общоприета от всички държави в блока.    е майка на седем деца и министър в четири правителства, дъщеря на премиер на Долна Саксония и потомка на един от най-успешните руски индустриалци барон Лев Герасимович Кноп, припомня БГНЕС.\r\nПървите 13 години от живота си германският политик прекарва в Брюксел. Баща ѝ Ернст Албрехт, който по-късно става премиер на провинция Долна Саксония, заема редица ключови постове в Европейската икономическа общност и в Европейската общност – предшествениците на днешния Европейски съюз (ЕС). Тъкмо благодарение на тази предистория, и за разлика от много свои колеги министри в Берлин, Урсула фон дер Лайен говори перфектно английски и френски, а на международната сцена се чувства като риба във вода.   След завършване на гимназия Урсула фон дер Лайен учи в университетите в Гьотинген и Мюнстер, където изучава икономика. През 1978 г. учи в Лондон бизнес скул. По-късно през 1987 г. завършва медицина в Хановер и става лекар. От 1988 до 1992 г. работи като лекар асистент в гинекологичното отделение на университетската клиника в Хановер. От 1992 до 1996 г. заедно със семейството си живее в Калифорния, където нейният съпруг е преподавател в Станфордския университет.\r\nУрсула фон дер Лайен става член на ХДС през 1990 г. Тя е избрана в Ландтага на Долна Саксония през 2003 г., а от 2003 до 2005 г. е член на правителството на Кристиан Вулф, отговаря за социалните въпроси, семейството и здравеопазването.\r\nВ правителствата на Ангела Меркел Урсула фон дер Лайен заема различни постове. Майката на седем деца най-напред пое Министерството на семейството, възрастните, жените и децата, където в периода 2005-2009 година успя да поставя необичайни и силни акценти. Тя стартира новите помощи за родители и успя да мобилизира много средства от държавния бюджет за отглеждането на деца.\r\nВъв втория кабинет на Ангела Меркел през 2009 година дипломираната лекарка пое Министерството на труда и социалното дело, а четири години по-късно стана министър на отбраната. Този пост тя запази и в последния коалиционен кабинет на християндемократите и социалдемократите - до 15 юли, когато тя обяви, че ще подаде оставка. е лоялна към Ангела Меркел и винаги е стояла като нейна здрава опора - както в правителството, така и в партията. Мнозина дори я смятаха за възможна наследничка на канцлерката.   В Министерството на отбраната Урсула фон дер Лайен се захвана с многобройните проблеми на Бундесвера. Германската армия вече от доста време се мъчи поради остарялата и дефектна техника, поради недообмислените оръжейни проекти и острия недостиг на специалисти. Министърката упражни силен натиск, включително и чрез медиите, и съумя да се пребори за увеличаване на бюджета. Друга нейна инициатива успя да спре стопяването на армията: за пръв път след Обединението на Германия, под нейно управление Бундесверът увеличи своята численост. Фон дер Лайен успя да превърне отбранителната политика във видим елемент от германската външна политика.\r\nНо по имиджа на Урсула фон дер Лайен се появиха и много драскотини – както заради нейни спорни персонални решения, така и в резултат от редица скандали. Важни оръжейни проекти продължиха да буксуват и под нейното ръководство.\r\nРазчу се и за действията на една нейна бивша съветничка, която Фон дер Лайен направи заместник-министър - най-вече за скъпо струващите консултанти, доведени в министерството. В момента с „консултантската афера\" се занимава специална комисия на Бундестага, пред която Урсула фон дер Лайен ще се изправи през декември.\r\nБлясъкът на министърката постепенно избледня, но въпреки това мнозина наблюдатели смятат, че тя ще има много предимства на брюкселската сцена. Например в областта на общата отбраната, където Фон дер Лайен с успех работи за изграждането на европейски отбранителен съюз. Тя подчертава, че този съюз не влиза в противоречие с НАТО – това са просто две страни на един и същи медал.      обеща „обединен и силен“ Европейски съюз след избирането си, предаде Reuters.\r\n„Доверието, което ми оказахте, е доверие в Европа. Вашето доверие в обединена и силна Европа, от изток на запад, от юг на север“, заяви германският консерватор. „Това е голяма отговорност и работата ми започва от сега. Нека работим заедно конструктивно, защото целта е обединена и силна Европа“, каза още Фон дер Лайен, която ще поеме новия си пост от 1 ноември.   ", "date": "2019.07.16", "title": "Урсула фон дер Лайен е новият ръководител на Европейската комисия"}
{"url": "https://www.actualno.com/politics/goranov-za-kiberatakata-tezi-geroi-podlagat-na-risk-milioni-grajdani-news_769065.html", "text": "    Кибератаката срещу НАП е изключително сериозно предизвикателство пред всички отворени за граждани електронни системи, но най-важното е, че няма унищожена информация, а всеки, който се изкуши да използва откраднатите от хакерите данни, трябва да знае, че подобни действия са наказуеми. Това заяви в студиото на „Лице в лице” по bTV финансовият министър Владислав Горанов.      „Тези „герои”, които провокират държавата в опит да дискредитират една от найсериозните институции… Не знам дали тези хора осъзнават, че до голяма степен дискредитират НАП, МФ, но всъщност дискредитират и подлагат на риск милиони български граждани”, подчерта Горанов.   Той заяви, че изтеклото от сървъра на Приходната агенция не би могло да се ползва за злоупотреби и кражби на фирми, но призна, че е възможно да постави в сложна позиция всеки, който, например, не желае да бъдат публични данните за състоянието му.\r\n„Нека всички тези български граждани, които ще се изкушат да използват тази информация, да знаят, че ще бъдат преследвани от закона, защото тя е под защита. Нека не превръщаме тези терористи в герои”, призова финансовият министър.  Той коментира, че към момента няма данни двете писма, за които се твърди, че са от атакували НАП хакер, да са писани от един и същи човек. „Не искам да влизам в конспиративни теории дали има намесени правителства, дали има връзка с други събития”, подчерта Горанов.\r\nПо думите му подобни проблеми има в цял свят и те вървят ръка за ръка с отварянето на администрацията към гражданите и въвеждането на електронни услуги. „Ако нямаше нито една електронна услуга на НАП, нямаше да водим този разговор”, отбеляза Горанов.    ", "date": "2019.07.16", "title": "Горанов за кибератаката: Тези \"герои\" подлагат на риск милиони граждани"}
{"url": "https://www.actualno.com/society/ekspert-ne-moje-it-specialistite-koito-rabotjat-za-dyrjavata-da-poluchavat-siromashki-zaplati-news_769068.html", "text": "    Компютърните престъпления облагодетелстват извършителите, защото са анонимни и в същото време се печелят повече пари. Това каза за предаването „Това е България“ на Радио „Фокус“ проф. Николай Радулов.      Според него целите на атаката могат да бъдат разнообразни и е възможно някой дори да го е извършил за развлечение. По негови думи е рано да се разбере дали някой осмива институциите или става въпрос за кибер атака срещу държавата. „Не може IT специалистите, които работят за държавата, да получават сиромашки заплати. Защото не това е начинът за привличане. При положение че в България средното заплащане в този бранш е около 4,5 хиляди лева, ти да държиш специалист с между 600 и 1000 лева, нали разбирате, че това няма как да доведе до коректност“, каза още експертът.   Проф. Николай Радулов допълни, че има много други бази данни, които функционират в противоречие на Закона за личните данни и даде за пример с Търговския регистър, защото вписаните в него фигурират с единните си граждански номера. Той обясни, че за да се подобри информационната сигурност трябва да се създаде агенция, която да разполага с най-новите технологични продукти, а служителите в нея да получават над средната заплата на IT специалистите. ", "date": "2019.07.16", "title": "Експерт: Не може IT специалистите, които работят за държавата, да получават сиромашки заплати"}
{"url": "https://www.actualno.com/society/novinite-naj-vajnoto-za-denja-16-uli-news_769014.html", "text": "            Терористично нападение срещу българските граждани и НАП – така властта определи хакерската атака, при която беше изтеглено огромно количество информация и лични данни на българи от системата на приходната агенция (НАП).\r\nПо-рано днес премиерът свика заради атаката. \"Изключително неприятна атака, информацията е част от базата данни на НАП. Около 3% от данните са засегнати\", обясни министърът на финансите .   Анонимният хакер, успя да пробие системата на НАП, коментира случая, отговаряйки на журналистически въпроси. Става дума за въпроси на Нова телевизия. Изрично е направено уточнение, че информацията се праща единствено на Нова телевизия, bTV и вестник \"Капитал\", защото само там хакерът виждал \"истинска журналистика\". Той твърди, че изтичането на данни става от 11 години и имало хакване още през 2012 година, с което са изтеглени 30 гигабайта информация, но тогава никой не разбрал.     Урсула фон дер Лайен е новият ръководител на Европейската комисия (EК), предадоха световните агенции. За пръв път в историята жена оглавява Еврокомисията, на този пост тя наследява Жан-Клод Юнкер. Гласуването за председател на ЕК приключи. За германката гласуваха 383 евродепутати, 22-ма се въздържаха, а 327 бяха \"против\". Нова система ще измерва в реално време тежкотоварните ТИР-ове над 12 тона в рамките на бъдещата тол система. Целта е да се предотврати порочната практика да се превозват по-големи товари, заради които много често стават катастрофи по пътищата, а и пътната настилка се компрометира по-бързо. Това е едно от предложенията, около които са се обединили браншови организации, транспортен бранш и регионалното министерство. Президентът Румен Радев наложи вето върху промените в Закона за държавния бюджет, с които се позволява финансиране на политическите партии с дарения от юридически лица и еднолични търговци, съобщиха от прессекретариата на държавния глава. Става въпрос за текстовете на параграф 2, т. 2, 3 и 9 и параграф 3, т. 1, 2, 3, т. 4, б. \"а\" и т. 6 от Закона за изменение на Закона за държавния бюджет за 2019 година.   Парламентът очаквано отмени машинното гласуване за местни и парламентарни избори на първо четене и съкрати до едва 3 дни срока до окончателното гласуване на промените на второто четене. Предложените от ГЕРБ промени в Изборния кодекс бяха приети със 122 \"За\", 96 \"Против\" и 1 въздържал се. Омбудсманът Мая Манолова внесе конституционна жалба срещу промените в Закона за устройство на Черноморското крайбрежие, съобщиха от институцията на омбудсмана.        ", "date": "2019.07.16", "title": "Новините: Най-важното за деня, 16 юли"}
{"url": "https://www.actualno.com/america/spored-sasht-iran-e-gotov-za-pregovori-s-vashington-za-raketnata-programa-news_769073.html", "text": "    Държавният секретар на САЩ Майк Помпео заяви, че Иран е готов за преговори със САЩ по програмата за разработка на ракети, предаде РИА Новости, цитирана от БГНЕС.      \"За първи път иранците заявиха, че са готови да преговарят за своята ракетна програма\", каза Помпео на среща на министрите от кабинета.\r\nАмериканският президент Доналд Тръмп, който седеше до него, потвърди това с думите: \"Те искат да преговарят, ще видим какво ще се случи\".\r\nПомпео и Тръмп не уточниха дали американските власти пряко комуникират с Иран. По-рано възможността за преговори по програмата за балистични ракети бе спомената в публични изказвания на иранския външен министър Мохамад Джавад Зариф.       Тръмп междувременно нарече отношенията с Турция \"добри\", въпреки закупуването на руските ракети C-400, отбелязва още AFP.    Доналд Тръмп не спомена за санкции, с които Вашингтон заплаши преди това Анкара при реализиране на сделката за С-400. Стопанинът на Белия дом каза, че Турция е била принудена да закупи системата С-400 от неговия предшественик Барак Обама, което е накарало Пентагона да спре плановете за продажба на изтребители F-35 в страната. \"Имам добри отношения с президента Ердоган\", коментира Тръмп пред журналисти. ", "date": "2019.07.16", "title": "Според САЩ Иран е готов за преговори с Вашингтон за ракетната програма"}
{"url": "https://www.actualno.com/ruse/registrirani-sa-sluchai-na-afrikanska-chuma-po-svinete-v-rusenska-oblast-news_769001.html", "text": "    Българската агенция по безопасност на храните  потвърди две нови огнища на Африканска чума при домашни свине в Русенска област в лично стопанство, в което се отглеждат 5 нерегистрирани свине – село Ценово, община Ценово, както и в регистрирана фамилна ферма тип А, в която се отглеждат общо 19 прасета, в село Пет кладенци, община Бяла.      Взетите проби от свинете са потвърдени на 16 юли като положителни за вируса на Африканска чума по свинете (АЧС). До този момент в Русенска област не бе констатирано заболяването АЧС при домашни или диви свине.   Припомняме, че областният управител Галин Григоров подписа заповед от 10 юли 2019 г. за умъртвяване до 20 юли 2019 г. на всички прасета, отглеждани в задните дворове  \r\nСъздадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. Предстои принудителното умъртвяване по хуманен начин и обезвреждането на домашни свине в 3 км предпазна зона. Както при предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор.  БАБХ отново напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. АЧС е заболяване с потенциал на бързо разпространение, вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства, оборудване и др. ", "date": "2019.07.16", "title": "Регистрирани са случаи на Африканска чума по свинете в Русенска област"}
{"url": "https://www.actualno.com/showbusiness/tova-e-jenata-kojato-nikoga-ne-izostavi-slavi-trifonov-news_768864.html", "text": "     Слави Трифонов може да е сред най-успешните шоумени и продуценти в България, но на любовния фронт всеки път търпи загуби. Все пак в живота на Дългия има една жена, която не е негова роднина и никога не го е изоставяла.       Нейното име е Диана Младенова и се води продуцент на \"Шоуто на Слави“. Тя е редом до Трифонов още от самото начало на предаването и всичко, свързано с работата, минава през нея.   Диана отговаря и проверява лично всеки детайл от случващото се пред и зад камерата. Бивши кадри на Дългия са категорични, че Младенова играе също толкова важна и незаменима роля в живота на Слави, колкото и Евгени Димитров – Маестрото. Диана се води акционер в \"Седем-осми“, участва на общи събрания и има право да взима важни бизнес решения, пише таблоидът \"Галерия“.\r\nПричината Трифонов да ѝ гласува такова голямо доверие е огромната вярност, която тя демонстрира към него през годините. Младенова е с пет години по-млада от Дългия и е родом от Етрополе. Въпреки че не блести с визия, го впечатлила с острия си ум и бизнес нюх и бързо се превръща в дясната ръка на учиндолеца.   Според мълвата Младенова е строга и деспотична дама, за която дисциплината е на първо място. Още по времето, когато Росен Петров беше част от антуража на Слави, Диана вече разполагала с пълна власт. Бившият другар на Бареков издава, че Младенова налагала солени глоби и за най-дребните провинения, наравно с Трифонов, без да ѝ мигне окото. Друг бивш съратник на Дългия – Любен Дилов – син, също потвърждава голямата роля, която дамата от Етрополе играе в шоуто. Журналистът и писател я нарича \"сив кардинал“, защото именно тя седи зад много от решенията, които Слави взима за тв бизнеса.   Смята се, че Диана бил първият човек, с когото Трифонов обсъдил въпроса за края на шоуто, а съгласието ѝ категорично го убедило, че това е правилното решение.     ", "date": "2019.07.16", "title": "Това е жената, която никога не изостави Слави Трифонов"}
{"url": "https://www.actualno.com/vraza/speshni-merki-za-evtanazija-na-praseta-v-3-kilometrovata-zona-na-mizija-news_768932.html", "text": "    На извънредно заседание на Областната епизоотична комисия Враца днес бе взето решение да започне . Зоната обхваща  Мизия и селата Сараево, Гложене и Хърлец.      Още снощи са евтаназирани и загробени 4-те прасета, при които е установена болестта, каза д-р Милчо Костурков, директор на регионалната дирекция на БАБХ Враца. В понеделник там бе открито огнище на Африканска чума по свинете. и преминаващите автомобили се обработват съгласно предписанията. Извършва се механично почистване и многократно дезинфекциране на помещение за свине, оборудването, транспортните средства, дворовете  и улиците около животински обекти.\r\nКато спешна мярка бе взето и решение да се започне , в която влизат с.Войводово, Крушовица, Софрониево, Оряхово, Селановци и Бутан.  Д-р Илиян Костов, зам. директор на Центъра за оценка на риска по хранителната верига, към МЗХГ допълни информацията за опасното заболяване като каза: „ Африканската чума е изключително заразно заболяване, хваща само диви и питомни прасета. Самият вирус е много устойчив в околната среда и в продукти от свинско месо, необработени термично  ", "date": "2019.07.16", "title": "Спешни мерки за евтаназия на прасета в 3-километровата зона на Мизия"}
{"url": "https://www.actualno.com/europe/makron-se-obyrna-kym-putin-za-pomosht-za-osvobojdavane-na-francuzin-news_768954.html", "text": "    Френският президент призова руския си колега Владимир Путин да помогне за освобождаването на арестувания френски бизнесмен Филип Делпал.      Делпал, висш ръководител на групата за дялови инвестиции Baring Vostok, бе арестуван през февруари заедно с американския основател и главен изпълнителен директор Майкъл Калви в случай, който разтърси западната бизнес общност в Русия, предаде БГНЕС.   Макрон повдигна случая по време на разговорите с Путин по време на срещата на върха на Г-20 в Япония в края на юни, заяви сътрудник на френския президент, пожелал анонимност.\r\n\"Ние продължаваме да работим, за да осигурим освобождаването му,\" каза той, добавяйки, че арестът \"е вреден за имиджа на Русия в света на бизнеса\".  Делпал,  който живее в Русия със съпругата си и двете им деца през последните 15 години, е обвинен в измама на Восточний банк с 2,5 милиарда рубли (38,7 милиона долара).\r\nСъд миналия месец постанови Калви  да бъде преместен под домашен арест, но Делпал  и още четирима остават в предварителния арест.    ", "date": "2019.07.16", "title": "Макрон се обърна към Путин за помощ за освобождаване на французин "}
{"url": "https://www.actualno.com/sofia/predizborno-so-izgotvja-koncepcija-za-dovejdasht-transport-do-novite-linii-na-metroto-news_768958.html", "text": "    В момента Столична община изготвя концепция за довеждащ транспорт до новите линии на метрото. Това каза кметът при представянето на нов тестови електробус, съобщиха от Столична община. „Специално за район „Овча купел“, който ни е пилотен, повечето улици не са достатъчно широки. Затова взехме решение да направим пробив за малки 6-метрови електробуси. Имаме възможност по ОП „Околна среда“ да получим финансиране за такива автобуси. Безспорно те са най-екологични с нулеви емисии. Затова и днес „Столичният автотранспорт“ прави тест на първия такъв малък електробус“.      Йорданка Фандъкова допълни, че Столична община има възможност да закупи 30 такива електробуса. „Надяваме се, че тестовете ще дадат повече възможности на Столичен автотранспорт да подготви добре процедурата“, посочи тя.   Кметът напомни, че по улиците на София вече се движат 20 електробуса. „Но за мен е много важно да можем да подготвим навреме възможността хората от кварталите, в които предстои пускането на третия лъч на метрото да могат да стигнат до него и да го използват“, допълни кметът. каза, че на последната сесия на Столичния общински съвет нейният доклад за кандидатстване за закупуване на общо 82 електробуса е бил приет. 52 от тях ще бъдат поръчани от Автотранспорта, 30 - са малки, 6-метрови. Останалите 30 ще бъдат поръчани от Столичния електротранспорт. „Заедно с това ще закупим още 30 тролейбуса и 25 нови трамвая“, посочи Фандъкова.  Пилотно този електробус ще се движи в кварталите „Овча купел“ и „Люлин“, обясни още Фандъкова. „За „Овча купел“ имаме изработена схема на движение. Колегите работят и за другите квартали. Надявам се до средата на следващата година, когато трябва да бъдат готови последните 4 км от новостроящото се в момента метро, да имаме готовност и с тези малки електробуси“, каза още тя.\r\nКметът изрично подчерта, че по време на тестовия период пътници няма да бъдат превозвани в електробусите.    ", "date": "2019.07.16", "title": "Предизборно: СО изготвя концепция за довеждащ транспорт до новите линии на метрото"}
{"url": "https://www.actualno.com/society/svinevydi-domashnite-praseta-koito-sa-neregistrirani-zastrashavat-ostanalite-news_768938.html", "text": "    „В момента около 1% нелегални прасета държат пистолета, зареден с патрон в цевта, срещу 99% от регистрирани прасета в България“. Това каза Венцислав Славов, мениджър на фирма производител на угоени прасета, предаде репортер на БГНЕС.      Той каза, че не може цял сектор да бъде застрашен от около 20 000 прасета, които се отглеждат в т. нар. „заден двор“.   „В момента свинете майки в основните стада са около 60 000 броя, тяхната стойност е над 32 млн. лв. Поддържаме и чистопородни свине и нерези, които са на стойност около 10 млн. лв. Моментната наличност в е 900 000 свине или това са 140 млн. лева. 1.5 млн. прасета се произвеждат годишно у нас, които по пазарни цени към днешната генерират оборот от 400 млн. лв. без ДДС\", посочи той и добави, че приходите от дейността им е над 100 млн. лева от ДДС, корпоративен данък, пенсионно осигуряване и здравно осигуряване годишно.\r\nЗаради заплахата д-р Румен Караманов поиска в разрешаването на проблема  да се намеси спешно държавата, полици и военни, и да бъде обявено военно положение по отношение на Африканската чума по прасетата.  „Това е необходимо, за да се спре безконтролното движение на животни в страната и разпространяване на заболяването. Подобен проблем беше установен на 3 юли в с. Жернов, Плевенско. Само пет дни по-късно едновременно бяха потвърдени нови шест огнища тип „заден двор“ в област Плевен. А два дни по-късно заболяването беше потвърдено в Бургас и Велико Търново. От две огнища са потвърдени още две нови огнища в Ценово и община Две могили. Всичко това е в резултата но безконтролното придвижване на болни животни от едно място на друго, с цел спасяване от евтаназия“, поясни д-р Караманов и подчерта, че няма медикаменти и ваксини срещу африканската чума.\r\nТой уточни, че понятието „заден двор“ не съществува в другите европейски държави, с изключение на България и Румъния. Според него проблемът трябва да се реши без да се политизира, и да се спазват законите.\r\nПопитан дали трябва да бъде забранено отглеждането на прасета в „заден двор“, д-р Караманов обясни, че не, но животните трябва да бъдат регистрирани и да не се отглеждат с търговска цел. Той припомни, че Наредбата позволява да се отглеждат до 5 прасета за лични нужди, и забранява в тях да се гледат свине-майки.       „Трябва да е изяснен произходът на прасетата, маркирани ли са, здрави ли са или не. Те трябва да бъдат настанени за отглеждане на места, които да са регистрирани като животновъден обект и да са регистрирани. Движението на тези животни трябва да бъде регламентирано и да става със знанието на регионалните структури на БАБХ“, заяви той.\r\nДругият проблем е свързан с храненето на прасетата с отпадъци. Според него това е незаконно, но отново става дума за невъзможност БАБХ да извършва ефективен контрол.\r\nСпоред свиневъдите държавата трябва да отпусне допълнителни 20 млн. лв. на агенцията, за да може да си върши работата както трябва.\r\nД-р Полина Хаджистоева, председател на Асоциацията на свиневъдите в България алармира, че ситуацията се влошава.\r\n„Дивото състояние на вируса, което беше досега само при дивите прасета, стигна до дворовете на хората. В свинефермите биосигурността е на друго ниво. При нас нещата са сигурни, че по стандартния начин няма как да влезе вируса освен чрез фуражи и зърна“, обясни тя и добави, че отглежданите прасета нямат контакт с диви прасета.      Свиневъдите поискаха още оградата по сухопътната ни граница с Румъния да бъде укрепена и действително да не допуска преминаването на болните прасета от съседката ни у нас, както и криминализиране на отглеждане на нерегистрирани прасета в нерегистриран обект. ", "date": "2019.07.16", "title": "Свиневъди: Домашните прасета, които са нерегистрирани, застрашават останалите"}
{"url": "https://www.actualno.com/politics/krasimir-cipov-veche-moje-da-se-vyrne-v-parlamenta-news_768956.html", "text": "    Зам.-правосъдният министър Красимир Ципов вече е освободен от поста, като това е станало със заповед на премиера Бойко Борисов, съобщава Министерският съвет (МС).      От МС уточняват, че Ципов ще се върне в Народното събрание като депутат, но всъщност той трябва да вземе това решение. А защо - !    ", "date": "2019.07.16", "title": "Красимир Ципов вече може да се върне в парламента"}
{"url": "https://www.actualno.com/politics/opozicijata-obvini-gerb-che-umishleno-sabotira-mashinnoto-glasuvane-za-da-manipulira-vota-news_768964.html", "text": "    ГЕРБ и държавните институции умишлено са саботирали машинното гласуване, за да манипулират вота. Това мнение изразиха от опозицията по време на .      Според ДПС на последните европейски избори умишлено е създаден хаос, като са наети скъпи машини, вместо да се произведат такива. „Машинното гласуване беше предизвестен и предизвикан провал, но това не значи, че не може да бъде поправено“, каза Йордан Цонев.   Надя Клисурска от БСП обвини ГЕРБ, че опорочава изборния процес, умишлено саботира машинното гласуване с цел манипулиране на вота. Подобни мнения изразиха и други депутати от левицата.\r\nЙордан Цонев посочи, че на евровота има сериозна разлика между реално подадените гласове и отчетените като преброени.  Той посочи секционните избирателни комисии (СИК) като най-слабото звено в изборния процес, тъй като в тях има пропуски поради невнимание, преумора, манипулации и фалшификации. \"Това е големият порок на изборния процес, независимо от изборните правила от 1990 г. до днес\", категоричен бе Цонев. Според него това е причината за голямото недоверие в изборния процес.\r\nПоправените, грешените и нагласените протоколи са повече от 2/3. Какъв друг аргумент искате да отнемем правото на СИК да броят?, попита риторично Цонев.   Затова ДПС настояват за машинно гласуване, но и машинно броене, каквото има и в САЩ, и в Русия. \"Резултатите ще излизат веднага щом приключи изборният ден. Няма да броят СИК-ове и няма да има невалидни бюлетини\", каза Цонев.    Опозиционните депутати попитаха страхува ли се ГЕРБ от неподкупните машини и призоваха: Не плашете българския избирател с машинното гласуване. ", "date": "2019.07.16", "title": "Опозицията обвини ГЕРБ, че умишлено саботира машинното гласуване, за да манипулира вота"}
{"url": "https://www.actualno.com/starazagora/prevantivni-merki-sreshtu-afrikanskata-chuma-po-svinete-obsyjdaha-v-stara-zagora-news_768945.html", "text": "     обяви на заседание на Областната епизоотична комисия в Стара Загора д-р Боян Папазов, началник на отдел \"Здравеопазване на животните\" в Областната дирекция по безопасност на храните. в Стара Загора. Разпространението на болестта африканска чума по свинете и превантивните мерки за ограничаване на опасното заразно заболяване бяха тема на срещата, председателствана от областния управител Гергана Микова.      \" . Ние не можем да спрем това, но трябва да се вземат спешни мерки, за да ограничим до минимум последствията“, каза Микова. \r\nЧумата по свинете е силно опасно заразно заболяване, което води до висока смъртност по животните, както диви, така и домашни. Установени досега у нас огнища са в лични стопанства, които в голямата си част не са регистрирани съгласно изискванията на закона. \r\nВирусът на заболяването е силно устойчив в околната среда и в непреработени продукти от свинско месо. Тъй като срещу него, единственият начин за борба с него е хуманното умъртвяване на всички заразени контактни свине. По този начин борбата с него се осъществява в 23 държави на 3 континента. Хората и другите видове животни не боледуват от африканска чума, но вирусът се предава лесно най-вече чрез хората - от продукти от месо, добито от болни свине, заразена храна, дрехи, контакт с болни свине.     За отговорно отношение на всички институции към проблема, призова д-р Папазов и като най-важна задача посочи срещите и разговорите с кметове на населени места. Според него , затова кметовете трябва да разясняват сложната ситуация. С цел кметовете да не се конфронтират с жителите на селата, е особено важна работата на терен, както и предоставянето на обективна информация на хората, защото това е единственият начин да се спрат спекулациите. „Стопаните трябва да бъдат подготвени, за да не се стига до конфликти, ако болестта дойде и при нас“, подчерта д-р Боян Папазов. \r\nЗа да се ограничи разпространението на болестта, на местата, където спират да почиват преминаващите през Прохода на Републиката, прохода Шипка и по двете магистрали пътници, Областното пътно управление ще осигури , съобщи шефът му Илия Златев. На заседанието на епизоотичната комисия са обсъдени и възможностите за дезинфекция на тези места с разтвори, унищожаващи вируса на болестта. \r\nНа срещата с областния управител присъстваха и заместникът ѝ Димитър Драчев, директорът на Регионалната здравна инспекция д-р Златина Нанева, директорът на Областна дирекция „Земеделие“ Елка Бонева, представители на Областната дирекция на Министерството на вътрешните работи, на Регионалната дирекция \"Пожарна безопасност и защита на населението\" и на неправителствената организация „Зелени Балкани“.    Мерки за ограничаване на разпространението на африканската чума по свинете ще се обсъдят и на разширена среща в Областна администрация на 24 юли, на която освен членовете на Епизоотичната комисия ще присъстват и председатели на общински съвети на общините от областта, кметове на населени места, началници на полицейски участъци и собственици на големи свинеферми. ", "date": "2019.07.16", "title": "Превантивни мерки срещу африканската чума по свинете обсъждаха в Стара Загора"}
{"url": "https://www.actualno.com/europe/sydyt-v-strasburg-osydi-rusija-zaradi-diskriminacija-na-lgbt-organizacii-news_768970.html", "text": "    Европейският съд по правата на човека (ЕСПЧ) постанови решение срещу отказа на Русия да регистрира три асоциации, като заяви, че е \"неприемливо\" да се направи това просто защото те защитават правата на лесбийки, гейове, бисексуални и транссексуални (ЛГБТ), предаде БГНЕС.      Трите асоциации, които насърчават правата на лесбийките, хомосексуалистите, бисексуалните и транссексуалните, заведоха дело срещу Русия в съда в Страсбург, след като изчерпиха правните си възможности в Русия.   Между 2006 и 2011 г., Rainbow House, Движението за равенство в брака и Sochi Pride House се опитаха да се регистрират като асоциации пред руските власти. Едно заявление беше отхвърлено на основание, че групата ще \"унищожи моралните ценности на обществото\", ще доведе до намаляване на населението и ще наруши правата на руснаците, които намират всякаква проява на еднополови сексуални отношения като обидна. Друго е бил отхвърлен поради различни технически нередности, преди да бъде отхвърлен на основание \"екстремизъм\". Движението за брачна равенство беше отхвърлено на основание, че неговата цел - еднополовите бракове - е несъвместима с \"установения морал\".\r\n\"Решаващото основание за отказ за регистрация на организациите-жалбоподатели е било защото те насърчават правата на ЛГБТ. Това основание не може да бъде обосновано или обективно обосновано и  освен това представлява дискриминация на основата на сексуална  ориентация\", каза съдът в Страсбург.  Съгласно Европейската конвенция за правата на човека, съдът установи, че правата на сдруженията са нарушени по няколко причини, включително правото на свобода на сдружаване и свобода от дискриминация. Съдът също така посочи, че трима от четиримата индивидуални ищци, които са основатели или директори на сдруженията, са били подложени на дискриминация. Но той отхвърли искането, подадено от четвъртия – Николай Алексеев - като отбеляза, че той е публикувал заплахи и обиди онлайн.\r\nСъдът в Страсбург разпореди Русия да заплати общо 36 000 евро щети на другите трима, както и техните съдебни разходи.    ", "date": "2019.07.16", "title": "Съдът в Страсбург осъди Русия заради дискриминация на ЛГБТ организации"}
{"url": "https://www.actualno.com/politics/upravljavashtite-opraskaha-mashinnija-vot-sled-3-dni-shte-go-dovyrshat-news_768997.html", "text": "    Парламентът очаквано отмени машинното гласуване за местни и парламентарни избори на първо четене и съкрати до едва 3 дни срока до окончателното гласуване на промените на второто четене. промени в Изборния кодекс бяха приети със 122 \"За\", 96 \"Против\" и 1 въздържал се.      В тяхна полза гласуваха вносителите от ГЕРБ, официалният им коалиционен партньор Обединени патриоти и партията на Веселин Марешки – Воля. Против се обявиха от БСП и ДПС.\r\nТака депутатите в пленарна зала потвърдиха , която прие с 12 на 9 гласа машинното гласуване да не се използва на най-важните избори - местни и парламентарни, а само на президентски и европейски\r\nЗа разлика от миналия петък, този път опозицията се регистрира за гласуването и . Извънредното заседание беше посветено основно на машинния вот, на който депутатите отделиха 2 часа и половина и размениха аргументи и взаимни обвинения.  Според аргументите на ГЕРБ изборите с многомандатни избирателни райони са значително по-сложни от останалите, а това налага по-различни бюлетини, както и по-сложен софтуер за машините.\r\nМашинното гласуване прави изборния процес по-труден, то е по-скъпо и носи повече рискове, като може дори да се стигне до касиране на вота, предупредиха управляващите. \r\nОпозицията обвини ГЕРБ, че с цел манипулиране на вота. \"Прецакахте машинното гласуване, прецакахте преференциалното гласуване. Искате да отнемете конституционни права на българите\", казаха от опозицията.       Машините ще създадат повече проблеми, отколкото решения, заяви депутатът от Обединени патриоти Емил Димитров-Ревизоро.\r\nСпоред Явор Божанков от БСП част от депутатите бъркат машинно гласуване с електронно, затова се притеснявали от хакерска атака. \"Машините не могат да се хакнат, те не са онлайн. Проблемът е, че голяма част от хората в тази зала са перманентно офлайн\", каза представителят на левицата.   Машините няма да решат проблема на българската демокрация, отговорността е на политиците, каза Валери Жаблянов от БСП.\r\nТова е второто отваряне на Изборния кодекс за тази година. През февруари на два пъти депутатите се занимаваха с промените в изборното законодателство. На 14 февруари 2019 г. депутатите приеха изменения в Изборния кодекс, с които решиха хартиеното гласуване да бъде заменено с машинно на вота след местните избори през 2019 г. Предложеният текст предвиждаше още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 г. машинно гласуване да бъде осъществено в най-малко 6000 избирателни секции.    ", "date": "2019.07.16", "title": "Управляващите \"опраскаха\" машинния вот, след 3 дни ще го довършат "}
{"url": "https://www.actualno.com/varna/za-deseta-poredna-godina-varna-e-domakin-na-aleja-na-knigata-news_768987.html", "text": "    От  2-ро до 11-ти август „Алея на книгата“ в морската ни столица ще бъде дом за книгите на над 50 от водещите български издателства и книготърговци. Всеки ден в този период, от 10.00часа до 22.00 часа варненци и гости на града ще могат да разгледат хиляди книги, които ще са разположени в пространството от хотел „Черно море“ до Фестивалния и конгресен център. По традиция, част от събитието е Литературният кът, който всеки ден между 18:00 и 21:00 часа ще бъде домакин на богата културна програма - премиери на книги, срещи с писатели и преводачи, дискусии и разбира се, любопитна и образователна детска програма, която ще бъде безплатна за посетителите. Сред акцентите на културната програма ще бъде представянето на алманаха „Докосване до Касталия” 2019, в който са включени творби на 50 млади автора, които са на възраст между 8 и 34 години.      Тази година в изложението се включват над 50 издателства и книготърговци: Шатра 1 - Варненски издателства Шатра 2 - Сиела, Хермес Шатра 3 - Атеа, Коала прес, Изида, Персей, Посоки Шатра 4 - Бард Шатра 5 - AMG Publishing, Букборд, Инфодар, Кръгозор Шатра 6 - Жануа'98, Жар, Кибеа, Клевър Бук Шатра 7 - Ера, Унискорп Шатра 8 - Фют Шатра 9 - Букохолик, Вакон Шатра 10 - Емас, Рива Шатра 11 - Агата-А, Дамян Яков, Милениум Шатра 12 - Жанет 45, Парадокс, Шамбала Шатра 13 - Лабиринт, Лира Принт, Прес Шатра 14 - Асеневци, Бяло братство, Хартиен свят Шатра 15 - Колибри, Прозорец, Просвета Шатра 16 - Захарий Стоянов, Пан, Труд Шатра 17 - АйСиЮ, Артлайн Студиос, Про Бук Шатра 18 - Ина, Миранда, Хелиопол Шатра 19 - Ентусиаст, Ергон, Инле, Лексикон Официално откриванена \"Алея на книгата\" ще бъде на 2-ри август от 18:00 ч., а мястото е Литературен кът, пешеходната зона на бул. „Сливница“ (в близост до пресечката с ул. „Стефан Караджа“). ", "date": "2019.07.16", "title": "За десета поредна година Варна е домакин на \"Алея на книгата\""}
{"url": "https://www.actualno.com/ruse/postojanno-prisystvie-na-prostitutki-vdigna-jiteli-na-ruse-na-protest-news_768978.html", "text": "    Живущите в бл. „Левента“ в Русе излязоха на протест срещу проститутките, практикуващи най-древната професия в района. Жилищният блок се намира в непосредствена близост до бул. „България“, който е международният път за Дунав мост 1 и Румъния .      Конкуренцията за платежоспособни клиенти е голяма, а това води до битки за „маркиране“ на територия на жриците на любовта и техните сутеньори. Пред кореспондента на недоволството на хората обобщи организаторът на протеста Пламен Митев:\r\n„От много години района на блока е свърталище на проститутки и травестити и многократните ни жалби и оплаквания до компетентните органи не водят до никакъв резултат. Макар че подлезът пред булеварда се почиства веднъж седмично, мръсотията около блока е непоносима и има реална опасност от зарази“.  Ръководителят на отдел „Екология и транспорт“ в община Русе Георги Игнатов коментира пред събралите се на протеста, че кметството изпълнява задълженията си по поддържането на района и всеки вторник и петък извършва почистване на подлеза, който според протестиращите се използвал за тоалетна .\r\nХората са изпратили молба до градоначалника Пламен Стоилов да не се отстраняват огражденията на 3 гаража зад въпросния блок, които възпрепятстват проститутките да ползват мястото за тоалетна и обект за извършвана на предлаганите от тях услуги. За укрепването и поддържането им ще се грижат живущите. Те молят и за поставяне на химическа тоалетна в района на бл. „Левента“. Районът е замърсен от използвани презервативи и други атрибути на платената любов.\r\nВ близост са детска градина и ОУ „Алеко Константинов“. В по-късите есенни и зимни дни учениците се страхуват да се прибират сами.       След пристигане на полиция след сигнал проститутките се разпръсват, а след това отново заемат работните си места. Това налага по-често присъствие на органи на реда. Пред кореспондента на главен инспектор Явор Иванов – началник на сектор „Охранителна полиция“ към Първо РПУ в Русе, заяви, че служителите извършват редовно проверки по целия булевард „България“ , а не само на спирката пред блок „Левента“ и не само след подаден сигнал. Проституиращи лица в района на жилищния блок не били установявани. Жените твърдели, че чакат градския транспорт. От началото на годината полицията е съставила 82 акта на стойност от 100 до 500 лв. на лица на булевард „България“. Издадени са и толкова наказателни постановления. Посочените причини за актовете са: предизвикателно поведение с цел отклоняване на вниманието на водачите на МПС по булеварда и създаване на условия за пътно-транспортни произшествия.\r\nПроблемът е отворен, но разгласяването му по думите на протестиращите ги кара да се надяват и вярват, че ще доведе до видим и положителен за тях резултат. ", "date": "2019.07.16", "title": "Постоянно присъствие на проститутки вдигна жители на Русе на протест"}
{"url": "https://www.actualno.com/starazagora/kampanija-za-ranna-diagnostika-na-revmatichni-zaboljavanija-v-stara-zagora-news_768887.html", "text": "    С информационен семинар на 19 юли, петък, в Стара Загора ще се постави началото на . Тя е част от кампанията на Асоциацията на пациентите с ревматоиден артрит (АПРА) за 2019 г.      В рамките на програмата , но само след предварително записване на телефон на Сдружение АПРА -  0898 86 85 57. , ще се осъществява в периода . В тазгодишната кампания са включени градовете Смолян, Бургас, Пловдив, Стара Загора, София, Хасково, Варна и Русе.   Основната цел на прегледите е ранна диагностика на заболяванията при хора в млада и работоспособна възраст. При тях се осъществява преглед на опорно-двигателната система, а в някои случаи и при нужда се извършва ехограф на засегнати стави. Сред другите цели на Националната кампания „Кажи не на страха, попитай ревматолог“ е навременното лечение на ревматични заболявания, което осигурява на пациентите добро качество на живот, и информиране на граждани и пациенти чрез семинари за заболяванията.\r\nСпоред данните на социологическо изследване „Предизвикателства пред пациентите с ревматични заболявания“ проведено сред 300 пациенти през 2017 г., . Късното диагностициране повишава риска от инвалидизация на засегнатите от ревматични заболявания, при това в млада възраст. Сред причините за закъснялата диагностика са ненавременното разчитане на симптоматиката и късния достъп на пациентите до ревматолог.   и са диагностицирани рано и навреме, сочи още проучването. Липсата на достатъчно информация за симптомите и ревматичните заболявания и погрешното насочване от страна на общопрактикуващи лекари към други специалисти са сред причините за късната диагностика. Най-често пациентите се насочват към специализирана лекарска помощ от ортопед и невролог вместо към ревматолог. Проучването сочи, че има и нежелание от страна на джипитата да се обучават за ревматичните заболявания, както и че пациентите често се самолекуват заради отказ и/или страх да потърсят специалист, което до ускоряване на инвалидизацията.\r\nВ Стара Загора кампанията се открива от 17 часа в зала \"Фоайе\" в сградата на община Стара Загора. В информационния семинар освен членове на АПРА ще вземе участие д-р Силвия Желева, специалист ревматолог, която ще говори за диагностиката и възможностите за лечение на ревматичните заболявания. Експерт ще разясни технологичния процес, приликите и разликите между биоподобен и биологичен медикамент при провеждането на лечението на ревматични заболявания.    в градовете Ловеч, Плевен, Габрово, Велико Търново, Русе и Петрич в рамките на кампанията на АПРА \"Кажи не на страха, попитай ревматолог\". Сдружението отчита много добър диалог и сътрудничество в полза на пациентите и подкрепа на инициативите й с Националната здравноосигурителна каса (НЗОК) и с Комисията по здравеопазване в Народното събрание (НС). АПРА добре си взаимодейства и с национални и местни медии за популяризирането на дейността си, с коя решават конкретни проблеми в полза на пациентите.    Кампанията се осъществява с официалната подкрепа на д-р Даниела Дариткова-Проданова, председател на Комисия по здравеопазване в 44-ото НС на Република България, на заместник-министъра на здравеопазването Жени Начева и на НЗОК.  ", "date": "2019.07.16", "title": "Кампания за ранна диагностика на ревматични заболявания в Стара Загора "}
{"url": "https://www.actualno.com/politics/georgi-markov-posochi-gerb-kato-faktor-za-uspeha-na-simona-halep-na-uimbyldyn-news_768971.html", "text": "    Спорът относно това да има или да няма машинно гласуване в парламента стигна до нови висоти, след като депутатът от ГЕРБ Георги Марков намеси в него дори настоящата шампионка от \"Уимбълдън\" Симона Халеп. Припомняме, че Марков е бивш конституционен съдия, част от ръководството на ФК \"Левски\" преди време, както и сътрудник на \"Държавна сигурност\".      В пространна реч от парламентарната трибуна той даваше пример след пример за превъзходството на ГЕРБ над БСП, като се аргументираше в посока, че със или без машинен вот социалистите все ще губят. Марков стигна дотам, че обясни как Симона Халеп дошла да играе в \"Арена Армеец\" преди години и всъщност в \"построена от ГЕРБ зала\" започнала кариерата ѝ.   Всъщност Халеп дойде да играе през 2013 година, на т.нар. Турнир на шампионките. Това състезание вече не се провежда в този си формат, но тогава в него влизаха 8 състезателки, които през сезона са взели титла, но не влизат в топ 8 на ранглистата в края му. През онази година Халеп завърши в топ 20 на света, като спечели титлата в Ню Хейвън, за да дойде в София.\r\nПрипомняме, че само преди три дни Халеп спечели първа титла на \"Уимбълдън\" и втора от турнирите от Големия шлем в кариерата ѝ, като на финала в Лондон смаза Серина Уилямс с 6:2, 6:2.   ", "date": "2019.07.16", "title": "Георги Марков посочи ГЕРБ като фактор за успеха на Симона Халеп на \"Уимбълдън\""}
{"url": "https://www.actualno.com/politics/simeonov-za-finansiraneto-na-partiite-biznesmenite-i-sega-si-plashtat-za-obshtestveni-porychki-news_768963.html", "text": "    НФСБ ще гласува против , наложено за финансирането на партиите. Това съобщи в кулоарите на парламента лидерът на НФСБ Валери Симеонов.      Според него, ако се приеме такова вето, това би означавало партиите да бъдат лишени от възможността за финансиране по какъвто и да е начин. \"Остава единствената възможност за бавна смърт на малките партии на опозицията, тъй като никой няма да даде пари на малка партия и на опозиция. Всеки ще дава на тези,които управляват,тъй като ще се страхува от санкции, проверки, репресии, отказ от обществени поръчки\", поясни Симеонов.   Той е категоричен, че в България бизнесът е зависим от политиците, които управляват. \"В България най-богатите и влиятелните хора всъщност са тези, които управляват държавата. Мисля, че на всички е ясно това, но някак си по-удобно е да се насажда другата версия, че има някакви тъмни икономически субекти, които чакат с парите да манипулират държавата\", убеден е Симеонов. Той изрази съмнения, че посоката за такива манипулации биха били обществени поръчки. \"Те и в момента ги получават, ако си плащат\", заяви Симеонов и конкретизира - \"публично известни са процентите на комисионни при изграждане на инфраструктурни обекти, на магистрали, при концесии на плажове и т.н.\"\r\nСпоред Симеонов най-естествената позиция е да се гласува против ветото, както предположи, че ще направи НФСБ. \"Нашето предложение беше да се разреши  финансирането до определена граница и мисля, че това беше най-доброто предложение\", подчерта Симеонов.  \"В случая не мога да се сърдя на президента. Той нито е бил в бизнеса, нито е бил в политиката. Тези въпроси някак не са му добре познати. Той идва от авиацията. Трудно може да се ориентира и лесно става жертва на лош съвет\", коментира още Симеонов.\r\n По повод заявената позиция от ВМРО, че ще гласуват в подкрепа на ветото, Симеонов коментира, че това не е изненадващо и си е тяхна работа. ", "date": "2019.07.16", "title": "Симеонов за финансирането на партиите: Бизнесмените и сега си плащат за обществени поръчки"}
{"url": "https://www.actualno.com/crime/vlastite-se-oplakaha-ot-teroristichnata-hakerska-ataka-sreshtu-nap-news_768977.html", "text": "    Терористично нападение срещу българските граждани и НАП – така властта определи , при която беше изтеглено огромно количество информация и лични данни на българи от системата на приходната агенция (НАП).      Двама министри – Владислав Горанов и Младен Маринов бяха извикани на извънредно парламентарно изслушване, за да разяснят ситуацията пред депутатите.   Свидетели сме на най-сериозната хакерска атака, при която е изтеглена 3% от наличната база данни на НАП, посочи министърът на финансите Владислав Горанов. В хакнатите файлове се съдържат данни за стотици хиляди български граждани, техните имена, ЕГН и имена на български фирми с техните ЕИК и адреси, мейли, регистрационни номера на автомобили , разкри вътрешният министър Младен Маринов.  Ударена е една от 60-те бази данни, с които приходната администрация работи, като е използвана уязвимост на една от 144-те електронни услуги на НАП – за възстановяване на ДДС при покупки в чужбина , стана ясно от думите на Горанов. Публично оповестената информация продължава да бъде защитена, а съдържанието ѝ не е достатъчно, за да се разбере имущественото състояние на гражданите, увери Горанов. Няма нарушена или загубена информация при пробива, добави той.\r\nАтаката вероятно е дело на руски хакер, тъй като въпросните данни са качени на руски домейни. Въпросните домейни и имейл адрес се проверяват ГДБОП. Съвместната работа на експертите на НАП, ДАНС, ГДБОП, Държавна агенция „Електронно управление“ продължава в денонощен режим. Ще извършим одит на всички системи на НАП, увери Владислав Горанов. Той добави, че вероятно това е извършено от по-млад човек, който е искал чрез техническото си превъзходство един вид да натрие носа на държавата .   Пуснато е искане към сайта (бел. ред - ), от който са изпратени мейлите, да бъде свалена информацията, но няма резултат. Това заяви вътрешният министър Младен Маринова на излизане от парламента. На журналистически въпрос дали е поискано съдействие от руската държава, Маринов заяви: \"Нека се ориентираме да видим откъде идва, как идва... никой не е казал, че идва от руската държава \" и добави, че има международни процедури, които се спазват.    Пробивът в системата на данъчната администрация е бил осъществен преди почти 20 дни, разкриха от приходната агенция.\r\nКъм момента електронните услуги за граждани и бизнеса функционират нормално, с изключение на услугата за възстановяване на ДДС, платен в чужбина, допълват от приходното ведомство. Нерегламентираният достъп до чувствителна информация е органичен, уверяват от НАП. - научете в ! ", "date": "2019.07.16", "title": "Властите се оплакаха от \"терористичната\" хакерска атака срещу НАП"}
{"url": "https://www.actualno.com/tips/futbolni-prognozi-za-titograd-cska-i-specialen-bonus-za-macha-v-liga-evropa-news_768946.html", "text": "    Сезон 2019/20 на практика стартира, а с това започна и участието на българските футболни отбори по европейските футболни турнири. Както подобава, тук ще опитаме да разнищим всичко интересно, свързано с родните клубове, защитаващи честта на България по европейските терени. никога не свършват, като ние ще опитаме да разгадаем всичко, което ще се случи с мача на ЦСКА във вторник вечер от Лига Европа.      Преди това обаче 7777.bg предлага интересен бонус за мача . Ето каквъв е той:     ФК Титоград – ЦСКА   Родният  има рутинна визита в Черна гора на ФК Титоград, след като в първия мач „червените” взеха успех с 4:0. В него ЦСКА показа далеч по-сериозната си класа над опонента и съвсем закономерно спечели, и то с този убедителен резултат.\r\nВсе пак смятам, че настроението при столичани ще бъде далеч по-спокойно след срещата на „Българска армия” и не очаквам фанфари от попадения в Подгорица. Даже напротив – черногорците на практика демонстрираха своите най-добри страни в България, разчитайки на контраатаки, като в този мач такива възможности ще са сведени до минимум. ЦСКА, от своя страна, воден от Люпко Петрович няма да иска да „натиска” опонента, след като води с така убедителната преднина.\r\nИменно затова считам, че историята и стилът, която е свързана с треньора на софиянци, които са свързани с настройката на срещата ще покажат, че двата отбора няма да атакуват много и логично срещата ще завърши с под 2,5 попадения.     Прогноза : Под 2,5 гола – 1,93 коефициент в 7777.bg     Греъм Кери да отбележи гол Офанзивният полузащитник Греъм Кери показва страхотни изяви в кариерата си за клубовете, чиито цветове защитава. Ирландският футболист е естет в изпълнението на статични положения, а именно такива следва да има в срещата в столицата на Черна гора.\r\nОт последните си осем попадения Кери е отбелязал пет пъти голове пряко от пряк свободни удари, а считам, че 14-те нарушения, извършени от отбора на Титоград на „Българска армия” биха продължили да бъдат факт и в Черна гора. Именно там Кери може да изпъкне, като успее да сломи съпротивата на стража на Титоград.   Прогноза : Греъм Кери от ЦСКА София да вкара по всяко време – 3,35 коефициент.  ", "date": "2019.07.16", "title": "Футболни прогнози за Титоград - ЦСКА и специален бонус за мача в Лига Европа"}
{"url": "https://www.actualno.com/europe/ungarija-se-podgotvja-da-posreshtne-putin-news_768898.html", "text": "    Говорителят на руския президент Дмитрий Песков потвърди, че се провежда подготовка за визита на Владимир Путин в Унгария.      Това каза той в отговор на въпрос дали Путин ще посети Будапеща на 30 октомври т.г., предаде РИА Новости.    ", "date": "2019.07.16", "title": "Унгария се подготвя да посрещне Путин"}
{"url": "https://www.actualno.com/politics/za-hakerskata-ataka-bsp-iska-borisov-da-objasni-pred-parlamenta-dbg-pita-ima-li-kradeni-bankovi-smetki-news_768930.html", "text": "    Парламентарната група на \"БСП за България\" настоя в днешното заседание на парламента да участват премиера на страната Бойко Борисов, министърът на вътрешните работи Младен Маринов и финансовия министър Владислав Горанов, които да дадат на народните представители цялата информация за срещу НАП.      Искането на левицата мотивира от парламентарната трибуна депутатът Иван Иванов, който заяви, че като премиер на страната Борисов би следвало да бъде пряко отговорен за националната сигурност.   \"Какво се случва в момента? До каква степен е пробита системата на НАП? Има ли опасност да бъдат изнесени данни, които да увредят финансовите интереси на държавата. Има ли опасност български граждани да бъдат с източени сметки или с начислени допълнителни данъци? Каква е опасността към днешна дата за държавата\", попита той.\r\nМеждувременно, Движение \"България на гражданите\" също задочно попитаха Младен Маринов има ли откраднати банкови сметки от фирми и граждани заради хакерската атака. \"Българските институции са пушечно месо за хакерски атаки, защото не се спазват елементарни изисквания за защита от подобни нападения\", пише още в позицията.  Създадената от Меглена Кунева партия казват и, че правителството трябва да подаде оставка, ако се окаже, че и преди е имало пробиви в критични информационни системи и управляващите са криели. Иска се и свикване на Консултативния съвет за национална сигурност (КСНС). ", "date": "2019.07.16", "title": "За хакерската атака - БСП иска Борисов да обясни пред парламента, ДБГ пита има ли крадени банкови сметки"}
{"url": "https://www.actualno.com/society/kulturnoto-ministerstvo-sys-sydeben-isk-stroiteljat-na-largoto-da-otstrani-problemite-news_768960.html", "text": "    Министерството на културата ще предяви съдебен иск срещу фирмата-изпълнител на строителните дейности по проект „Античен културно-комуникационен комплекс „Сердика“, ако откаже да отстрани в рамките на гаранционния срок от 5 години, съобщиха от министерството на културата.      „Многократно в последните няколко месеци сме поставяли на изпълнителя на обекта искане да вземе мерки в рамките на 5-годишната гаранция по Закона за устройство на териториите (ЗУТ) и да отстрани , но досега такива не са взети. Затова ще предявим претенция по съдебен ред за неизпълнение към строителя“. Това каза министърът на културата Боил Банов след среща между представители на Министерството на културата и Столичната община днес. Той уточни, че на проектанта е възложено да направи и допълнителен анализ на проекта. Важното е, че имаме обща визия с общината, допълни министърът.   Очакваме строителят да изпълни своя ангажимент и да се задейства съответната клауза по закон за спазване на гаранцията, каза заместник-кметът по култура и образование на София доц. д-р Тодор Чобанов след срещата. Според него е важно, че Министерството откликва на сигналите и изпълнява своята част от договора.\r\nНа срещата в Министерството на културата присъстваха още главният архитект на Столична община Здравко Здравков, заместник-директорът на Регионален исторически музей – София инж. Борис Чилев и проектантът по проекта „Античен културно-комуникационен комплекс „Сердика” арх. Христо Генчев.  На нея бе обсъдена възможността след допълнителния анализ от страна на проектанта арх. Генчев при необходимост да представи проектантски решения, които ще засилят устойчивостта на конструкцията около куполната част и отводнителната система.\r\nПо време на разговорите беше постигнато съгласие, че ако строителят приеме искането да отстрани констатираните проблеми, то възложените работи по детайлите ще бъдат изпълнявани под ръководството на проектанта, който се ангажира лично да присъства и контролира дейността през цялото време. В противен случай ще бъде наета друга фирма, която да отстрани констатираните дефекти, като вложените средства за ремонта ще бъдат част от съдебната претенция към ДЗЗД „Антична Сердика“, изпълнила обекта.   „Нашата цел и желание е да се направи всичко възможно този проблем да бъде решен дългосрочно и по най-бързия начин“, категоричен е министър Боил Банов. Според него е възможно това да стане до дни.     ", "date": "2019.07.16", "title": "Културното министерство със съдебен иск: Строителят на Ларгото да отстрани проблемите"}
{"url": "https://www.actualno.com/curious/kobrata-veche-ima-nova-prijatelka-s-kojato-jivejat-zaedno-news_768907.html", "text": "    През изминалата седмица певицата публикува , с която на практика обяви, че с Кубрат Пулев вече не са двойка. Двамата прекараха заедно повече от 12 години, но в крайна сметка сложиха край на отношенията си.      Няколко часа по-късно дупнишката певица , което доведе до нови въпросителни за това дали най-добрият ни боксьор и някогашната звезда на \"Пайнер Мюзик\" всъщност са заедно или не.   \"Флагман\" информира, че всъщност двамата не са заедно от края на миналата година, малко след победата на Кобрата над Хюи Фюри в \"Арена Армеец\" в София. Причина за това е, че боксьорът ни в тежка категория живеел все по-малко в България и това не допадало на певицата.  Изданието обаче пише още, че към днешна дата Пулев има нова приятелка. Двамата дори живеели на семейни начела, а Кобрата и Андреа успяли да запазят приятелски отношения, което се подсказва от помощта, която блондинката оказва на Кубрат във \"войната\" му с Джени Суши.\r\nАгентът на Ивайло Гоцев пък сподели кога можем да очакваме нов мач на българската боксова звезда. Повече по темата     ", "date": "2019.07.16", "title": "Кобрата вече има нова приятелка, с която живеят заедно"}
{"url": "https://www.actualno.com/europe/rekorden-ryst-na-smyrtnite-sluchai-ot-narkotici-v-shotlandija-news_768891.html", "text": "    Смъртните случаи, свързани с употребата на , в Шотландия миналата година са нараснали с 27% до рекордните 1187, което е най-високият процент в Европа, показват официалните данни.      Най-големите увеличения от нивата от 2017 г. са наблюдавани сред употребяващите наркотици на възраст между 35 и 54 години, а коефициентът на смъртност е най-висок в и около град Глазгоу.   Ако Шотландия се смяташе за независима държава, процентът би бил по-висок от този в която и да е от страните в ЕС и е три пъти по-голям от този във Великобритания, показват числата.\r\nМинистърът на общественото здраве на Шотландия Джо Фиц Патрик заяви, че въпросът се е превърнал в \"извънредна ситуация\".  \"Броят на хората, които са загубили живота си заради употребата на , е шокиращ\", каза той.\r\n\"Жизнено важно е тази трагедия да се разглежда като проблем на общественото здравеопазване и ние сме готови да предприемем новаторски и смели мерки, за да спасим живота на тези, които са изложени на най-голям риск.\"   Шотландия настоява британското правителство да разреши контролирани съоръжения за потребление на наркотици - нещо, което други страни от ЕС са открили,че  може да намали смъртните случаи, предаде БГНЕС.     ", "date": "2019.07.16", "title": "Рекорден ръст на смъртните случаи от наркотици в Шотландия "}
{"url": "https://www.actualno.com/europe/izboryt-na-fon-der-lajen-za-shef-na-ek-izglejda-dosta-nesiguren-news_768890.html", "text": "    Европейският парламент е разделен в мненията си за кандидата за председател на Европейската комисия Урсула фон дер Лайен, а изборът ѝ за висшия пост изобщо не е сигурен. Това стана ясно при на пленарно заседание и последвалите дебати.      Фон дер Лайен отново даде щедри обещания, опитвайки се да получи подкрепа от максимално широк кръг политически семейства. Евродепутатите обаче бяха доста критични към нея, като я призоваха да разкрие конкретни планове и действия, вместо да повтаря общите приказки, които вече е казала при срещите си с различните групи в предишните дни. За момента твърдо зад нея застават от Европейската народна партия (ЕНП), както и либералите. Социалистите и зелените се колебаят, като искат гаранции, че ще изпълни обещаните социалните и климатични политики. Категорично против кандидатурата ѝ са националистите, консерваторите и реформистите, както и левите.  Не всички от ЕНП обаче са във възторг от фон дер Лайен. 13-те унгарски депутати от партията на Виктор Орбан едва ли ще я подкрепят, тъй като тя обеща да въведе европейски правила за върховенството на закона, които пряко ще засегнат страни като Унгария и Полша.\r\nИзглежда засега фон дер Лайен има над 270 сигурни гласа (от ЕНП и либералите), като са ѝ нужни още поне 100, за да застане начело на Европейската комисия. Решаваща роля ще имат социалистите и зелените, които разполагат с общо 228 гласа. Ако германката получи поне половината от тях, ще заеме желания от нея пост.\r\nПротивниците на германката я обвиниха, че търси подкрепа на всяка цена и се стреми да угоди на всички, за да получи необходимите гласове. Според левите и националистите тя се страхува да предприеме радикални промени, нужни на хората в Европа, противоречи си и не е подходяща за председател на ЕК.    \"Казвате на хората това, което искат да чуят. Това е класическо поведение на политик, който иска да спечели. Липсва ви убедителна визия за Европа, която да стъпва на ценностите ѝ\", критичен бе германецът Йорг Мойтен, издигнат от крайнодясната \"Алтернатива за Германия\".\r\nБританският евроскептик Найджъл Фараж я обвини, че иска да отнеме всякаква власт на националните държави и се стреми да милитаризира Европа, като подкопава НАТО.\r\nРодената в Брюксел фон дер Лайен разчита на проевропейския вот – тя обяви стремежа си към по-обединена и справедлива Европа, основана на толерантност и равенство между хората и общностите, която да отговори на актуалните предизвикателства като многополюсния свят, дигитализацията, климатичните промени, социалните неравенства, демографската криза, миграцията и др.\r\nГерманският кандидат ще подкрепи даването на законодателна инициатива на Европейския парламент, вярвайки, че по-силното партньорство между Комисията и Парламента ще укрепи обединена Европа.       Фон дер Лайен предложи \"зелена сделка\" за Европа, огромно намаляване на вредните емисии до 2030 г., данък върху въглеродния диоксид и създаването на европейски закон за климата, така че континентът да стане климатично неутрален до 2050 г. \"Независимо къде се намираме на континента, усещаме тези промени директно върху нас. Емисиите трябва да струват толкова, че да променят поведението ни\", категорична бе тя.\r\nЗа да се постигнат амбициозните цели, ще са нужни сериозни инвестиции – трябва да се разработи план за инвестиции за устойчива Европа (нещо като екологичен план Юнкер), а част от ЕИБ да се превърне в банка за климата. Целта е да се съберат 1 трлн. евро през следващите 10 години.\r\nНужно е и да се създаде и фонд за справедлив предход, който да подкрепя най-силно засегнатите райони (въглищните райони, б.а.) от преминаването към новата система.\r\nЗелените бяха скептични към разбирането за екологичните проблеми, настоявайки фон дер Лайен да бъде по-активна в борбата с климатичните промени. Те призоваха за реформи в общата селскостопанска политика с цел запазване на биоразнообразието.   За да подкрепят кандидатурата ѝ, Зелените искат сериозни гаранции, че екологичните им приоритети ще бъдат изпълнени. Ако фон дер Лайнен не успее да ги убеди, те няма да гласуват за нея. Ако застане начело на ЕК, германката ще се бори за справедливи европейски данъци, включително и върху технологичните гиганти. Ако компании като Apple, Google, Amazon и Facebook искат да се възползват от плюсовете на европейския пазар, те трябва да споделят и отговорностите.\r\nТя обеща да работи за по-справедлив и равнопоставен ЕС чрез подобряване на Европейския социален стълб, въвеждане на минимална европейска заплата (чрез колективни трудови договори между профсъюзи и работодателски организации), социална закрила на работниците и по-големи обезщетения при безработица, европейска схема за укрепване на трудовия пазар и т.н.\r\nПредвиждат се и мерки за намаляване на младежката безработица, планира се да се утрои размера на програмата Еразъм+. Подобряване на европейската грижа за децата и борба срещу бедността – въвеждане на европейска гаранция за децата, с която да имат достъп до здравеопазване, образование и т.н.    Фон дер Лайен смята да съживи европейската икономика чрез подпомагане на малките и средни предприятия, които са гръбнак на тази икономика. Трябва да се премахнат всички бариери пред тях на единния пазар и най-после да бъде завършен съюза на капиталовите пазари.\r\nНужно е разхлабване на строгата фискална дисциплина - Пактът за стабилност и растеж (ПСР) да стане по-гъвкав и не толкова ограничаващ. Нужни са икономически реформи и публични инвестиции. Фон дер Лайен ще работи за пълно равенство между половете в ЕК – тъй като жените са половината от населението на ЕС, заслужават да получат своя справедлив дял в управлението. Майката на 7 деца обеща да води сериозна борба срещу насилието срещу жени, искайки да се въведат мерки срещу него в договорите на ЕС, а Истанбулската конвенция да бъде общоприета от всички държави в блока. ", "date": "2019.07.16", "title": "Изборът на фон дер Лайен за шеф на ЕК изглежда доста несигурен"}
{"url": "https://www.actualno.com/dobrich/v-dobrich-iskat-promjana-na-ostarjala-naredba-za-otglejdane-na-jivotni-news_768889.html", "text": "    Наредба 44, касаеща отглеждането на животни, трябва да бъде променена. В Чехия, Германия, Англия няма такъв термин „задни дворове“ .      Такова становище изказаха участници в днешната Областна епизоотична комисия в Добрич, на която беше изнесена информация за положителна проба за на диво прасе в района на Дуранкулак. Животното било ударено от варненски автомобил около 4 часа сутринта на 9 юли.    Наредбата наистина е остаряла, тя е от април 2006 г., а животновъдството се развива интензивно, навлизат нови технологии, така че тази наредба трябва да бъде променена . Това мнение изказа пред директорът на Областната дирекция по безопасност на храните д-р Борислав Каменов. Той уточни, че тази наредба касае отглеждането на животни не само в личните дворове, но в нея са посочени изисквания към ферми, отглеждащи животни в промишлени условия. В задните дворове могат да се отглеждат до 3 прасета за собствени нужди , но трябва да са маркирани и закупени от източник, който дава гаранция, че животните са клинично здрави и нямат заболяване.  Набелязани са мерки за ограничаване на разпространението, в които освен представители на горски и ловни структури, ще се търси помощ от АПИ за почистване на пътищата и на места, на които спират туристи, влизащи в България от Румъния. ", "date": "2019.07.16", "title": "В Добрич искат промяна на остаряла наредба за отглеждане на животни"}
{"url": "https://www.actualno.com/analysis/shte-ostane-li-turcija-v-nato-news_768808.html", "text": "    Закупуването на от Турция „забележимо ще влоши и без това напрегнатите отношения между САЩ и Турция.” Това пише в статия за германското издание  Focus политологът от университета в Кьолн Томас Егер.      Според него законът задължава Тръмп да въведе санкции срещу Турция заради закупуването на оръжие от Русия. Той може да отдалечи във времето въвеждането им, но не и да ги предотврати.   След неуспешния преврат Ердоган е скептичен към САЩ, които не искат да му предадат неговия заклет враг Гюлен. Така той вижда в Путин по-ефективна опора в случай, че попадне под външнополитически натиск. Помощта, оказвана на президенти, попаднали в сложна ситуация, е отличителна черта на руската външна политика, казва още Егер.\r\nАко Турция излезе от това ще бъде жестока геополитическа загуба за Алианса. Тази вероятност не бива да бъде изключвана напълно и тя зависи от това до колко ще се изостри конфликта около противоракетната система, доколко ще е силен натискът от страна на Вашингтон и Москва и къде Ердоган ще види повече гаранции за политическото си оцеляване.  Самият факт на доставката на първите компоненти на системата и тяхното сглобяване от руски специалисти в Турция е огромна победа за Путин. Неговата репутация в света нараства . Достъпът до важни военни данни е голямо предимство за руските органи по сигурността , а сближаването на Турция с Русия би се превърнало в световна сензация.\r\nНо ситуацията може да стане заплашителна за Турция. Отказът от тясна връзка със заради тясна връзка с Русия ще доведе до много големи икономически и политически загуби. Те могат да станат толкова големи, че на Ердоган действително да му потрябва помощта на Путин, за да остане на власт.   Подобно развитие на събитията ще нанесе щети и на НАТО. Тъй като, ако Турция излезе от Алианса по собствено желание, ще се възцари недоверие между съюзниците.    За страните от Европейския съюз това е ситуация, в която се засягат жизнени интереси. За пореден път се налага да се констатира, че страните от ЕС нямат никакво влияние върху случващото се. ", "date": "2019.07.16", "title": "Ще остане ли Турция в НАТО?"}
{"url": "https://www.actualno.com/crime/zam-direktor-na-dfz-e-arestuvan-zaradi-minio-stajkov-news_768888.html", "text": "    Зам.-директор на фонд \"Земеделие\" (ДФЗ), директори и служители - общо шестима души, за 24 часа във връзка с разследването срещу Миню Стайков и още 7 души, обвинени за участие в организирана престъпна група за усвояване на евросредства. Това съобщи зам.-главният прокурор Иван Гешев, предаде в. \" \".      Зам.-директорът е на позицията от само няколко месеца, а преди това е бил директор на дирекция, уточни Гешев.   Престъпленията, за които е разследван Миню Стайков, са извършени по времето, когато бившият земеделски министър Румен Порожанов беше начело на ДФЗ, но до този момент срещу него не са събрани доказателства.\r\nВ момента прокурорите обискират и домовете на шестимата служители от фонда. Зам.-главният прокурор уточни, че наблюдаващият прокурор по делото ще прецени на кого да повдигнат обвинение и каква мярка да им бъде наложена.  Обвиненията срещу Стайков - че е лидер на престъпна група за източване на евросредства по Програмата за подпомагане на селските райони и програмата за лозаро-винарството, са отпреди два месеца. Държавното обвинение твърди, че в групата има още 7 души - деца на негови служители и приближени, които са служели един вид като пощенски кутии за точене на средства. Става въпрос за спечелени 8 млн. лева, а е имало опит те да бъдат увеличени с още 5 млн. евро.\r\nЗам.-главният прокурор отказа да коментира срещу НАП и уточни, че в момента ГДБОП работи. Той разкри също така, че служител на военното разузнаване е работил като таксиметров шофьор на бизнесмен в чужбина. Това станало ясно по време на срещу бившия и настоящия шеф на военна информация, които са обвинени, че са дали право на служители да подписват достъпа до класифицирана информация.    ", "date": "2019.07.16", "title": "Зам.-директор на ДФЗ е арестуван заради Миньо Стайков"}
{"url": "https://www.actualno.com/society/maja-manolova-objalva-spiraneto-na-divoto-kympinguvane-news_768881.html", "text": "    Омбудсманът Мая Манолова внесе конституционна жалба срещу промените в Закона за устройство на Черноморското крайбрежие, съобщиха от институцията на омбудсмана.      Манолова действа, след като беше сезирана и от представителите на Българското кепмер общество и Обединена група \"Бетономорие\" заради строгите забрани в Закона за устройството на Черноморското крайбрежие (ЗУЧК), ограничаващи правото на българските граждани на свободно придвижване и бетонирането на последните метри от българското крайбрежие, които унищожават природата и рестриктивните регулации на дивото къмпингуване.   Вчера вечерта, \"Бетономорие\" обяви и още една стъпка в борбата за свободното къмпингуване - групата обжалва във Върховния административен съд (ВАС) по въпроса, която вече въведе санкции, макар в ЗУЧК да има гратисен период от една година без глоби. Освен това, членовете на \"Бетономорие\" са категорични, че наредбата е на практика същата като вече отменената предишна от ВАС.\r\nМанолова прие представители на свободно къмпингуващите и след срещата обяви, че ако промените минат и бъдат обнародвани ще сезира Конституционния съд (КС). Днес, 16 юли, Законът за устройство на Черноморското крайбрежие беше обнародван (ДВ, бр. 56 от 16 юли 2019 г.). Манолова поиска да се установи противоконституционност на разпоредбите на чл. 10а, чл. 17а, ал. 2 и чл. 24в  от Закона за Черноморското крайбрежие.  \"Смятам, че същите са в противоречие с нормите на Конституцията относно принципите на демократичната и правова държава (чл. 1, чл. 2, чл. 4, ал. 1), задълженията за опазване и възпроизводство на околната среда и за разумно използване на природните богатства и ресурси (чл. 15), за уреждане на режима на земята със закон (чл. 22, ал. 3) и правото на гражданите на здравословна и благоприятна околна среда (чл. 55)\", пише омбудсманът в искането си до КС.\r\nВ него Манолова излага мотиви, според които нормата на чл.10а не предоставя в необходимия обем законова основа за определяне на местата за къмпингуване, правилата и нормативите за устройването и ползването им, както и за престоя в тях. Омбудсманът посочва още, че с предвиденото издаване на подзаконов нормативен акт не се поема политическа отговорност за приемане на цялостно решение, засягащо режима на земеползване в пряко противоречие с чл. 22, ал. 3, която изисква режимът на земята да се определя със закон.   Тя акцентира, че изпреварващо се налагат административни наказания в значителен размер, още преди да са определени местата за къмпингуване.    Поради вътрешна противоречивост на законовия акт за обема на защита на пясъчните дюни Манолова оспорва и алинея 2 на чл. 17а от ЗУЧК, която според нея противоречи на принципа на правовата държава и върховенство на закона. Омбудсманът счита, че е допуснато изключение от забраната в рамките на вече регламентирано друго изключение, предвиждащо строителство на национални обекти и на такива със специално предназначение. \"Такъв подход не е обоснован поради специалния характер на освобождаващото основание с оглед на постигане на легитимна цел от конституционен порядък, каквато не е налице в създадената хипотеза на изключение от изключението\",  обосновава тезата си омбудсманът. ", "date": "2019.07.16", "title": "Мая Манолова обжалва спирането на дивото къмпингуване"}
{"url": "https://www.actualno.com/sciencelogy/predpolagaemijat-haker-udaril-nap-tova-se-sluchva-ot-11-godini-news_768893.html", "text": "    Анонимният хакер, успя , коментира случая, отговаряйки на журналистически въпроси. Става дума за въпроси на Нова телевизия.      Изрично е направено уточнение, че информацията се праща единствено на Нова телевизия, bTV и вестник \"Капитал\", защото само там хакерът виждал \"истинска журналистика\". Той твърди, че изтичането на данни става от 11 години и имало хакване още през 2012 година, с което са изтеглени 30 гигабайта информация, но тогава никой не разбрал. \"Ако корумпираното ви правителство разкрие уязвимата система, ще можете да видите тази информация в Web Archive (Internet Wayback Machine)\", уточнява хакерът.   Хакерът твърди, че е изпратил оригиналните бази данни, които е изтеглил, до 56 сайта в България, но без да дава имена. Проверка на обаче показа, че извън посочените от самия хакер медии и Mediapool никоя от по-известните медии не е получавала данните или поне не в общодостъпните редакционни пощи.\r\n\"Тъпите ви органи на реда няма да намерят нищо – те просто ще покрият истината\", твърди още хакерът, който казва за себе си, че е руснак, но е женен за българка. Той добавя, че родителите на жена му живеят в България и затова видял със собствените си очи \"колко преебана е България\".  Хакерът е категоричен – ако държавата не каже истината за пробива, щял да качи 21 гигабайта изтеглени данни на руски и български торент тракери, така че всеки да може да ги види и да ги свали свободно. Той предупреждава и, че ако се публикува фалшива информация, ще пусне данни от две различни хакерски атаки срещу Министерството на финансите. Освен това, хакерът казва и, че има 3 гигабайта данни, свалени от bTV, която иначе сочи като пример за журналистика, както и от още две медийни компании, без да казва повече имена.\r\n\"Нека корупционните игри започнат\", завършва съобщението, явно с препратка към популярната в цял свят поредица \"Игрите на глада\".   Нова телевизия уточнява и, че коментарът на хакера е пратен от имейл адрес, различен от този, от който са пратени хакнатите данни. А вътрешният министър Младен Маринов коментира, че ГДБОП проверява писмото.     ", "date": "2019.07.16", "title": "Предполагаемият хакер, ударил НАП: Това се случва от 11 години"}
{"url": "https://www.actualno.com/sliven/hvanaha-chetirima-bez-knijki-samo-za-2-dni-v-sliven-news_768857.html", "text": "    Четирима водачи без шофьорски книжки заловиха сливенските полицаи от участък „Запад“ само за два дни. Участъкът обхваща населените места в западната част на община Сливен.      „Находките“ са в резултат на специализирана операция, осъществена от Районното полицейско управление в Сливен в почивните дни. В хода на операцията са извършени проверки на 192 лица и 129 превозни средства - автомобили и каруци. Установени са 39 нарушения на Закона за движене по пътищата и Закона за българските лични документи, четирима неправоспособни водачи, образувано е и едно бързо производство за управление на нерегистрирано МПС.\r\nНе са констатирани нарушения на обществения ред и посегателства върху селскостопанско имущество. ", "date": "2019.07.16", "title": "Хванаха четирима без книжки само за 2 дни в Сливен"}
{"url": "https://www.actualno.com/curious/4-te-zodii-koito-vseki-trjabva-da-ima-v-jivota-si-news_768833.html", "text": "    Това са любимите ни зодии, без които НЕ МОЖЕМ. Истината е, че тези наистина внасят много щастие в живота ни. Може и да не го осъзнаваме, но всъщност животът ни без тях би бил скучен, сив и никак не толкова щастлив. Ето кои са те...          Телците са като таралеж в гащите, всички знаем това, но все пак без тях не можем! Те може и да имат много недостатъци, с които не всеки може да свикне, но са наистина прекрасни хора по душа. Състрадателни са, верни са, обичат силно и никога няма да предадат. Животът не е само черно и бяло и не можем да заклеймяваме хората по един или друг техен недостатък. Повечето хора са добри в същността си и точно добротата трябва да търсим.\r\nТелците могат да направят живота ви много пъстър и всяко приключение с тях остава за цял живот. Ако имате Телец за партньор, трябва да знаете, че сте в сигурни ръце. Ако можете да изтърпите променливите им настроения, досадният инат и цупенето, всичко друго с тях е песен. Грижовни са, обичат завинаги и дават всичко за човека до себе си.            Лъвовете са едни от най-смелите и авантюристични хора, които правят живота ни по-интересен. Те винаги са готови за прикючения, да отидат някъде и да заведат всичките си близки приятели с тях. Те са широкоскроени и приемат всички хора с различни гледани точки и възприятия.\r\nТова е зодията, която има най-разнообразен кръг от приятели и за това са толкова цении, защото могат да ни срещнат с най-пъстрите и интересни личности, които някога сме виждали. В семейството са много спокойни и не държат на всяка цена да поемат контрола на всичко, макар и да им е в природата. Често отстъпват \"ръководството\" на половинката си.\r\nАко сте влюбени в Лъв, трябва да знаете, че ще ви бъде малко трудно да влезете в сърцето му, но озовете ли се там веднъж, ще бъдете най-обичаните и обгрижваните на света.      ", "date": "2019.07.16", "title": "4-те зодии, които всеки трябва да има в живота си"}
{"url": "https://www.actualno.com/dobrich/dogovori-za-211-miliona-leva-sa-sklucheni-v-oblast-dobrich-po-operativni-programi-news_768980.html", "text": "    Общо са сключени в област Добрич към средата на юли по Оперативните програми 2014-2020 г. и Програма за морско дело и рибарство 2014-2020 г. Данните са на Областния информационен център и се позовават на Информационна система за управление и наблюдение на средствата от ЕС в България 2020 (ИСУН 2020) към дата 11 юли 2019 г. Размерът на безвъзмездната финансова помощ е 166 056 147 лв., а реално изплатените суми – 98 850 107 лв., което е 59,5%.      Към момента се изпълняват ., от които 79,9 % са безвъзмездна финансова помощ. Подписаните от началото на тази година 17 договора са общо за 9 639 627 лв., а европейското финансиране надхвърля 7,373 млн. лв. Седем от тези договори са на местни фирми и са на стойност 4 849 938 лв., а общините изпълняват 10 проекта за 4 789 688 лв.   Общините Добрич и Генерал Тошево изпълняват 11 проекта за над 24 млн. лв. по ОП „Региони в растеж“. В рамките на тази програма в Добрич ще бъдат вложени 17 429 862 лв. европейски средства в реконструиране, обновяване и модернизация на образователна инфраструктура,  предоставяне на социални услуги, създаване на привлекателна градска среда и енергийно обновяване на жилищни и обществени сгради. Община Генерал Тошево изпълнява пет договора на стойност  6 581 483 лв., два от които са подписани през март 2019 г. за подобряване на енергийната ефективност на пет обществени и пет многофамилни жилищни сгради в добруджанския град.\r\nБизнесът в Добричка област изпълнява пет проекта по Оперативна програма „Иновации и конкурентоспособност“ 2014-2020 г.  за . Инвестициите са насочени към внедряване на иновации и повишаване на енергийната и ресурсна ефективност. От началото на годината е подписан един договор за 302 хил. лв. от фирма от община Генерал Тошево, чиято цел е да повиши производствения си капацитет като закупи и внедри машини за оптимизация на производствените процеси.  Най-много са проектите тази година по Оперативна програма „ “ 2014-2020 г. и наброяват общо седем.  Общо 20 проекта за над 5 млн. лв. се изпълняват в областта. С предоставените безвъзмездни средства в размер на 1 027 055 лв. общините Балчик, Каварна, Шабла, Генерал Тошево, Добричка и град Добрич ще предоставят социални, медицински и рехабилитационни услуги на 389 души над 65 години с ограничена двигателна активност или изпаднали в невъзможност да се обслужват сами, хора с увреждания и семействата им.\r\nБезвъзмездно финансово подпомагане е осигурено по нови шест проекта на стойност 2 186 140 лв. по Програмата за морско дело и рибарство 2014-2020 г. С тези проекти броят на изпълняваните в Добричка област става 14 на обща стойност 12 337 027 лв. ", "date": "2019.07.16", "title": "Договори за 211 милиона лева са сключени в област Добрич по оперативни програми"}
{"url": "https://www.actualno.com/europe/vissh-ruski-chinovnik-se-objavi-sreshtu-ednopolovite-brakove-news_768855.html", "text": "    Правото на еднополовите двойки да осиновяват деца ще доведе до израждане на човечеството. Това смята говорителя на Съвета на федерациите Валентина Матвиенко, предаде РИА Новости.      \"В законодателствата на някои държави вместо думите \"майка\" и \"баща\" са въведени нови понятия \"Родител 1\" и родител ?\". Може ли да си представим, че вместо първата си дума \"мама\" детето ще каже \"Родител 1\". Според нея е недопустимо размиването на такива фундаментални думи, като семейство, деца и родители.   Валентина Матвиенко е известна със своите крайни изказвания относно бедността в Русия. Кои са те може да видите в    ", "date": "2019.07.16", "title": "Висш руски чиновник се обяви срещу еднополовите бракове"}
{"url": "https://www.actualno.com/asia/obstrel-po-bazata-v-kandahar-njama-postradali-bylgari-news_768802.html", "text": "    Базата на международната коалиция на летище Кандахар, Афганистан, беше подложена на обстрел на 15 юли 2019 г., в 22.23 часа местно време (20.53 часа българско време).      Няма пострадали български военнослужещи, съобщиха от министерството на отбраната.    ", "date": "2019.07.16", "title": "Обстрел по базата в Кандахар, няма пострадали българи "}
{"url": "https://www.actualno.com/cars/novijat-voenen-avtomobil-na-francija-shte-byde-volvo-news_768849.html", "text": "    Марката Arquus се появи на бял свят през 2018 г., като в името и се съчетават две думи - arm (\"оръжие\") и equus (\"кон\"). По-рано компанията е казваше Renault Trucks Defence и заедно с още няколко френски фирми произвеждаше военни машини с различно предназначение.      Самото подразделение Renault Trucks обаче е част от концерна Volvo, така че е доста трудно да се определи националността на показаната на авио-изложението в Париж машина Arquus Scarabee, която ще се появи на въоръжение във френската армия през 2025 г.   Основното достойнство на всъдехода е неговото шаси, което напълно оправдава името \"Скарабей\", тъй като може да се движи буквално настрани. Тази маневреност е постигната, благодарение на шасито с две управляеми оси. За разлика от автомобилите със завиващи задни колела, предната и задната ос могат да се управляват напълно независимо една от друга. Известно е още, че Arquus Scarabee разчита на хибридно задвижване, като при него се комбинират дизелов двигател с 300 к.с. и електромотор със 103 к.с. Машината разполага с пневматично окачване, като тежи над 6 тона и може да превозва не само екипажа си, но и тежка картечница.   ", "date": "2019.07.16", "title": "Новият военен автомобил на Франция ще бъде Volvo "}
{"url": "https://www.actualno.com/curious/3-te-zodii-koito-ne-vjarvat-v-lubovta-news_768832.html", "text": "    Животът понякога ни поднася изпитания, само за да ни докаже, че сме по-силни, отколкото си представяме. Всеки има своите трудни периоди в любовта, които отслабват вярата му в нея. Това са , които от известно време са загубили вяра в любовта.          Любовта за вас е предизвикателство, с което се борите цял живот. Имате добри намерения, търсите човекът, който ще ви направи щастливи за цял живот, но някъде по пътя към целта правите грешки. Вината не винаги е във вас, трябва да разберете това и да спрете да се обвинявате. Грешките, които някога сте правили, са вече в миналото. Всеки греши и това не бива да ви тежи на съвестта. Най-голямото ви разочарование идва от най-сериозната ви връзка досега. Преживели сте го тежко и сте затворили сърцето си за хората, които наистина искат да ви обичат. Оставете горчилката в миналото и бъдете щастливи и отворени към света. Защото любовта идва, когато повярваш в нея.    Няма по-голямо изпитание от това да обичаш и да не получаваш обич в замяна. Несподелената любов е това, което винаги ви е тежало и продължава да ви разочарова. Много сте влюбчиви и лесно се привързвате към хората. Това ги кара малко да отстъпват крачка назад, защото сте директни и чувствата при вас се развиват много бързо. Трябва да се научите са забавяте топката, да не сте толкова открити и да усетите, че и другия има чувства, преди да решите, че това е човекът за вас. Вие имате много качества, които ви правят перфектната половинка. Просто трябва да откриете перфектния човек за вас.         ", "date": "2019.07.16", "title": "3-те зодии, които НЕ вярват в любовта"}
{"url": "https://www.actualno.com/sciencelogy/shte-se-naloji-li-da-se-prenastrojva-cifrovata-televizija-news_768824.html", "text": "    Пренастройка на декодерите за цифрова ефирна телевизия ще се наложи догодина, ако бъде одобрен Националният план за разпределение на радиочестотния спектър в обхвати 700 MHz, 23 GHz и 26 GHz.      Според Димитър Димитров, директор на дирекция \"Съобщения\" към Министерството на транспорта и съобщенията, пренастройката няма да наложи купуването на нови декодери.   \"Всеки потребител ще трябва да си престрои каналите, които използва. Ако използва примерно 50 канал, ще трябва да ги настрои съобразно този канал, който е предоставен за този район. В никакъв случай няма да се купува ново оборудване, нови декодери, нови телевизори. Това нещо ще се случи най-късно до края на месец април 2020 година\", обясни Димитров пред БНР.\r\nНационалният план за разпределение на радиочестотния спектър е на етап обществено обсъждане. Целта му е в България да се появят 5G мрежите за пренос на данни. Според Димитър Димитров, това ще мотивира мобилните оператори да изградят мрежата си и там, където нямат покритие.  \"С измененията на плана се дава възможност да се осигурят достатъчно големи честотни блокове в радиочестотната лента между 24 и 27 GHz, която е предназначена да бъде предоставена на операторите за използване в гъстонаселени райони, където ще има повече ползватели на високочестотен сигнал. Очакваният ефект е да се създават условия за пълно покритие, което е най-важното, на територията на страната, а не както е досега – покритие на територията само по население\", уточни Димитров. ", "date": "2019.07.16", "title": "Ще се наложи ли да се пренастройва цифровата телевизия?"}
{"url": "https://www.actualno.com/asia/7-dushi-zaginaha-na-plaj-v-jakutsk-news_768839.html", "text": "    7 души са загинали на плаж в Якутск. Сред тях са и три деца, съобщи Лента.ру. Предполага се, че децата са били оставени без надзор, започнали са да се давят и възрастните са се опитали да ги спасят.      Трагедията се е случила на брега на река Лена на нерагламентиран плаж.    ", "date": "2019.07.16", "title": "7 души загинаха на плаж в Якутск"}
{"url": "https://www.actualno.com/crime/myj-izbjaga-ot-zatvora-za-da-se-napie-news_768865.html", "text": "    Затворник, излежаващ присъда в затвора в Бобов дол избяга, за да се напие. Той бил осъден на 10 месеца през февруари 2017 година за кражба на кола, съобщи       По време на изпитателния си срок извършил и грабеж и така присъдата му нараснала до 3 години затвор. По-късно е преместен в затворническо общежитие в Самораново, където работел на строителен обект. На 21 юни изчезнал и бил обявен за общодържавно издирване. Заловен е същата вечер пиян. Пред полицията обяснил, че не е избягал, а се е прибирал в общежитието.    ", "date": "2019.07.16", "title": "Мъж избяга от затвора, за да се напие"}
{"url": "https://www.actualno.com/starazagora/stara-zagora-pochita-pametta-na-zaginalite-pri-opojarjavaneto-na-grada-news_768830.html", "text": "    С вечерна служба от 17 часа енорийския храм „Света Троица” и литийно шествие до Мавзолей-костницата „19 юлий 1877”, което ще тръгне половин час по-късно, на 19 юли В 18 часа на костницата ще бъде отслужена и заупокойна молитва.      В момента обаче липсва кръстът на паметника тип „надгробна плоча“, както и надписът на фасадата на костницата“, за възстановяването на които общинският съветник от Атака Михаил Михайлов е внесъл предложение. То е в дневния ред на юлската сесия и старозагорските старейшини ще го гласуват на 25 юли. \r\nСлед битката при Стара Загора опълченците и освободителните войски на ген. Гурко се оттеглят в прохода Шипка пред числено превъзхождащия ги противник към връх Свети Никола в прохода Шипка. Османските войски завземат града, а От града и селата южно от него са отвлечени около 10 хиляди души, предимно млади момчета, девойки и жени, които са продадени по робските пазари на Османската империя. \r\nПотърсилите спасение в храмовете хора са обстрелвани с артилерия и изгорени.   Стара Загора е изгорена до основи и обезлюдена, малкото останали живи българи се спасяват, бягайки на север. Една част се връщат чак през пролетта на 1878 г.,а други така и не се завръщат в родния град. от жертвите на Старозагорското клане, издирвани от завърналите се в града хора през 1878-а, Според исторически сведения събраните кости на загиналите са заровени в общ гроб в дерето покрай Синджирлията кладенец. С времето обаче водата, която се събира в дола при проливни дъждове, започва да измива пръстта и костите се показват на повърхността. В мотивите към предложението си Михайлов припомня, че се появил \"енорийски свещеник от Карлово, който решава да съхрани паметта на загиналите старозагорци. Със съдействието на Георги Клисаров, енорийски свещеник при храма „Света Троица“, костите са изровени, почистени и дезинфекцирани с дейното участие на медицинския фелдшер Иван Гарванов. Събират се средства за изграждане на костница, като нейното изграждане приключва в края на 1909 г. Тленните останки са пренесени в нея, а Няколко години по-късно в двора на Мавзолея-костница е построен и скромен паметник от служителите на отдел Чистота към Община Стара Загора.\" \r\nПрез 1998-а мавзолеят е обявен за паметник на културата с национално значение, а през 2006 г. сградата и районът около нея са ремонтирани основно по проект „Красива България“ и в двора е поставена каменна композиция „Пиета“.     ", "date": "2019.07.16", "title": "Стара Загора почита паметта на загиналите при опожаряването на града"}
{"url": "https://www.actualno.com/music/edna-nosht-s-najdjyl-kenedi-na-21-septemvri-v-plovdiv-news_768842.html", "text": "    Изключителен виртуоз и екстравагантен музикант – Найджъл Кенеди пристига за нов концерт в България тази есен. Зрелищното събитие със заглавие \"Една нощ с Найджъл Кенеди\" ще е на 21 септември на сцената на Античния театър в Пловдив. Световно известният цигулар, с рекорд в книгата на Гинес за най-продавана класическа творба на всички времена (за запис от 1989 г. на \"Годишните времена\" на Вивалди с над 2 млн. продадени копия) ще представи у нас селекция от любими произведения. Пловдивската публика ще стане част от вълнуващо музикално пътешествие, в което изкусният майстор на цигулката ще я поведе.      В \"Една нощ с Найджъл Кенеди\" ще звуча произведения от последният му албум с композиции на Гершуин, селекция от пиеси от любимият му композитор Йохан Себастиан Бах, aвторската \"Магьосникът от Лублин\" и едни от най-ярките и добре познати на публиката произведения от всичките му албуми до сега.\r\nНа 21 септември с Найджъл Кенеди на сцената ще бъдат четирима превъзходни музиканти, с които той работи от години. Това са: Boyle Doug  - китара ( ), Peter Adams - чело ( ), Piotr Kulakowski - ударни ( ), Rolf Bussalb - кирата ( ).  Билетите за \"Една нощ с Найджъл Кенеди\" на 21 септември на сцената на Античения театър в Пловдив се пускат в продажба днес (16 юли) ексклузивно в системата на Eventim.bg. Цената им е от 30 до 45 лв., според мястото. Предлагат се и ограничено количество билети в (пред сцената) на цена 60 лв. за билет.\r\nБилети можете да намерите  ", "date": "2019.07.16", "title": "\"Една нощ с Найджъл Кенеди\" на 21 септември в Пловдив"}
{"url": "https://www.actualno.com/curious/preslava-naj-posle-pokaza-dyshterja-si-snimka-news_768854.html", "text": "    Преслава за първи път показа как изглежда дъщеря ѝ Паола. Макар че малката , до момента поп фолк певицата грижливо пазеше първородното си дете от камерите.      Най-после 35-годишната изпълнителка публикува снимка във Facebook, на която ясно се вижда лицето на бебето.    Разбираемо, кадърът събра много лайкове и положителни коментари от феновете на Преслава. Певицата и бащата на дъщеря ѝ, Павел Лазаров, са заедно от близо две години. Тя многократно е заявявала, че това е мъжът на живота й и е безумно щастлива с него.    ", "date": "2019.07.16", "title": "Преслава най-после показа дъщеря си (СНИМКА)"}
{"url": "https://www.actualno.com/music/samo-10-dni-ni-deljat-ot-sedmoto-izdanie-na-vola-open-air-news_768867.html", "text": "    Остават точно 10 дни до седмото издание на музикалния фестивал 2019., а цената на билета поскъпва с 10лв. и от 18-ти юли става 40лв. Тази година, за първи път събитието на връх Околчица ще продължи цели три дни - 26-ти, 27-ми и 28-ми юли 2019 г.      Първият ден ще е зареден с двойна доза хип-хоп. Последният потвърден участник в програмата, който ще подгрее американската легенда Illa J, е белгийският ъндърграунд рапър Killamatic. Вдъхновен от деведесетарския хип-хоп в лицето на Wu-Tang Clan, Cypress Hill, N.W.A, Rakim и много други, той започва да рапира още на 16 годишна възраст.  Подгрявал е и е работил с много артисти като Dmx, Chino XL, Keith Murray, Son Doobie, Brett B, Demigodz, Jedi Mind Tricks, Madchild и други.   Освен за музикалните изпълнения, организаторите на фестивала са се погрижили и за дневната програма. Всеки гост на фестивала ще може да се включи в разнообразни дневни активности.\r\nЦирк „Комбино“ ще представят своята нова концепция \"circus surprise\", 0511 Дизайнс ще посветят желаещите в изкуството на графитите,  а за най-малките гости ще се погрижат приятелите от Puzzled. Който пък предпочита релакс, ще може да се отбие за сутрешна йога с Яна, да си направи масаж, а после да се отпусне в хамачената градина. Фестивалът няма как да мине без оригинални хендмейд предмети и техните артисти, които ще имат на разположение собствени творчески шатри.  Както винаги, ще има обособена къмпинг зона за посетители, както и разнообразни храни и напитки в трите дни на фестивала. На разположение ще има и дневен бар.\r\nЗвездите в третото издание на фестивала са холандският дръм'н'бейс продуцент , в компанията на МС , американският изпълнител и продуцент с проекта ILLA J Live Band, Killamatic и новаторската група DASHE.       Другите потвърдени артисти са Божидар Василев - Trombobby заедно с Dessy oт Phuture Shock и Simo, Doroty Takev live band, момчетата от платформата , The Innkeepers Live, KALYAS, базираното във Виена дуо Electricfence, SHADE, Ivan Valchev – Wolfy, LOCONAZ, Vasquez NZ, Paramater Goldrum, DJ Marcon, DJ ZEE, Selector Stazz, 7 Years Future Sounds Of Sofia Showcase, DJ Skill, DJ Not Easy, Djobry (Sofia Beats), Оnslaught и Unkle Billy.\r\nСъбитието е подкрепено от фондация „Америка за България“, Община Враца, дирекция на ПП  Врачански Балкан и Стройрент.\r\nФондация „Америка за България“ подкрепя Vola Open Air, за да предостави на младите хора на Враца и региона достъп до съвременно културно събитие и възможност за обединяване и ангажираност на общността. Фондация „Америка за България“ и организаторите споделят една обща цел - привличане на туристи от цялата страна, като по този начин Vola Oen Air създава специално значение на един от символите на Врачанския Балкан – връх Околчица.\r\nБилети за трите дни на фестивала на цена от 30лв. се продават на интернет страницата на фестивала, както и в мрежата на до 17-ти юли включително. След тази дата и в дните на фестивала цената ще е 40лв за всички фестивални дни и само на вход ще се продават еднодневни билети, на цена 20лв.\r\nДеца до 14 години влизат безплатно, но задължително с попълнена декларация и придружаващ ги родител или настойник. Непълнолетни лица над 14г. ще могат да влязат с пълнолетен придружител и декларация, която може да намерите на нашия сайт:       За повече информация и всички новини около Vola Open Air може да следите страница на фестивала във Facebook: и интернет страницата ни:  ", "date": "2019.07.16", "title": "Само 10 дни ни делят от седмото издание на Vola Open Air"}
{"url": "https://www.actualno.com/sciencelogy/naj-verojatno-hakvaneto-na-nap-e-stanalo-oshte-prez-2018-g-news_768858.html", "text": "     Атаката срещу НАП е станала чрез SQL инжекция , при която след като служители в приходната агенция са въвели потребителското си име и парола, са предоставили достъп до базата данни на хакерите, които са го атакували, научи \" \".       Най-вероятно хакването е станало през 2018 година , тъй като това са последните данни, разпространени от нападателите. Това е класически пример за хибридна война - да се пусне чувствителна информация, източена преди време в ден, в който правителството подписва важно решение - , казаха запознати пред изданието.   Те обясниха, че в данните се съдържат имена, ЕГН-та, осигурителен доход и адреси на над 5 милиона души.\r\nПродължава проверката на , предприети са мерки за минизиране на щетите. Това каза министърът на вътрешните работи Младен Маринов по време на брифинг след свиканото заседание на към Министерски съвет във връзка с хакерската атака срещу НАП, предаде \"Фокус\".  \"Ще ви запозная накратко с това, което беше обсъждано на Съвета по сигурност. Всички запознахме премиера с фактическата обстановка по отношение на констатираната атака към информационните масиви на НАП. Това, което е установено до момента е, че от руски домейн е изпратено съобщение до български медии \", каза той.\r\nПо думите му впоследствие линковете водят до сървър, на който е качена информация\", уточни той и поясни, че проверката продължава.   \"Можем да твърдим, че тази информация съвпада, налична е на сървърите на НАП, което потвърждава, че е извършен е нерегламентиран достъп до информация на НАП\", посочи още той.    \"По разпореждане на премиера се извършва преглед на информационните системи от другите държавни институции с оглед констатиране на уязвимости\", каза още Маринов. ", "date": "2019.07.16", "title": "Най-вероятно хакването на НАП е станало още през 2018 г."}
{"url": "https://www.actualno.com/politics/goranov-okolo-3-ot-dannite-na-nap-sa-zasegnati-pri-atakata-news_768838.html", "text": "    \"От руски домейн е изпратело съобщение до български медии, линковете в който водят до сървъри на НАП. Тази информация съвпада със и това потвърждава нерегламентирания достъп до сървърите на НАП.      Продължава работата за разкриване на хакерската атака и за минимизиране на щетите. По разпореждане на премиера се извършва преглед на системата, за да се минимизират опити за нови хакерски атаки\", съобщи вътрешният министър Младен Маринов.   \"Изключително неприятна атака, информацията е част от базата данни на НАП. \", допълни министърът на финансите Владислав Горанов.\r\nПрипомняме, че Националната агенция по приходите и ДАНС проверяват от системата на приходната агенция. Това потвърдиха пред Нова телевизия от НАП. До проверката се стигна, след вчера на електронната поща на определени медии бяха изпратени файлове, за които се твърди, че са на Министерството на финансите.  Данните съдържали ЕГН-та, имена и доходи. По информация в някои електронни медии, течът е дело на анонимни хакери, които са разпратили през руски имейл сървъри масив от 57 папки. Хакерите твърдят, че състоянието на киберсигурността ни е пародийно. Освен това казват, че разбитите бази данни засягат информация за над 5 милиона български, чужди граждани и компании. Данните съдържат ЕГН-а, имена, а в определени папки има и справки за доходи. ", "date": "2019.07.16", "title": "Горанов: Около 3% от данните на НАП са засегнати при атаката"}
{"url": "https://www.actualno.com/balkani/v-syrbija-vyvejdat-zadyljitelna-voenna-slujba-news_768789.html", "text": "    Сърбия вероятно ще въведе отново задължителна военна служба от следващата година, пише днес в.“Сръбски телеграф“, добавяйки, че това се обсъжда от около година.      Военният анализатор Мирослав Лазански казва, че на не ѝ достига  армия, защото професионалните войници вече имат повече от 30 години служба и не са пригодни физически да изпълняват задачите си.   „В Сърбия липсва обучена резервна армия и действаща армия. При всички предишни сблъсъци беше доказано, че военните, които са отслужили срок на наборна служба, са най-добрите“, каза Лазански.\r\nСпоред него, Сърбия вероятно ще запази комбинираната система, според която част от войската ще бъдат професионални войници, някои войници по договори и част от армията, която служи за задължителна военна служба.  Анализаторът Александър Радич смята, че трябва да се намери адекватен модел, който да подхожда на Сърбия и времето, в което живеем.\r\n„Нямаме нито пари, нито условия, за да действаме както навремето, докато съществуваше ЮНА. Застъпвам се за задължителна военна служба, но не за всички, а за определен брой хора. Никой не може да накара някой да отиде в армията, но момчетата, които доброволно отбиват военна служба, не правят маргинални неща като преди, като почистване на дворовете“, каза Радич.   Той добавя, че ако се въведе повторно задължителна военна служба, тя ще се прилага за момчета на възраст от 18 до 26 години, предаде БГНЕС.    „Онези, които не са отбили военна служба, ще имат задължението да прекарат скъсено обучение“, казва Радич. ", "date": "2019.07.16", "title": "В Сърбия въвеждат задължителна военна служба "}
{"url": "https://www.actualno.com/healthy/mz-oshte-ne-znae-dali-shte-se-nadgradi-ili-ne-osnovnijat-paket-zdravni-uslugi-sled-reformata-news_768777.html", "text": "    \"Не може да се направи изводът дали ще бъде намален или разширен пакетът на здравни услуги, тъй като НЗОК може да си позволи надграждане. От сега не може да се направи изводът. Трябва да се направи анализ на обема дейности, освен на цена, защото има редица дейности, които се отчитат в по-голям обем.\" Това каза заместник-министърът на здравеопазването Жени Начева в коментар за . Тя допълни, че размерът на здравната вноска се запазва и ще бъде остойностена до края на годината. Начева заяви пред БНТ, че е необходимо да се направи извода дали в рамките на 8 лв. могат или не могат да се покрият настоящите дейности.      По думите ѝ НЗОК ще бъде абсолютно равнопоставена с бъдещите фондове, а изборът на хората ще е изцяло доброволен. \"Идеята е да има яснота, прозрачност и предвидимост. Ако се налага да се доплаща това да е техен доброволен избор\", обясни още Начева.   Тя допълни, че Начева увери, че фондовете няма да имат право да избират своите клиенти и няма да имат право да предоставят условия, различни от първоначално обявените. \r\nПо думите ѝ редките заболявания ще останат в основния пакет на здравното министерство.  Тя увери и, че предлаганият модел е солидарен и няма как да облагодетелства едни за сметки на други.  На въпрос как новият модел ще помогне на болници като тази във Враца, Начева отговори, че причината за състоянието на такива болници е свързана с изпадането им във финансови дефицити, недостигът на медицински персонал и демографски фактори и обстоятелства. \r\n\"Наясно сме, че има неуредици в работата на НЗОК. С новия модел даваме възможност кой да се грижи за парите ни за . Това като че ли в момента липсва.\" Така зам.-здравният министър Бойко Пенков защити идеята за нов здравен модел.   Пред Нова телевизия Пенков беше категоричен, че фондовете няма да имат право да откажат на даден човек да бъде осигурен, защото е болен от нещо. Точно това е в основата на огромните спорове за американската здравна реформа и предишният американски президент Барак Обама въведе т.нар. пакет \" \" с цел да задължи застрахователите да не отхвърлят хронично болни за застраховка, но сегашният президент на САЩ Доналд Тръмп атакува \"Обамакеър\".    Пенков отрече и, че фондовете ще свият здравните пакети, защото здравният министър определял с наредби какво се лекува. Единствено могат да предложат допълнителни услуги и от там да печелят, подчерта той.\r\nНа въпрос какво ще стане със здравноосигурените на повече от едно място, отговорът беше, че осигуровката върви до съответната максимална кота. Осигуровките не се трупат една върху друга, а се допълват до максималния праг, до който можеш да стигнеш, уточни зам.-здравният министър. ", "date": "2019.07.16", "title": "МЗ още не знае дали ще се надгради или не основният пакет здравни услуги след реформата"}
{"url": "https://www.actualno.com/asenovgrad/obshtinski-mladejki-syvet-v-asenovgrad-tyrsi-talanti-news_768766.html", "text": "    Деца от Асеновград, търси Общинският младежки съвет в града. Идеята на младежите е да съберат на едно място и да поощрят за постиженията им възможно най-много малчугани, които са постигнали високи резултати в света на спорта, музиката, изкуството, науката, културата и други сфери . Общински младежки съвет издирва децата, прославили името на Асеновград чрез своите талант и умения.      Идеята се родила, след като момчетата и момичетата от структурата първоначално подготвили изненади и подаръци за асеновградчанката Елена Василева, която популяризира своя роден град в музикалната надпревара в \"Шоуто на Слави\". Тогава реакцията на граждани, след публикации в социалната мрежа бе, че е редно и други деца, прославили името на Асеновград, да бъдат възнаградени за успеха си. Така на младежите от съвета им хрумнала идеята, че могат да съберат всички успели асеновградчанчета на едно място.   Целта е те да се запознаят, да обменят опит и общи теми, да разкажат помежду си от какво се вълнуват най-силно и кое ги тревожи. Например, даровитите гласовити изпълнители ще могат да споделят със спортистите своите емоции от големи сцени на фестивали и надпявания. Те, от своя страна, ще им разкажат за спортните си успехи, за напрежението преди състезание, за радостта от победата. \"Целта ни е да срещнем колкото се може повече успели деца. Идеята е да ги поощрим с подаръци и да ги насърчим да продължава смело напред, за да знаят, че успехът им е забелязан. Важно е да разберат, че ние също се вълнуваме от техните добри резултати. Искаме да покажем на Асеновград, че не може да се гледат само негативните неща, които се случват в града. Защото, за да живеем по-добре е важно да показваме добрите, положителните примери и да знаем, че градът ни има с какво да се гордее \", каза за Димитър Илиев - представител на Общински младежки съвет.\r\nТой допълни, че инициативата не е със състезателен характер и няма да бъдат обявявани победители. Наградени ще бъдат всички деца с постижения. Наградите засега остават изненада, а възрастови ограничения за предложенията няма. За да достигне до повече хора идеята и да бъдат открити по-голям брой талантливи малки асеновградчани от Общински младежки съвет са решили да се обърнат към гражданите. Чрез социалната мрежа те призовават всеки, който има предложение за име на изявено дете, да го посочи във Фейсбук страницата на структурата в срок до 20.07.19 г. Защото по този начин инициативата ще може да достигне до  по-голям кръг от хора.   ", "date": "2019.07.16", "title": "Общински младежки съвет в Асеновград търси таланти"}
{"url": "https://www.actualno.com/politics/prezidentyt-s-veto-za-bezkrajnite-darenija-za-partiite-news_768844.html", "text": "    Президентът Румен Радев наложи вето върху промените в Закона за държавния бюджет, с които се позволява финансиране на политическите партии с дарения от юридически лица и  еднолични търговци, съобщиха от прессекретариата на държавния глава. Става въпрос за текстовете на параграф 2, т. 2, 3 и 9 и параграф 3, т. 1, 2, 3, т. 4, б. \"а\" и т. 6 от Закона за изменение на Закона за държавния бюджет за 2019 година.      Тези промени така и не получиха нужното внимание в парламента, а в най-големите телевизии фокусът също не беше насочен към тях, а към промяната на субсидията - че тя ще е 1 лев на действителен глас, което шоуменът Слави Трифонов разкритикува като замаскиране, защото Законът за държавния бюджет се гласува всяка година и догодина няма гаранция, че субсидията пак ще е 1 лев, каквато гаранция би имало, ако промяната беше направена в Закона за политическите партии.   Припомняме, че я за юридическите лица, които могат да финансират партиите под формата на дарение. Съгласно текстовете те не могат да бъдат с просрочени публични задължения или да са регистрирани в юрисдикции с преференциален данъчен режим. Отпадна обаче предложението на Валери Симеонов за таван на получаваните дарения от 8 млн. лв. за една календарна година.\r\nСега от президентството уточняват, че президентът приветства мнението на над 2,5 млн. българи да бъдат ограничени партийните субсидии, но с разрешаването на дарения без таван се уронват конституционните устои на българската демокрация. Подменя се  конституционният модел на политическата система, без да е извършена  промяна в Конституцията, категоричен е Радев.  С приетите промени партиите стават зависими от бизнеса, който ще финансира тяхното съществуване. Така вместо да изпълняват конституционната си роля да формират политическата воля на народа, партиите закономерно се обвързват с печалбата на стопански субекти, част от която ще се връща при тях като дарения. Демократичното управление е под въпрос, когато партиите и кандидатите носят отговорност не пред гражданите, а пред своите дарители, смята президентът. Той е категоричен, че не може работещи за публичната администрация лица да даряват на политическите партии, защото така се затваря порочен кръг. Затова препоръчва забрана за юридически лица, контролирани от държавата, или за други обществени органи, да извършват дарения за политически партии. \"Финансирането на партиите от юридически лица и еднолични търговци създава нова обилна хранителна среда за корупция. Връщаме се към практики, които под натиска на Европа отпаднаха преди 10 години. Официализирането на зависимостта на политическите партии от корпоративни интереси отдалечава страната ни от демократичните европейски държави. Създават се предпоставки даренията от юридически лица и еднолични търговци да се насочват към партиите във властта, защото те разпределят публичните средства и определят победителите в обществените поръчки и концесиите. Останалите, и особено малките партии, ще бъдат изтласкани в периферията на политическия живот. Създава се опасност на практика да бъде преодоляна конституционната забрана на чл. 11, ал. 2 нито една политическа партия да не се утвърждава като държавна\", категоричен е Радев.   Според президента, дълг на гражданското общество в една демократична държава е да противодейства на реалната заплаха за сливане между партия и държава, което Конституцията забранява.     ", "date": "2019.07.16", "title": "Президентът с вето за безкрайните дарения за партиите"}
{"url": "https://www.actualno.com/politics/pravosydnijat-ministyr-na-sakskoburggotski-iska-glaven-prokuror-reformator-news_768780.html", "text": "    Няма как процедурата за избор на нов главен прокурор да бъде мръсна и кална, защото ще бъде наблюдавана отвън. Това заяви бившият правосъден министър Антон Станков – от времето на Симеон Сакскобургготски, намеквайки за думите на зам.-главния прокурор Иван Гешев преди време, че няма да участва в \"калната и мръсна\" надпревара за поста.      Станков предупреди да не се подценява ролята на американското посолство, като заяви пред Нова телевизия, че със сигурност усилията на САЩ да има правосъдна реформа в България ще продължат. Изборът ще е наш, побърза обаче да увери бившият правосъден министър, след като не забрави да изтъкне и ролята на ЕК и на чуждите посолства като наблюдатели.   Следващият главен прокурор не може да е светец – той ще има своята биография, каза още бившият министър. На въпрос кой ще е следващият главен прокурор и спекулациите, че няма да е зам.-главният прокурор Иван Гешев или председателят на КПКОНПИ Пламен Георгиев, Станков коментира, че следващият главен прокурор трябва да е реформатор, а Прокурорската колегия на Висшия съдебен съвет (ВСС) всъщност искала кандидат, който да е тясно свързан с държавното обвинение т.е. да не прави реформи.\r\nСъщевременно Станков видя „девалвация в законодателството”, защото законите се променят през 2-3 месеца. Той предупреди, че България не може повече да се измъква с промени в закони. А относно именно на правомощията на главния прокурор и недосегаемостта му, Станков потвърди, че структурата на прокуратурата е по-характерна за изпълнителната власт и би трябвало следващият главен прокурор да инициира дискусия, с която окончателно да се реши дали прокуратурата трябва да е в изпълнителната власт или в съдебната власт.   ", "date": "2019.07.16", "title": "Правосъдният министър на Сакскобургготски иска главен прокурор-реформатор"}
{"url": "https://www.actualno.com/interview/encio-vetcel-direktor-na-giote-institut-bylgarija-tuk-e-stanalo-po-evropejsko-news_768846.html", "text": "            Tази година се навършват 30 години от основаването на Гьоте-институт в България. За какво си спомняте, когато мислите за 1989 г. - годината на Промяната, но и на стъпването на института на българска земя? За мен тогава това не беше толкова вълнуващо, тъй като нямах семейство или приятели в ГДР, винаги съм бил в Южна Германия. Но един приятел, мюнхенски адвокат, беше толкова развълнуван, че веднага си купи самолетен билет до Берлин и дори успя да присъства при падането на стената! Кога за първи път попаднахте на някакво понятие, свързано с нашата страна, дали може да си спомните за това?   Първото понятие беше \"турско робство\". Тогава попитах една моя колежка - какво пък е това робство? Тя ми обясни - беше като в учебен час, а аз бях като лош ученик. След това отново и отново намирах следи от това робство в държанието, в стойката на българите. Вие сте ръководител на Гьоте-институт в София от 2014 година - къде сте живял до момента във връзка с Вашата професия, накъде ще се отправите след края на мандата Ви тук? Като семейство (двама родители и три деца) бяхме много години в Кайро, Египет. Бяха времена, които оставиха своя отпечатък. След това бях задълго в Мюнхен, в нашата централа, а България беше първото ми назначение в чужбина без децата. Скоро заминаваме за Киото/Осака -  един институт за двата града, същевременно и резиденция за творци. В Япония ще се срещнем с нашия най-голям син, който живее със семейството си в Токио.     Какви бяха вашите първи впечатления от България? Според Вас променило ли се е нещо в страната за последните 5 години? Да, просто е станало по-нормално, по-европейско, вече не е необходимо България да се напуска \"завинаги\", все повече хора се връщат обратно. Икономическото развитие е положително. Свободните сцени са по-независими и по-уверени в себе си. Младите хора вече не вземат насериозно наложилите се, отчасти вкаменили се, стари структури - това е едновременно хубаво и лошо. През това време Институтът е подкрепял множество събития и инициативи, разкажете ни нещо от кухнята, какво лично Вие сте съпреживели? Един от моите първи посетители тук беше Галин Попов. Никой от моя екип не го познаваше, младеж от Велико Търново. В този град обаче той беше основал бара ТАМ и търсеше интересни хора. Аз трябваше да поканя Щефан Голдман, DJ в известния берлински клуб Бергхайн. Бащата на Щефан беше известен композитор - Фридрих Голдман, а майка му - от София. В това се състоеше цялата работа. Щефан дойде, направи турне, изпълнено с приключения и от тогава идва отново и отново.   Спомням си с удоволствие за едно абсолютно класическо балканско хапване, когато на масата дойдоха трима кръчмарски музиканти и толкова дълго вдигаха шум, докато очевидно не им дадох достатъчната сума, за да си тръгнат. Храната беше абсолютно добра, а аз като вегетарианец бих могъл чудесно да се храня и само със сирене, кашкавал, салата и зеленчуци на грил.\r\nТук попадаш на изненадващи срещи и също внезапни комуникационни бариери, като например когато бивш член на Държавна сигурност омайва с приказки за миналото на Германия нищо неподозиращ германски автор от подиума на панаира на книгата. Всички знаят какво става, но никой не казва нищо. За кои инициациви на Гьоте-институт София си мислите, когато погледнете назад към отминалите 30 години? Йоаким Гаук е бил тук още като ръководител на Архива на държавна сигурност и съответната служба, също Карлхайнц Щокхаузен, Херта Мюлер, често Вим Вендерс. Но това, което е винаги важно за Гьоте-институт, е представянето на артисти, музиканти, автори и архитекти, които (още) не са международно познати. Те, заедно със своите български партньори, се запознават с един друг поглед към света, различни методики и стилове, нови предизвикателства и решения. Между тях са творци като Анна Вит, Кристоф Кнох - градски активист и културен мениджър,  музикантът Андреас Мартин Хофмайер, който със своята туба ще свири по повод 30-годишния ни юбилей със Софийски симфоничен оркестър в известната зала \"България\" през месец октомври.\r\nИнициативата, която ме съпътства през цялото време, е Академията за културен мениджмънт, която, започвайки от София, междувременно вече включва и млади културни дейци от Букурещ, Сараево и Солун, и по покана на Пловдив 2019 - европейска столица на културата - организира там първата голяма мрежова среща. В инициативата участват ментори от културни институти от Великобритания, Полша, Чехия и Франция. А съвсем актуална в момента, след 30 години работа на института, е нашата лятна програма за деца \"Немски в действие\". На 22 юни, по случай юбилея на института, пред и в сградата на института се състоя летен празник. Улица Будапеща 1-3 беше затворена за движение и отворена за култура. Как протече тържеството? Получи се страхотен празник. Софийският духов оркестър под диригентството на Юли Дамянов, който е свирил с моя пред-пред-пред-предшественик Ханс-Гюнтер Нагел през 90-те години, се погрижи за невероятна духова музика, следобед децата бяха въодушевени от вълшебни бели фигури, по-късно дойде един топ DJ, а във вътрешния двор течеше прожекция на късометражни филми. Гьоте-институт е бил първият \"западен институт\" в България, както тогава е бил означаван, и по тази причина е имал особена отговорност. Къде виждате института днес и какво си пожелавате за бъдещето? И днес все още имаме особена роля: естествено във връзка с преподаването на немски език и предоставянето на информация за Германия, но и по темата за миналото, за тайните служби, за смесването на обществени промени и националистически идеи, но и от време на време във връзка със съвременните изкуство, музика и танц: когато артисти от нашите две страни се срещат и намират нещо общо, по което да работят.  Снимки:   ", "date": "2019.07.16", "title": "Енцио Ветцел, директор на Гьоте-институт България: Тук е станало по-европейско"}
{"url": "https://www.actualno.com/crime/zasedanie-po-deloto-sreshtu-kmeta-na-batak-news_768758.html", "text": "    Специализираният съд ще заседава днес, 16 юли, по делото срещу кмета на Батак Петър Паунов, предаде БГНЕС.      Петър Паунов е подсъдим за две престъпления. Едното е за престъпление по служба, а другото - превишаване с власт. Делото бе два пъти връщано на прокуратурата за неточности в обвинителния акт.   Паунов е привлечен като обвиняем за това, че в качеството си на длъжностно лице – кмет на община, е внесъл предложение на 12 септември 2015 година до председателя на Общинския съвет – Батак, за продажба на държавна земя край яз. \"Батак\" и по този начин се е разпоредил с имоти, които са държавна собственост, а това не е в параметрите на длъжностните му правомощия. Действието се счита за престъпление по чл. 283а т. 1 във връзка с чл. 282 ал. 2 пр. 2 във връзка с ал. 1 пр. 3 от Наказателния кодекс, тъй като Общинският съвет е гласувал продажбата и е сключен договор на 13 ноември, 2015 година. Наказанието за това е лишаване от свобода от 3 до 10 години и глоба от 3000 до 5000 лева плюс забрани за заемане на публични постове. ", "date": "2019.07.16", "title": "Заседание по делото срещу кмета на Батак"}
{"url": "https://www.actualno.com/europe/denjat-h-shte-podkrepi-li-ep-ursula-fon-der-lajen-za-predsedatel-na-ek-news_768752.html", "text": "    Кандидатурата на Урсула фон дер Лайен за председател на Европейската комисия ще бъде гласувана от Европейския парламент (ЕП) днес, 16 юли. Самото гласуване ще се проведе в 19:00 часа довечера, а тази сутрин, в 10:00 часа българско време, германският министър на отбраната ще се изправи публично пред евродепутатите в опит да ги убеди да я подкрепят.      В навечерието на вота германката направи редица обещания, опитвайки да спечели подкрепата на групата на социалистите (ПЕС) и групата на зелените. Фон дер Лайен обеща справедлива минимална заплата за работниците в Европейския съюз и по-високи данъци за технологичните гиганти. За да се хареса на Зелените, германката каза, че ще работи въглеродните емисии на ЕС да бъдат съкратени до 2030 година не с 40% спрямо 1990 година, както предвиждат досегашните планове, а с 55%.   Двете най-големи парламентарни групи в ЕП не са доволни, след като техните кандидати Манфред Вебер и Франс Тимерманс бяха отхвърлени Европейския съвет, посочва БГНЕС. Все пак се очаква 182-та евродепутати на Европейската народна партия да подкрепят Урсула фон дер Лайен, макар че например българският евродепутат Радан Кънев предупреди, че не може да приеме компромис за Фон дер Лайен в замяна на изоставяне на натиска на ЕС по въпроса в върховенството на правото в България, Румъния, Унгария и Полша. Тя се бори за 153-те депутати на социалистите от ПЕС и 108-те на либералите от \"Обнови Европа\".\r\nЕвропейският парламент има 751 депутати, но в момента са с четирима по-малко, което означава, че Урсула фон дер Лайен се нуждае от 374 гласа, за да стане председател на Европейската комисия.  Ако Фон дер Лайен спечели поста с гласове на крайнодесните, националистите от Източна Европа или британските евродепутати, легитимността ѝ като силен лидер на ЕК може да бъде компрометирана. Ако евродепутатите отхвърлят Урсула фон дер Лайен, това ще е пореден удар срещу Общността след проблемите с Brexit и засилващия се националистически популизъм.\r\nОтхвърляне на Урсула фон дер Лайен ще бъде проблем и за 28-те лидери, които след 3 дни мъчителни преговори. Те ще трябва да се съберат пак и в рамките на месец да предложат на евродепутатите друга кандидатура.    - научете в !     ", "date": "2019.07.16", "title": "Денят Х - ще подкрепи ли ЕП Урсула фон дер Лайен за председател на ЕК? "}
{"url": "https://www.actualno.com/crime/prokuraturata-vleze-v-df-zemedelie-vyv-vryzka-s-deloto-sreshtu-minu-stajkov-news_768784.html", "text": "    Специализираната прокуратура, съвместно с ГДБОП и със съдействието на КПКОНПИ, извършва действия по разследването в Държавен фонд „Земеделие“, свързани с досъдебното производство срещу .      Претърсват се кабинети на служители във фонда, както и техни адреси, съобщават още от прокуратурата. Изземат се документи във връзка с изпълнението на Програмата за развитие на селските райони и Националната програма за подпомагане на лозаро-винарския сектор.    Малко преди 12:00 часа с белезници бяха изведени двама мъже и една жена. Дали те ще станат обвиняеми и какви са намеренията на Прокуратурата, ще стане ясно по-късно през деня\r\nПодозренията с кой има връзки Стайков в съдебната система може да си припомните в    ", "date": "2019.07.16", "title": "Прокуратурата влезе в ДФ \"Земеделие\" във връзка с делото срещу Миню Стайков*"}
{"url": "https://www.actualno.com/america/aresti-v-sasht-zaradi-antiimigracionni-protesti-trymp-pak-se-zajajda-s-cvetnokojite-jeni-kongresmeni-news_768751.html", "text": "    Протест срещу имиграционните служби в САЩ доведе до десетки арести в Ню Йорк, предаде БГНЕС.      Демонстранти блокираха два булеварда в центъра на града и поискаха разпускането на службата за Имиграционна и митническа охрана на САЩ (ICE). Агенцията на Департамента за вътрешна сигурност е изпълнителят на миграционната политика на администрацията на Доналд Тръмп.   Според един от организаторите на протеста, поне 40 души са били арестувани.\r\nПрипомняме, че американският президент Доналд Тръмп заплаши нелегалните мигранти с масови арести и депортация. Очакваше се те да започнат в неделя, но в следващите два дни имаше само незначителни по мащаб операции. В Ню Йорк имаше три обиска, както и няколко в Денвър и Маями.  Противниците на политиката на Тръмп твърдят, че акциите нарушават гражданските и човешките права на имигрантите.\r\nОперациите по ареста и депортирането на имигранти имат за цел намаляването на броя на идващите от Централна Америка хора, който се увеличи значителни напоследък.   Междувременно Доналд Тръмп не отстъпи след критиките у дома и в чужбина заради от Демократическата партия. Пред среща на бизнесмени в Белия дом, милиардерът каза задочно на конгресмените, че \"ако не им харесва Америка, могат да напуснат\".    Тръмп не посочи жените поименно, но стана ясно, че има предвид Александрия Окасио-Кортес от Ню Йорк, Илхан Омар от Минесота, Аяна Пресли от Масачузетс и Рашида Тлаиб от Мичиган. Четирите са наричани от медиите в САЩ \"Отбора\" и са сред най-активните критици на Доналд Тръмп.\r\nКанадският премиер Джъстин Трюдо, двамата кандидати за нов премиер на Великобритания Борис Джонсън и Джереми Хънт, както и много други политици, активисти и известни личности критикуваха Тръмп за думите му. Дори политици от собствената му партия, като депутатът Уил Хърд и сенаторът Тим Скот - единствените двама чернокожи републиканци в Конгреса, нарекоха изказванията на Тръмп \"расистки и ксенофобски\". Никой от лидерите на Републиканската партия в Конгреса, обаче, не направи коментар.\r\nИзвестният сенатор републиканец Линдзи Греъм, който понякога играе голф с Тръмп, нарече четирите жени \"комунистки\" и \"антисемитки\" в интервю по телевизия Fox - медийният бастион на Тръмп. Но дори и той посъветва Тръмп да престане с личните нападки: \"Цели се по-високо. Коментирай политиката им. В края на краищата, Съединените щати са етнически разнообразна страна\", каза Греъм, който заяви, че е говорил лично с Тръмп по въпроса. ", "date": "2019.07.16", "title": "Арести в САЩ заради антиимиграционни протести, Тръмп пак се заяжда с цветнокожите жени-конгресмени"}
{"url": "https://www.actualno.com/celebrate/sv-mychenica-ulija-devica-news_768430.html", "text": "    Когато персите превзели известния африкански град Картаген и отвели много от жителите му в плен, заедно с другите пленници било взето и едно малко момиче, за което ще говорим - блажената Юлия, дъщеря на един знатен човек, на име Аналсон. Тя била отведена в палестинска Сирия и продадена в робство на един търговец, нечестив езичник. Въпреки че живеело при безбожен господар, момичето твърдо се придържало към светата вяра в Христа, в която се родило, и към благочестивите християнски обичаи, които усвоило от най-ранна възраст - често се молело и постело. Като станала девойка, тя старателно се пазела в чистота, живеела целомъдрено и в строго въздържание и служела вярно на своя господар, по думите на апостола в простота на сърцето не само за очи като човекоугодници, но като пред Божиите очи; тя изпълнявала с благоразумие всички възложени й работи, които не противоречали на Бога и на целомъдрения й живот, и никой не можел да я принуди да извърши нещо противно на това. Господарят й усилено я принуждавал да се отрече от Христа и я уговарял да заживее нечестиво според техните езически обичаи, но с никакви заплахи не било възможно да я склони към това, защото тя била готова по-скоро да умре, отколкото да се отрече от Христа или да загуби своето целомъдрие. Господарят й вече бил готов да я погуби, но като виждал, че служи вярно и работи усърдно, я пощадил и се удивлявал на нейния добър нрав, кротост, смирение и строго постничество. Той виждал, че тя постела всеки ден, освен в съботите и неделите, а свободното от работа време прекарвала не в празност и покой, а или в топли молитви към Бога, или в четене на книги, на което била научена от ранно детство. Спяла рядко, дори и през нощта. На външен вид тя била винаги бледа, суха, изнурена от трудове и въздържание. Господарят й много се удивлявал на това, но като виждал, че тя постъпва винаги по този начин, започнал да я съжалява, да я обича и уважава: Бог, като пазел бащински Своята угодница, света Юлия, преклонил жестокото сърце на безбожния човек да изпита милост към нея. Тя вече била над двадесетгодишна, когато господарят й, който бил търговец, намислил да отплава с много товари до Галия. Той взел със себе си и вярната си робиня Юлия, тъй като виждал, че под нейния надзор имуществото му се увеличава: заради нея Бог благословил дома на този търговец (както някога в Египет - дома на Потифар, заради Йосиф). Поради това, заедно с богатите си товари, той взел със себе си и своята, или по-скоро, Христовата рабиня, която била по-скъпоценна от всякакъв товар и отплавал. Той спрял на остров Корейка, покрай който минавал пътят му. Въпреки че на този остров имало и християнски градове, се срещали и немалко езичници, и когато търговецът спрял на острова, близо до пристанището забелязал тълпа от свои едноверци, които чествували някакъв езически празник и принасяли жертви на бесовете. Той отишъл там с всичките си слуги, купил угоен бик, принесъл заедно с езичниците скверна жертва и всички започнали да ядат, да пият и да се веселят. А света Юлия останала на кораба и от дълбините на сърцето си въздишала и плачела, като скърбяла за заблудата и гибелта на тези хора.      Един човек от това сборище се качил на кораба, видял Юлия - плачеща и въздишаща девица, разбрал, че е християнка, отишъл и тайно казал на началника на това сборище, който ръководел жертвоприношенията:   - На кораба има девойка, която хули нашите богове и ни осъжда за това, че им принасяме жертви.\r\nТогава началникът заповядал да я влачат за косите, да я съблекат гола и да я бият жестоко по цялото тяло. А мъченицата, докато я биели, казала със силен глас:  - Изповядвам Този, Когото са били заради мен! Моят Владика е претърпял трънен венец и разпъване на кръст. Нека и аз, Неговата рабиня, бъда участничка и подражателка на Неговите страдания, за да се прославя и аз с Него в Неговото Царство!\r\nПосле мъчителят заповядал да отрежат девическите й гърди; а тя понасяла мъжествено всички тези жестоки мъчения заради любовта си към Христа. Мъчителят, като искал по-бързо да я погуби, докато не се е събудил господарят й, заповядал набързо да направят кръст и да разпънат на него мъченицата, както някога иудеите разпънали Христа.   И света Юлия в страданието си заради Христа се уподобила на Самия разпнат Христос, нашия Господ, като била удостоена да бъде разпъната на кръст заради Него.    Когато тя висяла на кръста и вече била близо до смъртта, господарят й се пробудил и щом я видял разпъната, огромна жалост изпълнила сърцето му, но с нищо не можел да й помогне: Христовата невеста вече умирала. Когато святата й душа се освободила от телесните връзки, всички видели как от устата й излетяла гълъбица, която била по-бяла от сняг, и отлетяла нагоре към небето. Заедно с това мъчителите й видели ангели; и всички били обзети от голям страх; избягали оттам и само бездиханното тяло на светицата останало да виси на кръста. Но Христос Господ не го оставил: Той заповядал на ангелите Си да го пазят, докато не й приготвил честно погребение по следния начин.\r\nНедалеч от остров Корейка се намира малко островче, което по-рано се наричало Маргарита, а сега - Горгона. Там имало мъжки манастир. Божий ангел се явил на монасите, известил им всичко, което се случило на света мъченица Юлия, и им заповядал по-скоро да отплуват с кораб до този остров, да свалят от кръста многострадалното тяло на светата мъченица и да го донесат в манастира си за погребение. Монасите се качили на кораба, вдигнали платната и отплавали. Като стигнали до пристанището, те намерили всичко така, както им казал ангелът Господен. Като снели от кръста светото й тяло, те го повили с чисто покривало. Намерили и отрязаните й гърди, захвърлени недалеч до един камък, взели ги и ги поставили до тялото на мястото им. После отнесли тялото на кораба и благополучно се върнали в манастира си. Там погребали с чест тялото в църквата, като прославили Христос Бог, укрепил Своята рабиня за този мъченически подвиг. На гроба й започнали да стават чудеса, болни получавали изцеление от различни болести; чудеса ставали и на мястото, където пострадала. Християните, жители на този остров, научили за страданията на светицата и построили малка църква на нейно име на същото място, където била разпъната; там било тясно: това място представлявало стръмен хълм. А там, където били хвърлени отрязаните й гърди, изпод камъка бликнала изворна вода, която била лечебна. Всички болни, които пиели от тази вода или се миели с нея, оздравявали.\r\nСтанало и още едно чудо от камъка, до който се допрели гърдите на светицата: всяка година в деня на нейната памет от него росели, подобно на пот, ситни капчици мляко и кръв, в знак на девството и мъченичеството на света Юлия, която като мляко се избелила с девствената си чистота и се обагрила с кръвта си, пролята за Христа. Те капели през целия този ден, от утрото до вечерта; болните се помазвали с тях и получавали изцеление. След като изминали много години, църквата, построена в чест на светата мъченица на мястото на нейното страдание, остаряла и частично се разрушила. Тогава поискали да построят нова, по-голяма църква на по-широко място, недалеч от старата, тъй като мястото там било много тясно. Когато приготвили камъни, вар и всички необходимо за строеж и вече искали на следващия ден да полагат основите, на сутринта намерили всички материали - на предишното място, при старата църква. Строителите изпаднали в недоумение. Не след дълго отново пренесли всичко на новото място; но през нощта всичко пак било върнато. През тази нощ пазачите видели светла девица, която натоварила целия материал, приготвен за строежа, на кола, впрегната с чифт светли волове и го превозила на старото място. Те разбрали, че светицата иска да възобновят храма на старото място и изпълнили нейното желание. На двата острова - Корейка и Горгона, ставали и много други чудеса, докато честните мощи на светицата не били взети оттам и пренесени в Бресчия. И след пренасянето на мощите жителите на Корейка, които идват с вяра в храма на светицата, не се лишават от нейната помощ и се запазват от нападенията на враговете по нейните свети и несъкрушими молитви и поради милосърдието на нашия Господ Иисус Христос, на Когото с Отца и Светия Дух се отдава . чест и слава, сега и в безкрайните векове. Амин.     ", "date": "2019.07.16", "title": "Св. мъченица Юлия девица"}
{"url": "https://www.actualno.com/analysis/do-100-godini-shte-se-pojavjat-razlichni-vidove-hora-news_768531.html", "text": "     и биотехнологиите са в опасен съюз. Това смята израелският професор и писател, смятан за един от най-големите мислители на века Ювал Ноа Харари.      В свое интервю за френското издание Le Temps той споделя:   „Собствениците на информационни и аналитични инструменти ни познават по-добре, отколкото ние самите и може да контролират мислите и желанията ни. Авторитарните режими на миналото са имали сложни схеми за наблюдение. Трябвало им е един човек, който да контролира друг, а събраната информация е била централизирана, но не е имало сложни аналитични технологии. Четенето на отчети е предполагало наличието на тълпи от агенти. С една дума – подобни процедури са били неефективни. В това е и една от причините за разпада на СССР – системата е била в прекалено голяма зависимост от центъра, който явно е бил непригоден за обработването на информацията  и вземането на правилните решения.”\r\nДруго затруднение на тоталитарните режими преди е било, че те са могли да знаят за постъпките на хората, но не са били в течение на мислите и чувствата им. В XXI век изкуственият интелект и биотехнологиите създават нови перспективи. С помощта на камери, безпилотни самолети, биометрични датчици може да се Информацията, събрана в електронни данни може да  се анализира от машини. В края сметка технологиите позволяват да се получи достъп до човешкия мозък, смята още Харари.  \"Това вече е реалност. Всички части не са събрани, но са готови частично. В властите изграждат най-голямата система за наблюдение, съществувала някога. Западните държави не са запознати с тази практика, но големите корпорации следят милиони и дори милиарди хора, за да разберат техните характери и вкусове. На този етап тези наблюдения се използват за продажбата на стоки или услуги. Но лесно може да се използват и за политически цели, както се случи с Cambridge Analytica. Това вече не е научна фанастика, категоричен е израелският писател.\r\nПо думите му съществува огромно неравенство между обществата и вътре в самите общества. Голяма част от информацията, която сега е най-скъпата стока се намира в ръцете на няколко държави или компании, съсредоточени в САЩ и Китай. Предимствата на технологичната революция са достъпни само на малцина. В случай на ускоряване на това явление ще имаме най-неравното общество в история.\r\nЕлитът ще се състои от , а другите ще преживяват без каквато и да било перспектива и ще загубят значението си.       „В XX век неравенството означаваше експлоатация и елитът експлоатираше масите. Днес много хора вече не са използвани и се оказва, че не са годни за нищо. Да бъдеш нищожен и безинтересен е много по-опасно, отколкото да бъдеш използван. Когато ви експлоатират това означава, че поне сте нужен някому”, казва още Харари.\r\n„Либерализмът ще преживее кризата, но не умира. През  XX век той премина през три периода: Първата световна война, подемът на фашизма и комунизма. Едно от достойнствата му е способността му да признава грешките си и отново да се възражда. След всяка криза той излизаше от затрудненото положение, като ставаше все по-силен. Авторитарните режими понякога могат, в краткосрочна перспектива, да функционират по-добре, защото всяка власт и всички сили в тях са концентрирани. Следователно, решенията, могат да се вземат бързо, а промените и реформите се прилагат. Но в дългосрочна перспектива авторитарните режими се оказват неспособни да признаят грешките си и да се коригират. Провеждайки своята политика, диктаторът никога няма да се съгласи да признае неуспеха си, дори ако резултатите се окажат катастрофални”, пояснява ученият.\r\nТой отбелязва, че за първи път в историята на човечеството е станало възможно да се следи вътрешния живот на населението, да се манипулират умовете и най-важното – с времето да се създадат нови същества. В миналото технологичните революции просто променяха политическите и икономическите системи. След 50 или 100 години те ще променят тялото и човешкия мозък.\r\nВ бъдеще ще може да се развиват нови физически и умствени човешки способности. Ще се появят различни видове хора и ние вече сме въвлечени в този процес. Хората – индуси, мюсюлмани, християни, юдеи – имат общи свойства, както и американците, руснаците и китайците. Вероятно след 100 години това вече няма да го има – ще е възможно да се създават различни видове хора, пророкува още Ювал Харари.\r\nВижте как точно се случва наблюдението на милиони хора в Китай в       Превод :    ", "date": "2019.07.16", "title": "До 100 години ще се появят различни видове хора "}
{"url": "https://www.actualno.com/asia/silno-zemetresenie-do-ostrov-bali-predizvika-uplaha-news_768763.html", "text": "    Има сгради с напукани стени и повредени покриви след силно земетресение на индонезийския остров Бали, предаде БГНЕС.      Трус с магнитуд 6,1 и епицентър южно от острова предизвика кратка паника. Не се съобщава за пострадали хора. Аматьорски записи показаха как някои бягат на улицата от клатещите се сгради.   Силните земетресения не са рядкост в Индонезия, която е разположена на сеизмично активния Тихоокеански огнен пръстен.\r\nВ неделя имаше много мощно земетресение с магнитуд 7,2 при което загинаха няколко души.   ", "date": "2019.07.16", "title": "Силно земетресение до остров Бали предизвика уплаха"}
{"url": "https://www.actualno.com/plovdiv/najdjyl-kenedi-s-koncert-v-plovdiv-news_768788.html", "text": "    Фирмата „Блу Хилс“ ЕООД, учредена през февруари месец, ще организира в Пловдив концерт на Найджъл Кенеди. Изявата на известния цигулар и виолист е предвидена за 21 септември на сцената на Античния театър.      Общината е отправила покана до дружеството, чийто собственик е Стефан Попов, да подпише договор за 23 333 лева без ДДС.\r\nМотивът за прякото възлагане на местната управа е, че „Блу Хилс“ е сключил договор с Найджъл Кенеди на 01.04.2019 г., с който е ангажирал изпълнителя да изнесе този концерт.\r\nВ общината било представено копие на договора на английски език с превод на български. Тъй като по силата му организаторът \"Блу Хилс\" ЕООД притежава правото да проведе концерта под съответното име с участие на вече ангажирания изпълнител, то той притежава изключително право по смисъла на Закона за обществените поръчки и друго лице не би могло да организира концерт със същия изпълнители под същото мото в гр. Пловдив, се сочи в обявлението.  Община Пловдив е в процедура за избор на фирма, която да осъществи и фестивала „Рок форум – Музика от вековете“, който също е предвиден за септември.\r\nЗа тогава се планират два концерта за два дни. Условието е групите, които ще участват във фестивала, досега да не са идвали в Пловдив и поне една от тях да е получавала престижна награда Грами или БРИТ. Сумата за целта е 46 666 лв. без ДДС.\r\nПървият вариант за това събитие е бил за три групи, които да направят концерти три дни за 70 000 лв. без ДДС. Покана за участие е била отправена до \"Блу Хилс\" ЕООД, \"БГ 64\" ЕООД и\"Класик Стейдж Ентъртейнмънт\" ЕООД, но поръчката е прекратена заради неполучени оферти.     ", "date": "2019.07.16", "title": "Найджъл Кенеди с концерт в Пловдив"}
{"url": "https://www.actualno.com/america/slujiteli-na-amazon-v-cjal-svjat-objaviha-stachka-news_768801.html", "text": "    Хиляди служители в складовете на Amazon по целия свят излизат на протест с искане за по-високи заплати и по-добри условия на труд, съобщава BBC. Стачката е на фона на традиционната годишна разпродажба на онлайн компанията за стоки.      Профсъюзите съобщават, че 2000 служители на компанията излизат на стачка в Германия, докато в централния склад в американския щат Минесота, ще спрат работа за 6 часа. Във Великобритания пък протестът ще е цяла седмица, предаде БГНЕС.   От Amazon са категорични, че предлагат великолепни възможности за работа.\r\nУолмарт подрежда покупките в хладилника, за да надделее над Амазон  Уилям Столц, служител в склада \"Шакопий\" в Минесота, разказва, че с колегите му искат \"безопасни и надеждни работни места\". По думите му му се налага да взема по една стока на всеки 8 секунди, 332 на часа за 10-часов работен ден.\r\n\"При тази скорост понякога работата е не просто физически, но и психически натоварваща, а в някои случаи води и до наранявания\", казва той и заявява, че не искат да бъдат третирани като роботи.    ", "date": "2019.07.16", "title": "Служители на Amazon в цял свят обявиха стачка"}
{"url": "https://www.actualno.com/viewpoint/dolu-mashinnoto-glasuvane-da-jivee-votyt-na-hartija-news_768738.html", "text": "    Да бъде или да не бъде ? Това е въпросът. И той се извежда на преден план в дневния ред преди всеки предстоящ избор. Чак се организират и извънредни заседания на Народното събрание. Сякаш някой неизбежно има нужда да се съберат по спешност и да обсъдят въпроса. Бързо и веднага! Докато българинът не е свикнал да ползва машините, най-добре те да бъдат отстранени. Неясно защо и какъв е този зор. И това вече се превърна в традиционна практика. Знаем си - наближат ли избори, за Изборния кодекс се започват едни промени, обсъждания, караници, денонощни заседания... проформа работен процес.      По-мнителните биха се запитали какъв всъщност е поводът, поради който властта иска да отстрани машинното гласуване? Официалната версия е, разбира се, че хората били предпочели хартиените бюлетини по време на последния вот - за Европейски парламент. А дали истинската причина не е друга, като например, че все още има множество български граждани, които са неграмотни ? Не могат да четат, нито да пишат. Нека си признаем честно - за да подадат своя глас с бюлетина, това не им е необходимо. Достатъчно е да познават числата от 0 до 9, пък, все ще са намери някой да им каже коя да зачертаят.  Искаме да вървим напред, да пестим хартия, да пазим горите, да не правим боклуци. Но в същото време, все отстъпваме крачки назад, режем поголовно дървета, защото са ни необходими милиони бюлетини, които след време отново отиват именно в коша. Парадоксален е и фактът, че дори пенсионерите в България вече работят с банкомат , а машината за гласуване също работи на подобен принцип.\r\nВръщането назад във времето може да се окаже и доста забавно преживяване. Аз имам предложение. Доста евтино и обективно. И много добре ще се получи особено при провеждане на местни избори. Ще се пести хвърляне на пари за концерти и харчене за гориво заради обикаляне по населени места. Вотът може да се състои на принципа на конкурсите за красота. Застават на централния площад в града всички кандидат-кметове и излизайки една крачка напред пред останалите, водещ им задава въпроси, предварително записани от гражданите. Самото население пък ще аплодира своя фаворит. Получилият най-силни аплодисменти и крещене по него получава поста на кмет.       За целта ще бъде избрано предварително оповестено жури, състоящо се от представители на всички кандидати плюс един от обикновените граждани. Има и друг вариант - с вдигане на ръка, вместо аплодисменти. А журито ще брои. Така хем ще се спести хартия и мастило, хем изброяването на гласовете ще бъде публично и ще има възможност за контрол.\r\nПредставям си какво забавление ще настане. Как ще познаем кой е пълнолетен и дали е с регистрация в града? Какво значение има, като и без друго на местните избори не става много ясно кой къде живее, тъй като странно някак изведнъж населението на България нараства драстично?! Колкото до избора на общински съветници - не е нужен, нали искат да премахнат и преференциалното гласуване. Така ще се върнем още най-малко 500 години назад и местният парламент ще е съставен единствено по усмотрение на съответната партия.\r\nИ последно: когато дете се учи да кара колело, обаче един ден падне по лице и родителите му решат, че повече няма да му разрешат, разбира се, че обучението му в това умение няма да има напредък. Но веднъж научило се, то няма да забрави и дори може някой ден да стане един от най-добрите колоездачи. Така че, уважаеми народни представители, вие сами възпирате желанието у българина да се развива. Вие сте тези, които го натискате надолу. Вие не разрешавате обикновеният човек да се научи да гласува чрез машина. Интересно защо? Дали защото и за печатниците хляб трябва да има, или просто е по-добре да си стоим на ниво неандерталци?     Автор:   ", "date": "2019.07.16", "title": "Долу машинното гласуване, да живее вотът на хартия!"}
{"url": "https://www.actualno.com/sofia/spirat-vodata-v-kv-kremikovci-news_768439.html", "text": "    „Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.      На 16 юли 2019 г. (вторник), във връзка с монтаж на спирателен кран на ул. „Копривщица“ вилна зона „Градоман“, гр. Банкя се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. “Михайлово“, в.з. „Градоман“, кв. „Градоман“, ул. „Ал. Стамболийски“ от ул. „Христо Смирненски“ до ул. „Никола Вапцаров“, ул. „Родина“, ул. „Георги Бенковски“, ул. „Захари Стоянов“, ул. „Майор Коста Паница“ от ул. „Люлин“ до края на улицата,\r\nул. „Люлин“ от ул. „Майор Коста Паница“ до края на улицата, ул. „Персенк“, ул. „Кукувица“, ул. „Железничарска“, ул. „Рила“, ул. „Зора“, ул. „Искра“, ул. „Средна гора“ от ул. „Искра“ до ул. „Зора“, ул. „Венера“, ул. „Кос“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Михайлово“ – на площада; кв. „Градоман“ – на площада.  На 16 юли 2019 г. (вторник), във връзка с изграждане на сградно водопроводно отклонение на ул. „Панорамен път“ кв. „Бояна“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:   ул. „Панорамен път“ – нечетни номера, ул. „Божур“, ул. „Васил Чекаларов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панорамен път“ ъгъла с ул. „Чукар“.    На 16 юли 2019 г. (вторник), във връзка с подмяна на сградно водопроводно отклонение на ул. „Здравец“ кв. „Кремиковци“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. „Кремиковска“, ул. „Ралица“, ул. „Свети Георги Победоносец“, ул. „Гергана“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свети Георги Победоносец“ ъгъла с ул. „Гергана“.   На 16 юли 2019 г. (вторник), във връзка с подмяна на сградно водопроводно отклонение на ул. „Милин камък“ с. Бусманци, се налага спиране на водоподаването от 09:00 до 15:00 часа на клиентите на „Софийска вода”, живеещи в района на:\r\nул. „Милин камък“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милин камък“ №4.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.`\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . ", "date": "2019.07.16", "title": "Спират водата в кв. \"Кремиковци\""}
{"url": "https://www.actualno.com/america/donald-trymp-spira-nelegalnata-imigracija-v-sasht-s-novi-pravila-news_768740.html", "text": "    Администрацията на Доналд Тръмп обяви нова мярка срещу имиграцията през южната граница на САЩ.      Въвеждат се нови, по-строги правила за искането на политическо убежище в страната. На сайта на вътрешното министерство на САЩ е обяснено, че чужденец вече не може да поиска политическо убежище в САЩ, ако преди това е минал през поне една държава, различна от тази, на която е гражданин или законен жител, в която е можел да поиска убежище, пише БГНЕС.   Така Вашингтон се надява да спре имигрантите, които идват от Южна и Централна Америка, прекосяват Мексико и искат политическо убежище в Съединените щати. По закон, те не могат да бъдат върнати, докато молбата им не се разгледа от съд. В същото време съдилищата са толкова претрупани с подобни дела, че минават години, преди да се стигне до разглеждането на молбите на новопристигналите. От друга страна властите, които задържат имигрантите на границата с Мексико, нямат право да ги държат в ареста толкова дълго. Така те биват освободени и се установяват като нелегални имигранти в САЩ. ", "date": "2019.07.16", "title": "Доналд Тръмп спира нелегалната имиграция в САЩ с нови правила"}
{"url": "https://www.actualno.com/society/prognoza-za-vremeto-16-uli-vtornik-news_768727.html", "text": "    През нощта облачността ще е разкъсана до предимно ясно, почти без валежи. Вятърът в повечето райони ще стихне. До сутринта на места ще се образуват краткотрайни мъгли.      До обяд облачността ще е разкъсана, предимно висока. Около и следобед ще се развива купеста и купесто-дъждовна облачност. Ще има превалявания от дъжд, на повече места в Южна България. На места в Рило-Родопската област количествата на валежа ще са значителни. Ще духа слаб североизточен вятър. Остава хладно за сезона, с максимални температури между 22° и 27°. Атмосферното налягане ще се задържи по-ниско от средното за месеца. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).\r\nНад Черноморието в сутрешните часове ще е предимно слънчево. Около и след обяд облачността ще се увеличи и на места ще превали. Ще духа слаб до умерен вятър от север, след обяд от североизток. Максималните температури ще са между 23° и 26°, близки до температурата на морската вода. Вълнението на морето ще е 2 бала. Над планините ще е предимно облачно. Около и след обяд ще има валежи от дъжд, по-интензивни в РилоРодопската област. Ще духа до умерен северен вятър. Максимална температура на 1200 метра около 16°, на 2000 метра - около 9°.\r\nПрез следващите дни вероятността за валежи значително ще намалее. Ще преобладава слънчево време, с купеста облачност в следобедните часове. Главно в планинските райони ще се развиват отделни купесто-дъждовни облаци, от които ще има краткотрайни валежи с гръмотевици. Вятърът ще бъде с източна компонента, предимно слаб. Температурите ще се повишават и максималните в петък ще бъдат между 28° и 33°.   ", "date": "2019.07.16", "title": "Прогноза за времето - 16 юли (вторник) "}
{"url": "https://www.actualno.com/plovdiv/v-plovdiv-otkriha-novata-galerija-kapana-news_768643.html", "text": "    Най-новото пространство за култура в Пловдив – галерия „Капана“ отвори врати. Лентата прерязаха кметът Иван Тотев, кметът на район „Централен“ Георги Стаменов и директорът на Градската художествена галерия Красимир Линков. Специална изложба с 250 картини от фонда на Община Пловдив е подредена в пространството на бившия детмаг „Снежанка“.      Сред авторите на избраните творби са изтъкнати български художници като Кольо Витковски, Димитър Киров, Йоан Левиев, Енчо Пиронков, Атанас Згалевски, Георги Божилов – Слона и десетки други. След основен ремонт бе изградена двуетажна галерия, отговаряща на всички актуални изисквания за излагане на художествени произведения. „Галерия „Капана“ е проект, за който казахме, че ще е готов през 2019г. Това е най-голямата галерия в Пловдив – над 1000 кв. м.“, заяви кметът Иван Тотев и припомни, че няколко години е отнело на община Пловдив да превърне това пространство в галерия, където ще се популяризира изкуството близо до кв. „Капана“.   Кметът допълни, че в новата галерия е свършена много работа и със силата на Европейската столица на културата се извършва реална промяна в града. Според характера на експозициите могат да се обособяват 4 отделни изложбени зали.\r\n„Тук може да бъде представен всякакъв вид изкуство и да имаме още една перла, с която да се гордеем в годините напред“, сподели кметът на район „Централен“ Георги Стаменов. „Радвам се, че тук се открива още един културен център, който задоволява културните интереси на пловдивчани и гостите на град“, заяви Красимир Линков и припомни, че Пловдив е известен с прозвището „град на художниците“, а от 1981г. общината закупува различни картини, свързани с Пловдив. Сградата разполага с конферентна зала с 40 места, както и помещения за временно съхраняване на произведения на изкуството. Осигурени са удобен достъп и престой за хора с ограничени физически възможности чрез новоизграден асансьор и подходящи сервизни възли. Галерия „Капана“ е оборудвана с най-съвременни системи за охрана: СОТ, видеонаблюдение, пожароизвестяване. Има пълна климатизация с възможности да се следи и контролира влажността на въздуха в помещенията.  Разполага с вградено озвучаване, което може да се управлява автономно, както и с оптичен интернет. За представяне на виртуални визуални инсталации са осигурени лазерни проектори с висока резолюция и монитори. Изложбата в новата галерия ще бъде открита официално днес от 18.00 часа. Тя може да се види до 4 август, като входът е свободен. ", "date": "2019.07.16", "title": "В Пловдив откриха новата галерия \"Капана\""}
{"url": "https://www.actualno.com/asia/v-alepo-vyzrodiha-srinat-ot-vojnata-dreven-pazar-news_768757.html", "text": "    В сирийския град Алепо възстановиха древния пазар, разрушен по време на войната, пише Риа новости. Пазарът работи поне от XV-ти век, но по време на военните действия в града беше разрушен, предаде БГНЕС.      Жителите на Алепо твърдят, че са събрали отломките, номерирали са ги и сега пазарът е възстановен в предишния му вид.   \"Убедени сме, че тези стени са издигнати много по-рано от 15-и век и историята на този пазар може да се счита за хилядолетна\", казва директора на обекта.\r\nЕдин от търговците на известното тържище казва, че семейството му продава месо на пазара в от 103 години.  \"Традицията се предава от баща на син. В последните години беше трудно, пазара не работеше, разграбиха хладилното ми оборудване. Но сега се върнах на предишното място\", казва Яснан.\r\nБунтовниците превзеха Алепо след началото на конфликта през 2011 година Правителството на Асад си върна контрола над града през 2016 година.    ", "date": "2019.07.16", "title": "В Алепо възродиха сринат от войната древен пазар"}
{"url": "https://www.actualno.com/europe/sprjaha-izvesten-opozicioner-da-se-kandidatira-za-mestnite-izbori-v-moskva-news_768742.html", "text": "    На опозиционера Иля Яшин беше отказана регистрация за изборите за местен парламент в Москва, информира РИА Новости. Яшин обяви, че ще обжалва решението на Московската градска избирателна комисия, допълва БГНЕС.      В неделя, 14 юли, около 2500 души протестираха срещу поредицата откази на комисията да регистрира за изборите кандидати на опозицията. Милицията задържа около 25 души на протеста, който беше свикан без позволението на властите.\r\n\"Отказахме му, да. Комисията току-що взе решение. Причината за отказа са неточности в подписките на граждани и незаконно възползване от служебно положение\", каза Дмитрий Реут, член на комисията.   Яшин написа във Facebook, че ще обжалва недопускането му до избори, което нарече незаконно. \"Ще продължим да протестираме\", казва той.  Избирателната комисия в Москва твърди, че в подписките, събрани от граждани в полза на Иля Яшин и още редица опозиционери, има пропуски. По закон, ако повече от 10% от подписите са недействителни, подписката се обявява за невалидна. Комисията твърди и, че Яшин е използвал сайта на общинска служба, която ръководи, за политическа агитация, което е незаконно.\r\nИля Яшин и поне още седем опозиционери, на които също беше отказана регистрация, отвръщат, че документите им са изрядни, а недопускането им до изборите е по политически причини.\r\nЯшин е известен като лидер на движението \"Солидарност\", като той беше част от опозиционната партия \"Яблоко\", но партията го изключи точно заради създаването на \"Солидарност\".     ", "date": "2019.07.16", "title": "Спряха известен опозиционер да се кандидатира за местните избори в Москва"}
{"url": "https://www.actualno.com/business/eksperti-za-12-godini-tokyt-e-poskypnal-s-29-na-sto-news_768739.html", "text": "    При 36.8% инфлация за последните 12 години токът е поскъпнал с 29 на сто. Нещо повече - днес битовите потребители и малките фирми дори плащат с 6 лв. по-малко за един мегаватчас електроенергия спрямо протестната 2012 година. Това показва анализ на Института за енергиен мениджмънт, в който се разглеждат цените на тока за клиентите, присъединени на ниско напрежение, цитиран от в. \" \". В него са използвани данни от ценовите решения на енергийния регулатор за периода от началото на юли 2007 до края на юни 2019 година.      Цените са определени не за календарна, а за регулаторна година - с начало 1 юли. Според данните, през първата разглеждана година, започваща през юли 2007, цената на тока на регулирания пазар за домакинствата и дребния бизнес е била 146 лв. за мегаватчас с ДДС. За 12 г. тя е нараснала с 29% и сега един МВтч вече струва 188 лева. Цените са били дори по-високи и от тези нива - през 2012-та година един мегаватчас достига 194 лв./МВтч през 2012 г., а през следващите години се задържат на по-ниско ниво. Така регулираните цени за периода юли 2018 - юни 2019 г. са с 6 лв./МВтч по-ниски от тези през 2012 г., става ясно от анализа на ИЕМ. Според тях това повдига въпроса дали токът за бита не се държи умишлено на по-ниски нива, за да няма обществено недоволство.   В същото време цената за производство скача почти двойно - от 57 лв./МВтч през 2007 - 2008 г. до 108 лв./МВтч през 2018 - 2019 г. Основен фактор за това е бумът при ВЕИ мощностите. Преференциалните цени, по които се изкупува енергията, произведена от тях, се покриват чрез специални добавки към цената за пренос, заплащана от всички ползватели на мрежата, се сочи в анализа на ИЕМ.\r\nУточнява се, че добавката за ВЕИ в размер на 2.12 лв./МВтч се появява в ценовите решения за пръв път през 2009 г., като устойчиво нараства през следващите години и през миналата година достига до единадесеткратно по-високи размери от 23.78 лв./МВтч. Към нея постепенно се присъединяват и добавки за насърчаване на високоефективно комбинирано производство на ток и парно и за финансиране на невъзстановяеми разходи, свързани с американските тецове в \"Марица-изток\". От 2013 г. добавките се калкурират в цената \"задължение към обществото\".  При мрежовите услуги обаче има обратна тенденция. Цената за пренос през разпределителната мрежа на ниско напрежение през е намаляла с повече от 13 лева и от 51.40 лв./МВтч през 2007 сега е 38.25 лв./МВтч. Подобна, макар и по-скромна като резултат, е тенденцията и при ЕСО - сумата от цените за пренос и достъп за крайните клиенти намалява с 3.5 лв./МВтч - от 13.30 лв. през 2007 до 9.84 лв. за 2018 г. Така двете противоположни тенденции - на увеличение на производствената компонента и на поевтиняване на мрежовата, оформят поскъпването от 29%, обобщават експертите на института. ", "date": "2019.07.16", "title": "Експерти: За 12 години токът е поскъпнал с 29 на сто"}
{"url": "https://www.actualno.com/cite/upravljavashtite-ne-mogat-da-podredjat-dve-plochki-news_768770.html", "text": "    Това заяви депутатът от БСП Явор Божанков в дебат относно машинното гласуване, като уточни, че е убеден, че ГЕРБ не могат да въведат машинното гласуване, защото не знаят как.      В отговор депутатът от ГЕРБ Анна Александрова, която стои официално зад предложението да няма машинно гласуване на парламентарни и местни избори, се заяде пред bTV защо БСП не е въвела машинното гласуване по времето на Орешарски. Именно Александрова официално се водеше авторът на , които станаха тази зима – включително за изменението на преференцията, което после отпадна.   На следващите избори може би ГЕРБ ще отменят изцяло вота. \"Проблемът не е в машините, проблемът е в сивото вещество, което работи с тях\", подчерта Божанков. А Александрова даде пример с Ирландия, която купила машини за стотици милиони евро, 3 години се водил дебат да има ли машинно гласуване и накрая той се провалил, а машините били продадени всяка по 9 евро за скрап. ", "date": "2019.07.16", "title": "Управляващите не могат да подредят две плочки"}
{"url": "https://www.actualno.com/society/gotvi-se-zabrana-da-parkirash-na-plaja-po-zakon-kakto-i-kak-da-se-pravjat-proverki-za-shum-news_768760.html", "text": "    Преминаването, паркирането и престоят на превозни средства, на ремаркета и полуремаркета върху територията на морския плаж се забранява. Това предвиждат промени в Закона за концесиите, внесени преди второ гласуване от Александър Иванов, Анна Александрова и Александър Ненков от ГЕРБ, пише в. \" \".      Една от основните причини за промените е случилото се на плаж Перла, където , след като собственикът му се опита да си пусне джета в морето. Заради това беше обявена на плажа от 6000 лева.   Вносителите посочват, че след като подобно ограничение се въведе за преминаване и паркиране на превозни средства върху пясъчни дюни - чрез Закона за устройство на Черноморското крайбрежие (ЗУЧК), те следва да важат и за пясъчната ивица. Причините са, че могат да я увредят и застрашават живота и здравето на посетителите.\r\nДруги изменения преди второ гласуване на проекта предвиждат в 6-месечен срок Министерският съвет да приеме наредба, с която да се определи по какъв ред държавните органи ще правят съвместни проверки за шумни заведения. Според нея глоби, наложени досега, няма да отпадат. Тези изменения идват  по-малко от месец след като бяха въведени законови забрани за шум от  23:00 до 8:00 ч, както и от 14:00 до 16:00 часа. Двигател на промените в  Закона за шума е Валери Симеонов.   ", "date": "2019.07.16", "title": "Готви се забрана да паркираш на плажа по закон, както и как да се правят проверки за шум"}
{"url": "https://www.actualno.com/europe/gruzinskata-cyrkva-ospori-tvyrdenie-na-putin-za-teritorialnata-cjalost-na-gruzija-news_768743.html", "text": "    Изявлението на президента на Русия Владимир Путин, че Абхазия и Южна Осетия \"не са били част от Грузия\", представлява изопачаване на историческите факти. Това се казва в специално съобщение на Грузинската патриаршия, предаде БГНЕС, позовавайки се на \"Двери\".      Църквата е готова да подкрепи провеждането на поредица конференции и научни прояви, посветени на този въпрос, за да не се допускат подобни манипулации. \"Изявлението на президента на Руската федерация от 9 юли за скорошната история на Абхазия и т.нар. Южна Осетия е интерпретация, която предизвика крайно негативна реакция в нашия народ. Подобно изопачаване на историческите факти допринася за разпалване на съществуващия конфликт\", се казва в изявлението на Грузинската патриаршия. Позицията на Путин е \"предизвикателство към грузинската държава, грузинските учени и всеки от нас\", се казва още в изявлението.   \"Считаме, че споменатото изявление трябва да стане своеобразно предизвикателство за грузинската държава, наука и всеки от нас - ние трябва бързо да реагираме. Нужно е да се проведат необходимите научни изследвания и материали, посветени на историята на страната и отделните й периоди, които да се изложат на популярен език, а след това те трябва да се преведат на английски, руски и други чужди езици. Всеки може да вземе участие в този процес. Между всички ангажирани трябва да се проведат дискусии по тези проблеми. Патриаршията в Грузия е готова да подкрепи всестранно организацията на конференции и срещи за обсъждане на историческите въпроси\", допълва в изявлението си Грузинската църква.\r\nПричина за реакцията на Грузинската патриаршия е изказване на Путин в Екатеринбург от 9 юли, който критикува \"антируските настроения в Грузия, раздухвани от хора, които нищо не знаят, а ако знаят - го игнорират\". Той \"напомни\", че Осетия е влязла в състава на Руската империя в край на XVIII век като самостоятелна държава, а Абхазия е влязла в Руската империя като княжество. \"По-късно се случват събития в рамките на единната държава - южната част на Осетия влиза в Тбилиска губерния, тогава не е имало никаква Грузия. Когато след Първата световна война се разпада Руската империя, Грузия прави опит да погълне Абхазия и с помощта на немските войски през 1918 година Абхазия е окупирана\".  Путин добави, че окупаторите се държали много жестоко. \"Още по-твърдо действа грузинската армия в Осетия през 1919-1920 г.\". Според Путин \"по времето на Съветския Съюз е планувано образуването на Абхазка социалистическа република, в чийто състав влиза днешна Грузия\". Това се \"променило по времето на Сталин\" - Абхазия влязла в състава на Грузинската съветска социалистическа република.\r\nПрипомняме, че само преди 11 години се стигна до военни действия между Русия и Грузия именно заради Южна Осетия и Абхазия. можете да научите повече подробности! ", "date": "2019.07.16", "title": "Грузинската църква оспори твърдение на Путин за териториалната цялост на Грузия"}
{"url": "https://www.actualno.com/plovdiv/plovdiv-posreshta-moshti-na-sveta-marina-news_768713.html", "text": "    Честната глава на Света великомъченица Марина ще бъде донесена в Пловдив от Негово Високопреосвещенство митрополита на Халкида Хризостом за храмовия празник на митрополитската църква носеща нейното име. Светинята ще бъде изложена за поклонение в храма през празничните дни – 16, 17 и 18 юли.      Светите мощи ще бъдат донесени днес в Пловдив. Посрещането на светинята ще бъде пред катедралния храм „Света Богородица” в 18.00 часа, след което с литийно шествие ще бъдат пренесени до митрополитския храм „Света Марина”, където Негово Високопреосвещенство Пловдивския митрополит Николай ще възглави Празничната вечерня по случай храмовия празник.   Светите мощите ще бъдат изложени в  храма за поклонение, освещение и благословение на вярващите. През празничните дни митрополитската църква „Света Марина” ще бъде отворена непрекъснато – и през нощта, за да могат да се поклонят и докоснат до светинята всички, които пожелаят. Православната църква отбелязва паметта на Света Марина на 17 юли. ", "date": "2019.07.16", "title": "Пловдив посреща мощи на Света Марина"}
{"url": "https://www.actualno.com/balkani/dva-sluchaja-na-zapadnonilska-treska-v-severna-gyrcija-news_768745.html", "text": "    Потвърдени са два случая на болни от западнонилска треска в Северна Гърция. Заразените са в областите Катерини и Ксанти, пише вестник Катимерини, цитиран от БГНЕС.      От Атинската медицинска асоциация реагираха с остро становище на новите случаи, като обвиниха гръцката държава в \"престъпна небрежност\" към взимането на превантивни мерки срещу болестта. \"В резултат, вирусът на западнонилската треска вече се установи в нашата страна,\", пишат от АМА.   Западнонилската треска се пренася от комарите. В много от случаите тя преминава без симптоми, но в малка част от хората се стига до треска, главоболие, болки по тялото, обрив на кожата и подуване на лимфните възли. Вследствие на болестта има опасност у хора с по-нисък имунитет да се развие менингит или енцефалит, който може да доведе до фатален край.\r\nПрез миналата година в Гърция бяха регистрирани 316 случая на западнонилска треска, като при 50 от тях се стигна до фатален изход. Вирусът причини смъртни случаи и в Сърбия и Румъния.  Най-важните превантивни мерки са насочени към максимално ограничаване на разпространението на комарите в населените места чрез провеждане на дезинсекционни мероприятия и постоянен контрол върху тяхната ефективност. Мерките, които всеки може да приложи, трябва да бъдат ориентирани към предпазване от ухапване от комари. Много комари са най-активни при изгрев и здрач. Хората трябва да използват репеленти, както и да са с покрити части на тялото, когато са навън (дълги ръкави и крачоли на панталони). Замрежването на врати и прозорци на домовете, както и използването на уреди и препарати за домашна дезинсекция също е добра превантивна мярка. ", "date": "2019.07.16", "title": "Два случая на западнонилска треска в Северна Гърция "}
{"url": "https://www.actualno.com/business/jivotyt-v-bylgarija-stava-po-evtin-sochi-prestijna-klasacija-news_768761.html", "text": "    Животът в България е поевтинял леко от началото на тази година, сочи специализираната на дигиталната платформа NUMBEO Тя се изготвя на всеки 6 месеца по впечатления на посетителите на едноименния сайт за цените на наемите, на продуктите в магазините и на цените в ресторантите в съответната държава и град, уточнява в. \"24 часа\".      В сегашната класация, България е 31-ва в Европа по \"цена на живота\", което представлява спад от едно място спрямо последната акутализация. И тогава, и сега от страните членки на Европейския съюз, по-евтин, отколкото у нас, е животът само в Румъния.   Придвижването с едно място надолу се дължи най-вече на оценката на  хората за цените на хранителните стоки в магазините и на цените в  ресторантите, които са намалели. Наемите се оценяват като леко  поскъпнали за тези 6 месеца. , че средната цена на ядене в ресторант от среден клас е 10 лева, като варира в диапазона между 8 и 15 лева. Хлябът пък е средно 1,01 лева, но може да се намери и за 75 стотинки - става въпрос за половин килограм, 12 яйца са средно 3,05 лева, а килограм пилешки гърди струва средно 8,93 лева. От плодовете и зеленчуците средната цена на килограм домати е 2,50 лева, на картофите - 1 лев, на ябълките - 1,91 лева. А бутилка от 1,5 литра вода е средно 91 стотинки.  Комуналните услуги на месец - вода, ток, такса смет, за апартамент от 85 квадрата, са средно 175,98 лева. Наемът за апартамент с една спалня в центъра на голям град е средно 495 лева, а квадратен метър се купува за над 2100 лева. Но за да пратиш детето си на частна година, ще ти трябват 552 лева месечно, а за частно училище - над 8100 лева годишно. Средната заплата пък е 1000,10 лева!\r\nИначе София се намира на 254 място от общо 377 града в света по скъпотия и на 123-то място в ЕС. Най-скъпият европейски град от години насам продължава да е Базел, следван от Цюрих и Лозана, а Швейцария е номер едно по скъпотия. Париж и Лондон са чак на 15-о и 16-о място в Европа.   Що се отнася до Балканите и Стария континент, Сърбия като цяло е по-евтина за живеене от България, а в редица сръбски градове животът е по-евтин от трите български града, които са включени в класацията. Белград обаче прави изключение и животът там е почти толкова скъп, колкото и в София - сръбската столица е само с три места по-надолу в класацията за Европа и шест в световната. Москва е на 111-о място по скъпотия в Европа и 221-ва в света, което е доста под нивото, на което е била преди години.     ", "date": "2019.07.16", "title": "Животът в България става по-евтин, сочи престижна класация"}
{"url": "https://www.actualno.com/sciencelogy/kritichno-vajni-li-sa-izteklite-ot-nap-danni-it-eksperti-sa-na-razlichni-mnenija-news_768772.html", "text": "    Най-вероятно говорим за стара информация, която е била качена на недостатъчно добре защитен сървър. Това смята експертът от Центъра за изследване на демокрацията Тихомир Безлов.      Това са извадъчни данни, каза един от създателите на SoftUni Светлин Наков, който не вижда изтеклата информация да е чак толкова критично важна. \" За мен тези данни не са твърде ценни – няма данни за апартаменти на политици, там има данни за справки, правени от IT отдела \", каза експертът. Той предположи, че избухналият медиен скандал може да е следствие от желанието на съответния хакер или хакери да покажат, че има проблем. Наков коментира пред Нова телевизия, че ако хакерите искаха да печелят от пробива, щяха да продадат базите на черния пазар.\r\nАко човекът си е свършил добре работата по технически начин, няма да го хванат, предположи Наков. Той даде варианти как може да е станал пробивът – бивш ядосан служител, някой си е дал лаптоп за ремонт, но без да се е подсигурил и да е прехвърлил на сигурно място данните, или инсталирана парола посредством автоматичен генератор с онлайн връзка, която може да е била прихваната от направен от хакери скрипт. Според Наков точно вариантът със скрипта е най-вероятен.   Припомнено беше, че още преди 3 години стана ясно, че НАП има уязвимост в сайта си – тя е такава, че хакер може да покаже на потребител съдържание, което всъщност не е качено от НАП и така някой да бъде подлъган да си издаде парола например . Платформата Java е доста уязвима, предупреди IT експертът Любомир Тулев. Пред БНТ той беше категоричен, че е редно държавен регулаторен орган да излезе с препоръки какво да се прави от обикновените граждани и фирми, ако в крайна сметка информацията за теча от НАП се окаже достоверна и говорим за много чувствителни данни.  Ние сме в ситуация на един IT Чернобил. Това каза експертът по киберсигурност Ясен Танев.\r\nФайловете са истински и са огромни, в тях има информация – ЕГН-та, имена, вноски, заеми, обяви Танев. Той лично е открил и себе си в този масив, като повдигна и въпросът за киберсигурността на съдии и прокурори, тъй като има данни за хора на такива постове .\r\n\"Много е важно, когато стане такъв инцидент, държавата да ни предостави информация. Не трябва да губим вяра, че държавата може да пази данните ни. Грешка е, че не работим заедно - частният сектор и държавата, когато държавата реши, че може да съхрани сама свръхобем информация\", обясни експертът.    Според него случилото се е добре планирано. \"Това не е игра на бял хакер, а целенасочена атака на данни, т.е. те са били взети и изнесени, затова е много важно да разберем кой и как го е направил\", коментира експертът в интервю за bTV. Той призова държавните институции да излязат с ясна информация за това какво се е случило.   Базата данни е толкова голяма, че ще бъде изследвана с месеци, а обикновеният човек е заплашен от тази дигитална радиация, защото може да бъдете профилиран, каза още Танев. Според него е малко вероятно тази хакерска атака да е дело на вътрешен човек. Позициите на отговорните Припомняме, че след като снощи , говорителят на НАП Росен Бъчваров увери, че системите на данъчните работят нормално. Той подчерта, че в случая става за конфиденциални данни на физически и юридически лица – колко данъци са платили за определен период.\r\nСъщевременно вътрешният министър Младен Маринов намекна, че пробивът може да е станал преди месеци. \"Ако информацията е взета преди месец - има съвпадение на други факти\", многозначително каза Маринов, който отказа да посочи точна дата на пробива. \"Най-вероятно атаката е отвън, всяка система има своите уязвимости, това е първата атака, при която има такъв успех хакерите да откраднат толкова много данни на хора. Мейлът на хакерите идва от руски сайт и в него се иска оставката на финансовия министър, може би това има връзка с вчерашното решение за \", допълни Маринов.   \"При всички случаи се засяга националната сигурност. Неслучайно и колегите от ДАНС работят\", завърши МВР министърът. ", "date": "2019.07.16", "title": "Критично важни ли са изтеклите от НАП данни - IT експерти са на различни мнения"}
{"url": "https://www.actualno.com/music/orficheski-misterii-se-zavyshta-v-trigrad-news_768807.html", "text": "    Триград ще възобнови и представи на своите гости магията на историята по тези земи!      Тази паметна среща на минало и настояще ще бъде на 27.07.2019г.\r\nСборният пункт ще бъде в Музей на мечката, откъдето  в 11ч. ще тръгне  шествие с кукери, тъпани и гайди.  На центъра на селото  ще имате възможност  да видите триградския обичай \"Напяване на китки\", а танцьорите от ТА \"Багри\" и ТА \"Празник\" ще ви пренесат в света на родопските традиции и танци. Ще има и редица други изненади чак до здрач, когато ще се прожектира филм за \"Орфей и Евридика\".    Празничният концерт ще започне в 21:30ч. на поляната пред хотел \"Аркан хан\" със спектакъла \"Родопски мистерии\", с участието на ТА \"Празник\" от Сандански, ТА \"Багри\" от София, гайдарска група \"Девин\" и други.\r\nСтрастите ще се разгорещят с  огненото шоу на \"Masters of the dance\" от Перник. В по-късните  часове купонът ще продължи с балканските ритми на група  \"Унисон\" и разбиващия рок на \"Black  rose\" от Благоевград.\r\nАко искате да станете част от това незабравимо преживяване, помислете отсега за вашето настаняване. В Триград има 6 хотела и десетки къщи за гости, а за любителите на палатките ще има специално отредена поляна в близост до сцената.   Водопа на Орфей и Евридика ви очаква. ", "date": "2019.07.16", "title": "\"Орфически мистерии\" се завъща в Триград"}
{"url": "https://www.actualno.com/america/otkriha-myrtyv-izcheznal-amerikanski-aktior-news_768746.html", "text": "    Тялото на актьора Чарлз Левин беше открито в отдалечен район на американския щат Орегон, предаде БГНЕС.      Полицията издирваше Левин една седмица, след като синът му го обяви за изчезнал.   Колата на актьора беше открита затънала край труднопроходим път в провинциален район на щата. Останките на 70-годишния актьор били намерени след претърсване на околността край изоставения автомобил. В колата било открито мъртво и кучето на Левин.\r\nЧарлз Левин се снимаше в редица сериали в САЩ през 80-те. Имаше и епизодични роли в два филма на Уди Алън.  Според посветения на киното сайт IMDB, Левин се е отказал от актьорството през 1998 година и се преселил в Орегон. ", "date": "2019.07.16", "title": "Откриха мъртъв изчезнал американски актьор"}
{"url": "https://www.actualno.com/balkani/policijata-na-ostrov-krit-se-nasochi-kym-zapodozrjan-za-ubijstvo-na-amerikanski-profesor-news_768744.html", "text": "    Полицията в Гърция разпитва 27-годишен мъж за Сюзан Ийтън на остров Крит, предаде БГНЕС      Молекулярният биолог, която работеше в световноизвестния институт \"Макс Планк\" в Дрезден, беше открита мъртва в изоставен военен бункер на 8 юли. Съдебните лекари казаха, че 60-годишната Ийтън е била удушена, като имала и контузии, които предполагат, че е била обездвижена преди смъртта си.   Сюзан Ийтън била на остров Крит за научна конференция. Предполага се, че е излязла да тича, когато е била убита. Тя е омъжена за друг учен - британеца Тони Хайман,  с когото имат двама синове.\r\nНякои гръцки медии написаха, че задържаният 27-годишен мъж, който е баща на две деца и се издържа като фермер, е признал убийството. Полицията засега не потвърждава тази информация.  Заподозреният притежавал земя край изоставения от времето на нацистката окупация на Крит военен бункер. Полицията го издирила, след като намерили и проследили следите от автомобил, с който тялото било докарано до мястото, където е изхвърлено, пишат гръцки медии.\r\nПолицията разпита общо 10 души, откакто Сюзан Ийтън беше открита мъртва. Бяха проучени автомобилите и мобилните им телефони. ", "date": "2019.07.16", "title": "Полицията на остров Крит се насочи към заподозрян за убийство на американски професор"}
{"url": "https://www.actualno.com/politics/borisov-svika-syveta-za-sigurnost-zaradi-atakata-sreshtu-nap-news_768806.html", "text": "    Премиерът Бойко Борисов свика Съвета за сигурност към Министерски съвет, предаде репортер на Агенция „Фокус“. Съветът се провежда във връзка с хакерската атака срещу Националната агенция по приходите (НАП). Той се председателства от министър-председателя.      Основният състав на Съвета по сигурността включва: министъра на външните работи, министъра на отбраната, министъра на вътрешните работи и министъра на финансите, техни заместник-министри, главния секретар на МВР, началника на отбраната и ръководителите на разузнавателните и контраразузнавателните служби.   Припомняме, че Националната агенция по приходите и ДАНС от системата на приходната агенция. Това потвърдиха пред Нова телевизия от НАП. До проверката се стигна, след като по-рано електронната поща на определени медии бяха , за които се твърди, че са на Министерството на финансите. Данните съдържали ЕГН-та, имена и доходи.\r\nПо информация в някои електронни медии, течът е дело на анонимни хакери, които са разпратили през руски имейл сървъри масив от 57 папки. Хакерите твърдят, че състоянието на киберсигурността ни е пародийно. Освен това казват, че разбитите бази данни засягат информация за над 5 милиона български, чужди граждани и компании. Данните съдържат ЕГН-а, имена, а в определени папки има и справки за доходи.   ", "date": "2019.07.16", "title": "Борисов свика Съвета за сигурност заради атаката срещу НАП"}
{"url": "https://www.actualno.com/europe/britanski-ministyr-predupredi-che-asandj-moje-da-ne-byde-ekstradiran-v-sasht-news_768750.html", "text": "    Великобритания няма да изпрати Джулиан Асандж в страна, в която го грози смъртно наказание. Това каза заместник-министъра на външните работи Алан Дънкан на съвместна пресконференция с външния министър на Еквадор Хосе Валенсия в Кито, предаде БГНЕС.      Решението дали някой да бъде екстрадиран от Великобритания се взима от министъра на вътрешните работи. При взимането на такова решение, обаче, министърът трябва да се съобрази с редица условия и забрани в британското и европейското право.   На сайта на британското правителство са публикувани правила, според които вътрешният министър не може да екстрадира лице, което е заплашено от смъртна присъда, както и без да е получил писмени гаранции, че най-тежкото наказание е невъзможно в дадения случай.\r\nДжулиан Асандж беше обвинен в изнасилване в Швеция, след което се укри в посолството на Еквадор в Лондон и остана там 7 години. В момента Асандж е в британски затвор, защото се укри от правосъдието във Великобритания, което му беше определило условия по освобождаването му под гаранция.  Съединените щати искат Лондон да им предаде основателят на WikiLeaks. В САЩ той е обвинен в 17 престъпления, повечето свързани с публикуването на секретна информация - главно документи на военните, включително за операции в Афганистан, но и документи, свързани с работата на американските служби. Ако бъде изпратен в Съединените щати, Асандж е заплашен от дългогодишна присъда, може би дори смъртна. ", "date": "2019.07.16", "title": "Британски министър предупреди, че Асандж може да не бъде екстрадиран в САЩ"}
{"url": "https://www.actualno.com/smolyan/ot-19-do-22-uli-se-ogranichava-dvijenieto-mejdu-k-k-pamporovo-i-sokolovci-news_768815.html", "text": "    Във връзка с провеждането на традиционния събор „Рожен 2019“ от 6 ч. на 19 юли /петък/ до 6 ч. на 22 юли /понеделник/ ще бъде ограничено движението на моторни превозни средства по път ІІ-86 – от отклонението за к. к. Пампорово до село Соколовци, съобщиха от АПИ.      Алтернативният маршрут за движение на транзитния трафик е Проглед – к. к. Пампорово – Смолян – Соколовци и обратно,   За периода от 17-ти до 20-ти юли т. г. отпада забраната за движение на МПС над 3,5 т по път ІІІ-8641 Пампорово – Смолян.\r\nОчаква се движението по път II-86 Пловдив – Смолян да бъде натоварено и поради това на шофьорите на товарни автомобили се препоръчва да използват обходни маршрути:  •\tПловдив – Кричим – Девин – Стойките – к. к. Пампорово – Смолян и обратно;\r\n•\tПловдив – Кърджали – Ардино – Смолян и обратно.   АПИ призовава шофьорите да се движат със съобразена скорост и повишено внимание, спазвайки пътна сигнализация и указанията на контролните органи.     ", "date": "2019.07.16", "title": "От 19 до 22 юли се ограничава движението между к. к. Пампорово и Соколовци"}
{"url": "https://www.actualno.com/travel/10-rajski-plaja-po-bylgarskoto-chernomorie-snimki-news_768819.html", "text": "    По българското Черноморие все още има незастроени и чаровни кътчета. Места, на които можете да поплувате в кристално чиста вода и плажове, на които няма нужда да се блъскате с още хиляди туристи. Единствено звукът на вълните и някоя птичка от близката дива гора прекъсват пълната тишина и спокойствие.        1. Болата    Представлява малко заливче с пристанище край нос Калиакра. Морето е спокойно и красиво, е с естествен произход и е уникален поради скалистите брегове в района. Пясъкът е чист и приятен, а водата плитка и бистра. Заливът предразполага към гмуркане и подводни снимки. В скалните масиви около плажа посетителите могат да открият издълбани пещери. Мястото е част от защитена зона \"Комплекс Калиакра\" и е член на клуба \"Най-красиви заливи в света\". 2. Иракли Това е един от малкото плажове, запазили дивата природа на българското Черноморие. Плажната ивица е дълга над 3 км и е покрита с фин, светъл пясък. Водата е прозрачна и чиста, а гората наоколо е изпълнена с живот. Може да чуете песента на птиците или да се разходите на сянка. Плажът обикновено е усамотен, тъй като мястото е по-трудно достъпно. Ето защо можете да видите делфини във водата.        3. Бутамята Един от най-посещаваните плажове в района на Синеморец и сред най-обичаните по южното Черноморие. Поради местоположението си, заливът осигурява леко вълнение, което привлича сърфистите. Плажът е обграден от красиви скали, приличащи на фигури. Пясъкът е фин, а водата топла. Мястото е охраняемо и чисто. 4. Камчия       Спокойно и тихо място за отдих. Перфектното място за любители на дивите пейзажи и по-усамотените плажове. Курортът се намира в сърцето на резерват \"Камчия\", известен и с реката си, привличаща любители на каякинга. 5. Шкорпиловци Малко популярен, но изключително красив и запазен плаж. Прилича на Камчия с изключение, че няма голяма река в близост. Плажната ивица е най-дългата и най-широката в България. Любимо място за поколения къмпингуващи, а цялата местност е пример за екологично чист район. Точно зад плажа се намира защитената местност \"Камчийски пясъци\".  ", "date": "2019.07.16", "title": "10 райски плажа по българското Черноморие (СНИМКИ)"}
{"url": "https://www.actualno.com/vraza/begylcite-ot-popravitelnija-dom-vyv-vraca-shte-bydat-pod-strog-rejim-news_768818.html", "text": "    Врачанският окръжен съд промени режима, при който ще изтърпяват своите присъди тримата непълнолетни, избягали на 7 юли 2019 г. от Поправителния дом за непълнолетни младежи към затвора във Враца. И за тримата съдът определи – заменя първоначалния „общ“ режим на изтърпявате на наказанията със „строг“.      Съдебните производства срещу тях бяха образувани след предложения за замяна на режима на изтърпяване на наказанията, направени от началника на затвора във Враца – чл. 445 и чл. 446 от НПК. С бягството си тримата грубо са нарушили установения затворнически ред, което е основание за промяна на режима в по-тежък, според Закона за изпълнение на наказанията и задържането под стража (чл. 67 ал. 1 т. 2).\r\nПрипомням, че край пистата преди Бяла Слатина. Преди това откраднали такси от Враца, с което тръгнали да бягат в посока Плевен. На завоя преди село Баница шофьорът изпуснал управлението на колата и тя се обърнала. Бегълците успели да се спасят и продължили пеш към Бяла Слатина. Случайни хора ги забелязват и подават сигнал на тел. 112, след което полицията заградила местността и ги заловила.\r\nТези определения на Врачанския окръжен съд не са окончателни и подлежат на обжалване в седемдневен срок пред Софийския апелативен съд.   ", "date": "2019.07.16", "title": "Бегълците от поправителния дом във Враца ще бъдат под строг режим"}
{"url": "https://www.actualno.com/balkani/ogromen-pojar-naloji-evakuacija-na-10-000-dushi-v-hyrvatija-video-news_768798.html", "text": "    Голям пожар избухна през нощта в боровата гора близо до град Новаля на хърватския остров Паг, предаде БГНЕС.        Пожарът се развихри, което наложи евакуацията на изключително много хора.\r\nПо думите на говорителката на местното полицейско управление Мая Брозичевич, около 10 000 души са евакуирани, тъй като на мястото, където бушува огнената стихия, се провежда фестивалът \"Фреш Айлънд\".    Три самолета и няколко пожарни коли участват в гасенето на пожара. Силната буря затруднява потушаването на пожара, който се простира до пътя Новаля-Паг. Заглавна снимка:       ", "date": "2019.07.16", "title": "Огромен пожар наложи евакуация на 10 000 души в Хърватия (ВИДЕО)"}
{"url": "https://www.actualno.com/balkani/turcija-se-hvali-kato-naj-silen-syuznik-na-severna-makedonija-za-vlizane-v-nato-news_768790.html", "text": "    Турция винаги е полагала усилия за всестранното развитие на отношенията с Македония. Това заяви турският министър на външните работи Мевлют Чавушоглу по време на официалната си визита в Скопие, предаде Анадолската агенция, цитирана от БГНЕС.      \"Към днешна дата Турция е страната, оказваща най-силна подкрепа на интеграцията на Македония в международната система\", подчерта външният министър по време на среща в турското посолство в Скопие.   Чавушоглу припомни, че Анкара е оказвала активно съдействие за членството на Скопие в НАТО. Той се надява, че страната ще бъде приета за член на Северноатлантическия алианс на предстоящата среща на върха на блока, която ще се проведе през декември във Великобритания. ", "date": "2019.07.16", "title": "Турция се хвали като най-силен съюзник на Северна Македония за влизане в НАТО"}
{"url": "https://www.actualno.com/chronicles/publikuvana-e-povestta-na-selindjyr-spasiteljat-v-ryjta-news_768429.html", "text": "    Спасителят в ръжта е роман от американския писател Джеръм Дейвид Селинджър, една от най-известните му творби. Публикувана за първи път на 16 юли 1951 г., книгата се превръща в една от най-заклеймяваните в историята на САЩ. Дори в 21 век тя все още предизвиква противоречия заради езика, който ползва, либералните разбирания, сексуалната освободеност и нежеланието на 16-17 годишните да се съобразяват и живеят с общоприетите норми на обществото. Въпреки че е отпечатана като книга за възрастни читатели, в днешно време тя е част от задължителната учебна литература, изучавана в училищата във всички англоезични страни. Преведена е на почти всички основни езици. Всяка година в света биват продадени около 250 000 копия, което прави близо 65 милиона общ тираж.      Романът попада в списъка на стоте най-добри книги, публикувани в периода 1923-2005, съставен от списание Тайм. Заема 64 място в анкетата за стоте най-добри англоезични романи на ХХ век, проведена от издателство „Модърн Лайбръри“.   Главният герой на книгата, Холдън Колфийлд, се превръща в икона на тийнейджърското бунтарство. Написан в първо лице, романът описва няколко дни от живота на героя, прекарани в Ню Йорк, след напускането му на училище малко преди Коледа. Книгата е изпълнена с философски разсъждения за живота и смъртта и на места може да се възприеме като песимистична. ", "date": "2019.07.16", "title": "Публикувана е повестта на Селинджър \"Спасителят в ръжта\""}
{"url": "https://www.actualno.com/europe/es-naloji-sankcii-na-turcija-zaradi-kipyr-ankara-otvyrna-che-ne-puka-news_768741.html", "text": "    Министрите на външните работи на ЕС гласуваха санкции срещу Турция заради сондажите за нефт и природен газ край Кипър, предаде БГНЕС.      Съгласно решението, се прекратяват дипломатическите контакти и се спира финансирането с европейски пари на редица дейности, насочени към подготовката на Турция за членство в ЕС. Според дипломати, Анкара ще загуби около 150 милиона евро от предвидените за 2020 година 400 милиона за различни сфери на обществото и икономиката - от политическа реформа до проекти в земеделието.   \"Провокацията на Турция е неприемлива за всеки един от нас\", каза министърът по европейските дела на Германия Михаел Рот, който повтори, че ЕС стои зад Кипър.\r\nМоментално Анкара отговори, като турското външно министерство предупреди, че Турция ще продължи добива на въглеводороди в Средиземно море, въпреки наложените санкции от Европейския съюз.  \"Решението за преустановяване на диалога няма да повлияе на нашата решимост да продължим дейността в източната част на Средиземно море\", казва турското външно министерство. \"Турция ще продължи да защитава своите интереси, както и интересите на кипърските турци и дори ще активизира действията си в тази насока\", пише още в изявлението.\r\nНеотдавна, в изключителната икономическа зона (ИИЗ) на Кипър бяха открити големи количества природен газ. Анкара оспорва границите на ИИЗ на Кипър и изпрати кораба \"Фатих\" да прави сондажи в района, които ще продължат до началото на септември.   През юни издаде заповед за арест на екипажа на \"Фатих\". Три седмици след това за допълнителни сондажи. Президентът на Турция Реджеп Ердоган каза, че страната е готова да защитава правата на кипърските турци върху находищата с горива, дори с употребата на военна сила.     ", "date": "2019.07.16", "title": "ЕС наложи санкции на Турция заради Кипър, Анкара отвърна, че не ѝ пука"}
{"url": "https://www.actualno.com/europe/salvini-gotvi-plan-za-izselvane-na-romite-ot-italija-news_768884.html", "text": "    Настроеният срещу миграцията вътрешен министър на Италия поръча доклад за ромското население на страната с оглед на затварянето на пренаселени \"незаконни\" лагери.      Ръководителят на крайнодясната Лига нареди на регионалните префекти на страната да изготвят \"доклад за присъствието на роми,  синти и каминанти\" в рамките на две седмици, се казва в изявление на министерството на вътрешните работи.   \"Целта е да се провери наличието на незаконни лагери, за да се изготви план за изселване\", се казва в него.\r\nРоми, синти и каминанти са традиционно номадски етнически групи, които са живели в Европа от векове.  Синтите традиционно са от Западна и Централна Европа, докато ромите произхождат от източната и югоизточната част на континента. Каминанти са най-малката група, около три процента.\r\nСпоред оценки на Съвета на Европа в Италия има между 120 000 и 180 000 роми, синти и каминанти - една от най-ниските концентрации в Европа.   Повече от половината са италиански граждани с редовни работни места и домове, но престъпленията от омраза срещу по-малко късметлиите  са широко разпространени.    Доклад на проромската група Associazione 21 Luglio от 2017 г. каза, че 26 000 роми, синти и каминанти живеят в аварийни жилища или лагери в Италия.\r\nЗаплахите срещу тях са се увеличили при който миналата година предизвика противоречия с призива си за ново преброяване на ромите и за всички неиталианци, които да бъдат изгонени от страната.\r\nСалвини също се стреми да затвори италианските пристанища за кораби на благотворителни организации, които спасяват мигранти в Средиземно море.   Вижте и последните разкрития за връзката между Салвини и Русия в  ", "date": "2019.07.16", "title": "Салвини готви план за изселване на ромите от Италия"}
{"url": "https://www.actualno.com/curious/lubopitnata-istorija-na-taratora-news_768506.html", "text": "    Едно от най-освежаващите неща в жегите е да си хапнеш таратор. Затова и ястието почти задължително присъства на българската трапеза през лятото. Как и кога обаче се е появила тази студена супа?      Според Речника на българския език от Найден Геров и означава „сочиво, студена чорба от краставици, чеснов лук, орехи и оцет; тлъченица“. Сочиво е народна дума за супа, а тлъченица е синоним на таратор (идва от глагола тълча – счуквам, скълцвам), пише \"Дарик\".\r\nВ Български тълковен речник от Любомир Андрейчин думата таратор е обяснена по следния начин: \"Вид студена супа от разводнено кисело мляко с краставици, чесън, оцет и др\". Произходът на думата таратор според този речник е персийско-турски. - предимно оцет, който е разреден с вода. Вариацията му с кисело мляко е позната, но е слабо разпространена.     Наименованието „таратор“ в това значение идва от Близкия изток, където е подправен с чесън, киселина и тахан. В турския вариант на този сос таханът е заменен с орехи и изглежда в този вид тараторът се разпространява на Балканите. Там студената супа съдържа всичките компоненти на днешния таратор: нарязани кубчета краставици, разбито кисело мляко, чесън, сол, копър, олио и по една лъжица ситно счукани орехи, плюс лед за поддържане на температурата. Това е и единствената рецепта за таратор в книгата.\r\nДо края на 70-те години в различни готварски книги продължават да се описват и други рецепти за по-ранните форми на таратора.    Днес тараторът е абсолютна класика и не можем да си представим българската кухня без него. ", "date": "2019.07.16", "title": "Любопитната история на таратора"}
{"url": "https://www.actualno.com/actualno/ne-nap-dyrjavnostta-e-izhakana-news_768868.html", "text": "    Понеделник вечер – скандалче. Този път, с може би най-големият в историята на държавните институции на България. Според вестник „Капитал“ и Mediapool става въпрос за данни на милиони български граждани и фирми – огромен обем. А държавата вече си призна, че е имало хакерски пробив – лично чрез вътрешния министър Младен Маринов.      Дотук добре – но някои аспекти от този случай показват политическа украска. Първо, според проучване на , българските медии, които са получили сигнала за данните – от руски имейл, са на първо място \"Капитал\" и Mediapool. Поне засега не сме открили друга медия, до която да е бил пратен сигналът за успешната хакерска атака.\r\nВторо – моментално последва искане за оставката на финансовия министър Владислав Горанов, защото пробивът е в НАП. Това е поредно такова основание, като лично за мен най-сериозното е апартамента от кръстника и как КПКОНПИ не откри нищо нередно, а прокуратурата ОЩЕ проверява и си трае! Но натискът идва точно когато централна тема за властта е сделката за F-16.   И всъщност точно заради това има определена неяснота какво става. Медии, явно свързани с прозападно финансиране, оказват натиск върху кабинета в момент, в който се оформя прозападна военна сделка. Звучи абсолютно нелогично – но също толкова нелогично беше постоянно ходещият Цветан Цветанов да си иде заради натиск от САЩ.  Така стигаме до следната ситуация – или говорим за пример за наистина хибридна война, в която никой не е този, който се представя и картината е ясна само на крайно ограничен кръг хора, а управляващите пак са изправени на нокти и зад кулисите трябва да правят отстъпки за това или онова пред няКОЙ, което не позволява абсолютно акуратен анализ, или говорим за класически пример да се покаже за пореден път некадърността на сегашната управление с надеждата най-после тиквите, известни като избиратели, да преминат в следващ етап на еволюция. Вие си изберете – и докато го правите, не забравяйте, че освен всичко друго вчера окончателно се забави . Кълбото от интереси е здраво заплетено и едно е ясно със сигурност – България е едно от полетата на ожесточения глобален сблъсък на Запада и Изтока, като пълният разпад на държавността не ни позволява да защитим нашите национални интереси на първо място – вместо това биват защитавани чужди, според ситуацията и конкретното надмощие, което има определена страна. В този ред на мисли последната ни грижа е, че някой може да разбере дали сме подали данъчна декларация или не – въпросът е ще можем ли някога да защитим своето?\r\nп.п. Разбира се, това може и да е вътрешен сблъсък - например хора, които са притискани от управляващите, да си го връщат и да ги предупреждават, че може да се защитават! Автор:       ", "date": "2019.07.16", "title": "Не НАП - държавността е изхакана!"}
{"url": "https://www.actualno.com/showbusiness/uiljam-i-kejt-izlizat-v-otpusk-news_768823.html", "text": "    Херцозите на Кеймбридж Уилям и Кейт излизат в отпуск, пише списание Hello. Двойката официално ще може да отдъхне от кралските си задължения и да бъде далеч от всички светски събития.       Двамата дават старт на почивката си, която ще продължи месец и половина - чак до септември. Все още не е ясно къде ще почиват Уилям и Кейт и дали ще изберат някоя екзотична дестинация, но едно е ясно - най-вероятно ще отделят малко време, за да посетят кралицата в замъка Балморал - нещо, което правят почти всяко лято.   Всъщност Уилям и Кейт ще направя изключение и ще прекъснат отпуската си съвсем за кратко на 9 август, когато ще присъстват в Лондон на турнир по ветроходство за набиране на средства за дейността на благотворителните организации под техен патронаж. ", "date": "2019.07.16", "title": "Уилям и Кейт излизат в отпуск"}
{"url": "https://www.actualno.com/varna/slujiteli-ot-mvr-varna-organizirat-poreden-protest-news_768886.html", "text": "    На 18 юли (четвъртък) служители на МВР ще проведът поредни протестни действия в морската ни столица, като ще настояват за увеличаване на минималния размер на допълнителното заплащане за нощен труд. Протестът е част от серия такива, започнали на 5 юли 2019 г. под надслов \"За достойно заплащане на нощния труд“. Организатори са СФСМВР и ССЗБ, които ще бъдат подкрепени и от Български лекарски съюз, КТ \"Подкрепа“ и Българска асоциация на професионалистите по здравни грижи. Служителите от МВР Варна за пореден път ще посочат своите искания за актуализиране на размера на допълнителното заплащане за нощен труд, като настояват той да стане определен процент от социално измерим променлив критерий.       \"Нощния труд уврежда по –бързо здравето и е предпоставка за повече трудови злополуки .Ето за това от СФСМВР смятаме ,че сега заплатения нощен труд от 0,25 ст. на час за периода от 22:00 ч. до 06:00 ч. е подигравателно и не е достатъчно за положеният ни труд  през нощта, съобщиха за медията ни организаторите на протеста.\"     ", "date": "2019.07.16", "title": "Служители от МВР Варна организират пореден протест"}
{"url": "https://www.actualno.com/society/novini-ili-novini-kartinata-na-pechata-za-16-uli-news_768733.html", "text": "    Средата на юли е – всеки мисли за почивка, но зулумите – никога. В България, за съжаление, те са често срещано явление и дори тогава, когато уж всичко е нарисувано да бъде хубаво, винаги идва лъжичката катран в кацата с мед. Да видим какво мислят и малкото останали вестници.       На фокус е БСП и поредната фигура, която Корнелия Нинова бута от червената дъска. Този път това е варненската червена емблема Борислав Гуцанов, който излетя от удобното си място в морската столица. Излетя така, както цената на тока е летяла за 12 години – почти 30% поскъпване, но все пак по-малко от инфлацията, която е почти 37%.   Един от основните акценти е реакцията на ЕС спрямо Турция заради сондажите за газ край Кипър. Външните министри от Европейския съюз решиха да отменят срещите на високо равнище, да прекратят преговорите по споразумение за въздушни превози с Турция, да намалят финансовата подкрепа за Анкара като кандидат за членство в ЕС и да ограничат кредитите от Европейската инвестиционна банка. А друг сериозен акцент е как на Белоградчишките скали се появиха лампи и дали това ги руши. Плащаме на ЕС за пластмасовите опаковки, твърдят подопечните на Петьо Блъсков. Става въпрос за нерециклирани отпадъци от пластмасови опаковки и това е обсъдено от ЕКОФИН като мярка за всяка страна-членка на ЕС, не само България. Освен това, има предложение 20% от приходите от продажби на квоти за емисии парникови газове също да отиват в евробюджета за европейските политики за околна среда, както и дял от новата обща консолидирана основа за облагане с корпоративен данък, но това не е прието, защото няма никакво съгласие за формиране на единна основа за облагане с корпоративен данък в страните от ЕС. По предварителни оценки трите предложени нови източници на приходи ще донесат средно 22 млрд. евро годишно за периода 2021-2027 година.     Българите масово не оставят завещания. През първото тримесечие на 2019 г. са обявени 336 завещания в цялата страна по отношение на имоти, 70 от които в София, по 19 в Пловдив и Русе, 20 във Варна и останалите в други населени места. Това е с 13 по-малко от същия период на 2018 година и с 11 по-малко отпреди 2 години. ", "date": "2019.07.16", "title": "Новини или Novini – картината на печата за 16 юли"}
{"url": "https://www.actualno.com/europe/turcija-predizvika-es-zasilva-dejnostta-si-po-sondaji-pri-kipyr-news_768908.html", "text": "    Турция ще засили дейността си край Кипър, след като срещу Анкара за сондажни операции в Източното Средиземноморие, каза турският външен министър Мевлют Чавушоглу, предаде БГНЕС.      Външните министри от ЕС договориха в понеделник мерки, включващи намаляване със 145,8 млн. евро от предприсъединителните финансови средства за Турция, отпуснати за 2020 година. Други мерки на ЕС, предприети срещу Анкара, включват спиране на диалога  на високо равнище с Турция и прекратяване на преговорите за авиационно  споразумение. Решението беше взето, след като Анкара многократно пренебрегна предупрежденията на Европейския съюз и САЩ за прекратяване на дейностите си по сондиране край Кипър.   \"Ако вземете такива решения, ще увеличим дейността си\", заяви Чавушоглу по време на телевизионна пресконференция в столицата на Северна Македония Скопие. Турция вече е изпратила три кораба за сондиране за петрол и газ край Кипър, каза Чавушоглу, добавяйки: \"Благодарение на Бог, скоро ще изпратим четвърти кораб в източната част на Средиземно море\".\r\nОткриването на огромни запаси от газ в източната част на Средиземно море подхрани надпревара за използване на подводните ресурси и предизвика спорове между Турция и Кипър. Турски официални лица заявиха, че районите, където се намират корабите, са част от континенталния шелф на Турция или част от територията на Севернокипърската турска република.   ", "date": "2019.07.16", "title": "Турция предизвика ЕС - засилва дейността си по сондажи при Кипър"}
{"url": "https://www.actualno.com/business/iskat-promjana-na-naredbata-za-kasovite-aparati-zaradi-hakvaneto-na-nap-news_768875.html", "text": "     \"За потенциален проблем със защитата на данни БСК предупреди в свое официално становище още на 16 август 2018 г. и многократно след това, в контекста на промените в Наредба Н-18 (за касовите апарати). Опасения от подобно естество бяха изразявани от браншови организации, фирми и експерти в рамките на множеството срещи и работни групи, както и при всички публични изяви, свързани с темата. През всичките тези месеци от страна на компетентните институции ни опонираха, че българският бизнес укрива информация/обороти, брани сивата икономика и пр., и пр. Всички тези обвинения с днешна дата губят всякакъв смисъл, защото случилото се на 15 юли 2019 г. доказва нашите опасения.\" Това обявиха в позиция от Българската стопанска камара (БСК) по повод срещу сървъри на НАП от вчера, при която стана ясно, че има изтичане на данни.      От БСК припомниха, че точно преди година (през август 2018 г.) в продължение на половин месец държавата беше в абсолютна невъзможност да упражнява правомощията си в една друга важна сфера на обществения живот - търговската регистрация - заради .   \"Обществото и, в частност – бизнесът, очаква отговор на най-малко три ключови въпроса:\r\n•\tКакви са видът и обхватът на изтеклата информация?  •\tЗастрашена ли е националната сигурност?\r\n•\tПо какъв начин ще бъдат защитени гражданите и фирмите?\", пишат още от Камарата.    Не на последно място, скандалът с теча на информация прави повече от наложителни промените в Наредба Н-18 , вкл. прецизиране на текстове и промяна на срокове, така че Наредбата да бъде приложима и да не поставя в рискови условия, както дейността на фирмите, така и функционирането на данъчната система\", настояват от БСК.    Припомняме, че днес (16 юли) премиерът Бойко Борисов свика заради хакерската атака. \"Изключително неприятна атака, информацията е част от базата данни на НАП. Около 3% от данните са засегнати\", обясни министърът на финансите . Това, което е установено до момента е, че от руски домейн е изпратено съобщение до български медии за атаката. ", "date": "2019.07.16", "title": "Искат промяна на наредбата за касовите апарати заради хакването на НАП"}
{"url": "https://www.actualno.com/cinema/bezplatno-kino-na-ljatnata-scena-ndk-news_768909.html", "text": "     В три поредни вечери ще бъдат прожектирани филмите \"Измамно богати\", \"Walking on Sunshine\" и \"Презрението\". Началото на прожекциите е от 21:00 часа.      Италианската закачлива комедия (\"Ricchi di fantasia\") на режисьора Франческо Мичикè ще даде старт на откритото лятно кино в НДК. Филмът разказва историята на любовниците Серджо (Серджо Кастелито) и Сабрина (Сабрина Ферили). Серджо е дърводелец, а Сабрина – певица и между двамата гори силна любов. Поради финансови причини обаче нямат възможност да напуснат половинките си. Животът за двамата влюбени се преобръща, когато приятелите на Серджо му внушават, че е спечелил 3 милиона евро от лотарията. Какви последици може да предизвика една шега? Отговора ще научите на 22 юли (понеделник) на Лятна сцена НДК. Във втория ден от програмата на лятното кино в НДК (23 юли) ви очаква мюзикълът . Режисьори на филма са Макс Гива и Дания Паскуини. Летният мюзикъл проследява бъдещата сватба на Мади и Раф в Пулия. Мади се приготвя за най-важния ден в живота си без да знае, че в миналото годеникът ѝ Раф е имал лятна авантюра със сестра ѝ. Мъжът от своя страна не знае, че бъдещата му съпруга е свързана със семейството на неговата бивша.  Не пропускайте да гледате една забавна история за любовта и да чуете някои от най-големите хитове на 80-те години.   Любовта обаче невинаги приключва със щастлив край. Култовата класика на режисьора от френската Нова вълна Жан-Люк Годар - (\"Le mépris\") от 1963 г., ще проследи моментите на отчуждение в една връзка. Прожекцията на филма ще бъде излъчена на 24 юли (сряда) на Лятна сцена НДК. Историята разказва за отдалечаването на двама съпрузи един от друг, настъпило след банален инцидент в живота им. Част от великолепния актьорски състав на филма са легендите на френското кино Брижит Бардо и Мишел Пиколи. Участват още Фриц Ланг и самият Жан-Люк Годар.     Прожекциите се осъществяват със съдействието на Италианската търговска камара и Френския институт.  ", "date": "2019.07.16", "title": "Безплатно кино на Лятната сцена НДК"}
{"url": "https://www.actualno.com/crime/prokurata-oshte-njama-dokazatelstva-za-finansovi-zloupotrebi-na-shefovete-na-voenna-informacija-news_768895.html", "text": "    Разследването в служба \"Военна информация\" е две посоки. Едната е изтичането на класифицирана информация, а втората – финансови нарушения, т.е. как се харчат бюджетни и извънбюджетните постъпления в тази служба. Това заяви заместник-главният прокурор Иван Гешев, предаде БГНЕС.      Става въпрос , при който беше обявено, че са разследвани бившият и настоящ директор на службата - генералите Светослав Даскалов и Пламен Ангелов.   Прокурор Гешев потвърди, че към този момент има привлечени към наказателна отговорност две лица – Даскалов и Ангелов. \"Към този момент нямаме обвинения за финансови нарушения. Надяваме се след събирането на достатъчно доказателства да има обвинения и в това направление\", обясни той.\r\nСпоред събраните от държавното обвинение данни, генерал Пламен Ангелов е накарал представител на службата в държава от ЕС да даде информация на бизнесмен, която пряко засяга неговите бизнес интереси, както и да го вози с автомобил няколко дни. \"Не знам дали е обидно за един офицер това нещо, но за българското граждани трябва да е обидно\", коментира Гешев. \"Трябва да бъде ясно едно – ако ти работиш за българската държава и заплатата ти плащат българските граждани, трябва да си вършиш служебните задължения по начин, разписан в закона. Трябва да работиш за българските граждани\", категоричен е зам.-главният прокурор.  Иван Гешев не коментира хакерската атака към НАП с аргумента, че върху нея работи ГДБОП. На въпроса дали ще се кандидатира за главен прокурор, той отговори лаконично: \"Няма да коментирам този въпрос. По-нататък\". ", "date": "2019.07.16", "title": "Прокурата още няма доказателства за финансови злоупотреби на шефовете на \"Военна информация\""}
{"url": "https://www.actualno.com/society/pretovareni-li-sa-tir-ovete-po-pytishtata-tova-shte-izmerva-nova-sistema-news_768914.html", "text": "     Нова система ще измерва в реално време тежкотоварните ТИР-ове над 12 тона в рамките на . Целта е да се предотврати порочната практика да се превозват по-големи товари, заради които много често стават катастрофи по пътищата, а и пътната настилка се компрометира по-бързо. Това е едно от предложенията, около които са се обединили браншови организации, транспортен бранш и регионалното министерство, предаде репортер на БГНЕС.      Днес в Министерството на регионалното развитие и благоустройството се проведе поредна среща между държава и експерти за уточняване на детайлите по тол системата. На нея бе договорено да бъде изграден нов специален борд от представители на различни браншове, който да има консултативни функции и занапред да следи как се разпределят постъпленията от тол таксите. Обсъдено бе също и да се помисли и за онези превозвачи, които извършват предимно курсове в страната, отколкото в чужбина. За тези превозвачи са предвидени отстъпки, например – камиони, които са навъртели над 10 хиляди километра по републиканските пътища , не зависимо дали са с българска или чужда регистрация, ще получават 30% отстъпка . ТИР-ове, изминали между 7 000 и 10 000 километра , ще получават 20% по-ниски тол такси.   Заместник регионалният министър Николай Нанков даде повече подробности около бъдещата система за измерване на ТИР-овете. Той обясни, че новите камери от ще показват в реално време камиона , а специално изградени датчици в асфалта ще отчитат реалният тонаж.\r\nБизнес и държава са взели решение от 16 август реално да стартира и тестовото изпитание на тол системата. Договорено е камионите да се движат с такси на цени от 10-12 стотинки за изминат километър . Очаква се до края на годината да има окончателни цени и разписание кои пътища ще се включат в тол системата.  \"Тези пари няма да се събират от превозвачите до март догодина, когато започва търговската експлоатация на тол ситемата. Времето между 16 август и Нова година ще служи на Националното тол управление и на превозвачите, за да преценят дали това е най-удачната тарифа. След това тя ще влезе в сила с акт на Министерския съвет\", заяви Нанков. ", "date": "2019.07.16", "title": "Претоварени ли са ТИР-овете по пътищата - това ще измерва нова система"}
{"url": "https://www.actualno.com/interest/izkorenjavaneto-na-hiv-e-v-zastoj-news_768861.html", "text": "    С 33% са намалели смъртните случаи в следствие на в сравнение с 2010 г., но глобалните усилия за изкореняване на болестта са в застой, тъй като финансирането пресъхва, съобщиха от ООН.      Приблизително 37,9 милиона души сега живеят с ХИВ - рекордните 23,3 милиона от тях имат достъп до някои антиретровирусни терапии (АВТ), посочва UNAIDS в годишния си доклад.   Подчертавайки огромния напредък от началото на епидемията от в средата на 90-те години, докладът показва, че броят на хората, умиращи от болестта, е намалял от 800 000 през 2017 г. до 770 000 миналата година, предаде БГНЕС.\r\nДанните показват, че този брой е с блзо една трета по-малък от 2010 г., когато имаше 1,2 милиона смъртни случаи, свързани със СПИН.  Но също има и слабости в световната борба срещу СПИН.\r\nДокато смъртните случаи, свързани със СПИН, в Африка, най-засегнатият от епидемията континент, спаднаха през това десетилетие, Източна Европа отбеляза повишаване на смъртност с 5%, а  Близкият изток и Северна Африка - с 9%.\r\nНа годишна база същите тези региони отбелязаха съответно 29% и 10% увеличение на новите инфекции.       \"Спешно се нуждаем от по-голямо политическо ръководство, за да се сложи край на СПИН,\" каза Гунила Карлсон, изпълнителен директор на UNAIDS.\r\nДесетилетията  научни изследвания все още не са довели до лечение или ваксина за , който е заразил почти 80 милиона души и е убил повече от 35 милиона от началото на 80-те години.\r\nООН заяви, че повече от половината от новите ХИВ инфекции в световен мащаб идват от \"ключови групи от населението\" - интравенозни наркомани, хомосексуални мъже, транссексуални лица, проституиращи и затворници.\r\nВъпреки това в доклада се казва, че под 50% от тези рискови групи са достигнати от услугите за превенция на ХИВ в повече от половината страни.\r\nМиналата година бяха отпуснати 19 милиарда долара за реагиране срещу СПИН, което е с над 7 милиарда по-малко от очакваните 26,2 милиарда долара за 2020 година.       ", "date": "2019.07.16", "title": "Изкореняването на ХИВ е в застой"}
{"url": "https://www.actualno.com/smolyan/prezidentyt-shte-otkrie-sybora-na-rojen-news_768927.html", "text": "    Президентът Румен Радев ще открие тазгодишния . Събитието ще започне на , съобщи на брифинг кметът на Смолян Николай Мелемов.      За събота председателят на Народното събрание Цвета Караянчева е потвърдила участие.\r\nРоженските поляни ще бъдат украсени с внушителен трибагреник . Знамето ще се разпъне  ден преди събитието от известни български спортисти и всички, които искат да се присъединят към тях. Засега потвърждение има от биатлонистката , боксьора , автомобилните състезатели , сноубордистът , състезателката по борба и др.  Съборът ще започне с , с изпълнения на родопската певица Валя Балканска, гайдаря Петър Янев, а Илия Учиков ще е гайдарят на малката певица Мария Бечева от Чепеларе. от всички краища на страната ще се изявят във фолклорния конкурс на четири сцени. , 107 индивидуални изпълнители, 56 танцови състава и 15 групи за народни обичаи ще се състезават. За пръв път във фолклорната програма ще вземат участие 5 фолклорни групи от бесарабски българи от Украйна.\r\nПредвиден е , за който досега са подадени 57 заявки.     с ръчно изработена керамика, иконопис, дърворезба, битови тъкани, бродерия, бижута, рисувана коприна, народни инструменти, звънци и чанове ще представят своите занаяти в централната зона.\r\nМобилната музейна експозиция „ “ ще покаже местните традиции, обичаи и ритуали с акцент магичната каба гайда. На поляните ще се вдигне етно селище с македонска, северняшка, шопска и родопска махала с възстановка на къщите на бесарабските и банатските българи. Ще бъде пресъздадено хайдушко сборище, възрожденско кафене и гранична застава, каквато е имало на Рожен преди повече от век.\r\nПървата вечер е предвиден , а в съботната е изцяло предназначена за родопските изпълнители – и Петър Янев, ФА „Родопа“, „100 каба гайди“, „101 каба гайди“, „Каба Кабадайлии“ и др.   „Община Смолян не отговаря за търговската част. За нас е важно, че три дена България ще е Рожен, Рожен ще е България, че три дена медии и много наши сънародници ще дойдат и ще покажат събора, че запазваме традициите. Смятам, че това е полезно за всички, а търговците са малка част от гражданите на Смолян“, заяви кметът. Председателят на сдружението „Рожен – наследство в бъдещето“ Симеон Караколев призова да се ползва общественият транспорт и буферните паргинги, защото . И ако всички се насочат към поляните, ще се образуват тапи и дълги колони по трасетата към събора.\r\nТой се оплака, че откак са окосени ливадите, . Пускали даже валяк да заравни терена.\r\nПопитан дали има гаранция, че докараните на Рожен животни ще са здрави, Караколев отговори, че те ще бъдат транспортирани съгласно българското законодателство. и ще им бъде издаден пътен лист за придвижване. Когато дойде време да ги връщат, местен ветеринар ще ги прегледа отново, обясни той. На събора ще има поне 170 еко тоалетни, разположени в две зони, в това число и за инвалиди, около 15 мобилни бани и 80 мивки.\r\nИма специална зона за палатков лагер и паркинг зона за над 5000 автомобила. ", "date": "2019.07.16", "title": "Президентът ще открие събора на Рожен"}
{"url": "https://www.actualno.com/business/svinevydnijat-sektor-se-oplaka-ot-sivata-ikonomika-kojato-udrjala-s-afrikanskata-chuma-news_768918.html", "text": "    „В момента около 1% нелегални прасета държат пистолета, зареден с патрон в цевта, срещу 99% от регистрирани прасета в България“. Това каза Венцислав Славов, мениджър на фирма производител на угоени прасета, по темата с африканската чума, предаде БГНЕС.      Той каза, че не може цял сектор  да бъде застрашен от около 20 000 прасета, които се отглеждат в т. нар. \"заден двор“.   \"В момента свинете майки в основните стада са около 60 000 броя, тяхната стойност е над 32 млн. лв.  Поддържаме и чистопородни свине и нерези, които са на стойност около 10 млн. лв. Моментната наличност в свинекомплексите е 900 000 свине или това са 140 млн. лева. 1.5 млн. прасета се \"произвеждат\" годишно у нас, които по пазарни цени към днешната генерират оборот от  400 млн.лв. без ДДС\", посочи той и добави, че приходите от дейността им е над 100 млн. лева от ДДС, корпоративен данък, пенсионно осигуряване и здравно осигуряване годишно.\r\nЗаради заплахата д-р Румен Караманов поиска в разрешаването на проблема да се намеси спешно държавата, полици и военни, и да бъде обявено военно положение по отношение на африканската чума по прасетата. \"Това е необходимо, за да се спре безконтролното движение на животни в страната и разпространяване на заболяването. Подобен проблем беше установен на 3 юли в с. Жернов, Плевенско. Само пет дни по-късно едновременно бяха потвърдени нови шест огнища тип \"заден двор\" в област Плевен. А два дни по-късно заболяването беше потвърдено в Бургас и Велико Търново. От две огнища са потвърдени още две нови огнища в Ценово и община Две могили. Всичко това е в резултата но безконтролното придвижване на болни животни от едно място на друго, с цел спасяване от евтаназия\", поясни д-р Караманов и подчерта, че няма медикаменти и ваксини срещу африканската чума.  Той уточни, че понятието \"заден двор\" не съществува в другите европейски държави, с изключение на България и Румъния. Според него проблемът трябва да се реши без да се политизира и да се спазват законите.\r\nПопитан дали трябва да бъде забранено отглеждането на прасета в \"заден двор\", д-р Караманов обясни, че не трябва, но животните трябва да бъдат регистрирани и да не се отглеждат с търговска цел. Той припомни, че наредбата позволява да се отглеждат до 5 прасета за лични нужди, и забранява в тях да се гледат свине-майки.   Другият проблем е свързан с храненето на прасетата с отпадъци. Според него това е незаконно, но отново става дума за невъзможност БАБХ да извършва ефективен контрол.    Според свиневъдите държавата трябва да отпусне допълнителни 20 млн. лв. на агенцията, за да може да си върши работата както трябва.\r\nД-р Полина Хаджистоева, председател на Асоциацията на свиневъдите в България алармира, че ситуацията се влошава.\r\n\"Дивото състояние на вируса, което беше досега само при дивите прасета, стигна до дворовете на хората. В свинефермите биосигурността е на друго ниво. При нас нещата са сигурни, че по стандартния начин няма как да влезе вируса освен чрез фуражи и зърна\", обясни тя и добави, че отглежданите прасета нямат контакт с диви прасета.   Свиневъдите поискаха още оградата по сухопътната ни граница с Румъния да бъде укрепена и действително да не допуска преминаването на болните прасета от съседката ни у нас, както и криминализиране на отглеждане на нерегистрирани прасета в нерегистриран обект. ", "date": "2019.07.16", "title": "Свиневъдният сектор се оплака от сивата икономика, която удряла с африканската чума"}
{"url": "https://www.actualno.com/vraza/2-cisterni-sys-serovyglerod-sa-gotovi-za-izvozvaneto-im-ot-predelite-na-vraca-news_768924.html", "text": "     започна вчера. За проблем в мощността на компресора на първата цистерна, съобщи комисар Николай Димитров от Пожарна и аварийна безопасност, но фирмата\"Балкан ресурс\" е доставила нови, по-мощни, така че изпомпването е продължило без проблеми . 2 цистерни са пълни и се очаква да потеглят извън територията на фирма \"Камибо\", където се съхраняваха близо 20 години.      Комисар Н. Димитров коментира, че не е имало течове, цистерните са с висок клас на защита - неръждаеми, със специална изолация и обозначителни надписи  и сигнализация за превоз на опасен товар. Изправността на цистерните е доказателство за безопасното транспортиране на серовъглерода.\r\nОстава още неясен въпроса за къде ще отпътува опасното вещество и по-нататъшната му съдба. Фирмата отказа да назове за къде ще отпътуват 110-тте тона серовъглерод и се позова на осигуряване на безопасността на цистерните, като не издаде анонимният им маршрут. Според запознати, химикалът ще замине за Стара Загора и оттам до Сърбия, където ще бъде използван в местно производство.\r\nВсе още  не е ясно дали при потеглянето на цистерните ще има  полицейски ескорт или специални мерки за сигурност на пътя.  Областният управител Малина Николова заяви: \"Не знам защо всички очакват някакви крути мерки за сигурност. Не смятам, че се налага специална органзиация на движение или спиране на превозни средства. Такива цистерни с подобни товари се движат ежедневно по пътищата в цяла Европа. Няма нищо притеснително\". ", "date": "2019.07.16", "title": "2 цистерни със серовъглерод са готови за извозването им от пределите на Враца"}
{"url": "https://www.actualno.com/velikotarnovo/otbeljazvame-182-godini-ot-rojdenieto-na-apostola-na-bylgarskata-svoboda-news_768863.html", "text": "    Община Велико Търново и Националния  военен университет „Васил Левски”организират тържественото отбелязване на . Честването ще се проведе днес, в старата столица .        Слово на бригаден генерал д-р Пламен Богданов- началник на НВУ „Васил Левски”.  Военен ритуал за полагане на венци и цветя на признателност.\r\nХимн на Република България.     Преминаване в тържествен марш на Почетния караул от НВУ „Васил Левски”. Паметника на Васил Левски на ул. „Васил Левски“ Аудио-визуален спектакъл „Царевград Търнов - звук и светлина”. Площад „Цар Асен І”    Той е роден на 18  юли 1837 г. в град Карлово. Едва 14 годишен, върху него пада отговорността да помага в изхранването на семейството си. Под влияние на вуйчо си става послушник, а след това и монах под името Игнатий в Сопотския манастир (1858 г.).\r\nПрез пролетта на 1862 г. по призива на Георги Раковски заминава за Белград, където се включва в Първата българска легия. Там получава и бойното си кръщение, и името Левски. През 1867 г. е избран за знаменосец на четата на Панайот Хитов. Непрекъснато обмисля нови възможности за решаване на българския политически въпрос и за освобождението на България.\r\nСлед напразните усилия на емигрантските дейци, които почти цяло десетилетие се борели отвън чрез чети, легии и доброволчески отряди, Левски осъзнава, че неуспехите се дължат на примирението вътре в страната. Затова решава да пренесе центъра на революционната борба вътре в България и след кратък престой в Букурещ предприема обиколки из българските земи. Първата обиколка била проучвателна. При втората си обиколка из вътрешността на страната през 1869 г., Левски създава първите революционни комитети в Плевен, Ловеч, Карлово, Сопот и други населени места. Васил Левски вижда необходимостта от революционна агитация вътре в страната и от ангажирането на все повече слоеве от възраждащото се българско общество.\r\nСлед завръането си в Букурещ участва в изграждането на БРЦК.\r\nПрез пролетта на 1870 г. отново се прехвърля в Българско и за година и половина успява да изгради широка нелегална комитетска мрежа, съставляваща . За ръководен център определя Ловешкия комитет, наречен още Привременно правителство на България. Изработва и идейната платформа на организацията – „Проектоустав” или , в която обосновава възгледите си за политическите борби на народа. пише Левски. С тези свои идеи той отбелязва връх в политическото възраждане на българите и налага ценностите на европейската демократична мисъл в българското националноосвободително движение .\r\n...\r\nАпостолът е заловен в Къкринското ханче на 26 декември 1872  г. Откаран е най-напред в Търново, а после в София. Държи се твърдо и смело пред Извънредния съд, който го осъжда на смърт. Обесен е край София на 18 февруари 1873  г.  ", "date": "2019.07.16", "title": "Отбелязваме 182 години от рождението на Апостола на българската свобода"}
{"url": "https://www.actualno.com/healthy/petyr-moskov-dyrjavata-bjaga-ot-otgovornostta-si-za-sistemata-na-zdraveopazvaneto-news_768821.html", "text": "    Чрез предложението на здравното министерство за създаване на , които да се конкурират с НЗОК, държавата бяга от отговорността си за системата на здравеопазването. Това каза в интервю за bTV бившият здравен министър и лидер на \"Консервативно обединение на десницата\" Петър Москов.      Според него Кирил Ананиев има желание и воля за промяна, политическото мнозинство зад него обаче – не.   \"Въпросът, който убягва, е кой да носи отговорността за системата на здравеопазването. Отговорът на правителството през предложенията на министерството е: \"Ние предлагаме държавата да излезе от отговорността си в сферата на здравеопазването и на нейно място отговорност да носят частни фондове. Пазарът да носи отговорност за системата на здравеопазване. Това е възможно политическо решение\", коментира Москов.\r\n\"НЗОК трябва да остане основният стълб на здравеопазване в държавата. Ако той се замени с много частни фондове, отговорността ще стане анонимна\", предупреди още той.      ", "date": "2019.07.16", "title": "Петър Москов: Държавата бяга от отговорността си за системата на здравеопазването"}
