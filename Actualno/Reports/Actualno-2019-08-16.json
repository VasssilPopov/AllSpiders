{"url": "https://www.actualno.com/bgfootball/video-pokaza-kak-ukrainci-atakuvat-fenove-na-cska-s-bombi-news_785821.html", "text": "      Във фейсбук групата Troublemakers Ultras Action се появи видео, на което се вижда как украински граждани нападат фенове на ЦСКА с бомби. Запалянковците са от няколко отбора - Металург, Кривбас, Мариупол и Зоря, като общия брой на украинците е около 40 човека.      Според Troublemakers.ua привържениците на \"червените\" и украинците са имали споразумение за чист и честен бой, но домакините са атакували бара с бомби, факли, камъни и всякакви подръчни материали.   В резултат на това има трима български запалянковци, които са пострадали. След намесата на органите на реда, случката се е потушила и до по-сериозни инциденти не се е стигнало.\r\nПрипомняме, че ЦСКА отпадна от отбора на Зоря (Луганск). Поражението се прие тежко от феновете на тима, най-вече заради скандалното съдийство в ущърб на отбора и в двата мача.   . ", "date": "2019.08.16", "title": "ВИДЕО показа как украинци атакуват фенове на ЦСКА с бомби"}
{"url": "https://www.actualno.com/society/sedmicata-v-absurdi-12-16-avgust-news_784565.html", "text": "                  Идеята е в паспорта да бъдат вписани данните включени в регистрационния талон плюс още допълнителна информация. Например, в документа ще се съдържат измервания от периодичните прегледи, промени в конструкцията, ако има такива, показания на километража, претърпени от автомобила произшествия и т.н. Коментар на :      Най-голям е дефицитът на кадри по български и чужди езици, ресурсни учители, логопеди, по химия, физика, биология, математика и информационни технологии. Сред най-търсените учители са и такива, по физическа култура и спорт, както и на специалисти в профилираните гимназии. Коментар на :  Засега не се посочват в конкретика причините и мотивите, поради които ДАНС иска да получи този достъп до данните от МОН. Знае се само, че исканата информация за учебното положение на децата е чувствителна, а личните им данни се ползват от специална закрила. Разрешението се урежда с проект на специална инструкция между МОН и ДАНС, която е публикувана за обществено обсъждане. От нея става ясно, че достъпът се осигурява \"за справочна дейност\". Коментар на :    Той уточни, че прасетата не се избиват, а умъртвяват:\" \"Баба Стоянка за какво ги гледа - за домашен любимец ли? Нали на Нова година пак ще умрат. За да не го направи тя, ще го направят нашите колеги.\" Коментар на :  От 12 години градът има проблем с манган във водата. Коментар на :  Делото се прекратява, защото Иван Саздов не е платил в срок държавната такса от 40 000 лв., явяващи се 4% от стойността на иска - т.е. 1 000 000 лева. Коментар на :  Това заяви Румен Драганов, председател на Института за анализи и оценки в туризма, като обобщи: Хубаво е, че туристите са малко, за да се научим как се прави бизнес. Коментар на :   Според данните, към 2018 г. са съставени 90 констативни протокола за установено незаконно застрояване на жилищни и стопански постройки в местност \"Лаково\" и ромския квартал \"Лозница\". Издадени са 65 заповеди за премахване. 20 от тях са оспорени по съдебен ред, като 15 са потвърдени с влезли в сила съдебни решения. Две от заповедите са отменени, а други три от съдебните производства не са приключили с влезли в сила решения. Съборените незаконни постройки в ромската махала на Асеновград са 48 на брой, 12 от които са премахнати доброволно и 36 - принудително. Коментар на :  Федералното правителство на САЩ ще промени правилата, по които прилага основния закон за опазване природата в САЩ, познат като Закон за застрашените видове (ESA). Коментар на :  Протестиращите от няколко дни пускат сигнали до властите за намерени от ликвидирани прасета, отглеждани в домашни ферми. От събота до понеделник бяха открити чували в останки в дере на изоставен път край село Гавраилово, в река Тунджа и напоителния канал край село Тополчане. Коментар на :  Според Иван Гешев е наложително да се обмисли отпадането на наказателната отговорност за провокация към подкуп. „Изключването на наказуемостта или създаване на възможност за замяна на наказателната отговорност с административна за лицето, дало подкуп, ако доброволно съобщи на компетентните органи, макар и не незабавно, дори и когато неправомерното му поведение е било изцяло доброволно, а не в резултат на упражнено изнудване, би увеличило съществено активността на гражданите да съобщават за подобен род негативни явления”, подчертава кандидатът за главен прокурор. Коментар на :   \"Растеж от 3.3% на БВП през второто тримесечие на 2019 г. спрямо съответното тримесечие на 2018 г. показват актуалните данни на НСИ - Национален статистически институт. Коефициентът на безработица продължава да намалява и е 4.2%, което с 1.3 процентни пункта по-малко в сравнение с второто тримесечие на 2018 година\", изброява премиерът. Коментар на :  Точната нова длъжност на Георгиев е следната - генерален консул на Република България във Валенсия, Кралство Испания, с консулски окръг, обхващащ автономните области Валенсия, Мурсия, Кастиля ла Манча и Балеарските острови. Коментар на :  Причината - сделката за F-16 със САЩ! Коментар на :   Около 50 IT специалисти са коментирали уязвимостта на НАП в отворен чат през април 2019 година. Това обяви адвокатът на Кристиян Бойков Любен Казанлиев. Казанлиев показа разпечатка от чата от 14 април, в който се вижда как един от участниците в него се похвалил, че е проникнал в един от сървърите на НАП, в който може да се променят данъците.\r\n\"Прикрили сме пътя до конкретната уязвимост, user name е admin и паролата е admin\", пише в чата един от специалистите. Няколко часа по-късно в служебен чат на TAD Group, части от разговора в който , Кристиян е написал репликата \"НАП си заминава\". Коментар на :  Кольо Илиев, собственикът на фирмата \"Феникс Ресурс\", която складира пламналите отпадъци, се заплете в обяснения. Той излезе с тезата, че балите с боклук си били там още като почнал строежът на магистралата и един вид тя минала над отпадъците. Представител на РИОСВ обаче поиска да бъде насочена камерата към боклука и да се видят опаковките на лекарствата, от които ще си проличи от колко време са и по надписи на дати и тогава вече Илиев смени версията. Той обаче каза, че под моста имало и стари гуми, а те не били негови. Коментар на :  Увеличенията в цените в стола на ЕП включват добавяне на белгийски данък добавена стойност, който по-рано не бе таксуван за институцията, както и повишаване на цените, които съвпадат с подписване на нови договори с частни доставчици, които влязоха в сила на 5 август. Коментар на :   \"Искам хората да помнят думата \"психично заболяване\". Тези хора са болни и никой не говори за това. Мисля, че трябва да изградим специални институции за психичноболните. Трябва да отворим специални институции, не можем да допуснем тези хора да бъдат на улицата\", каза американският президент. Коментар на :  Фирмата-майка на Tad Group подготвя искове срещу България по Конвенцията за защита на чуждестранни инвестиции, тъй като от случващото се страда целия бранд. Става въпрос за 6-7-цифрени суми обезщетение. Коментар на :  \"Изпадането на България от списъците на Парижкото споразумение е неприятен факт, независимо на какво се дължи. Това означава, че режимът за проверка на корабите ни ще бъде затегнат до изключително високи нива\", коментира пред \"Транспортал\" бившият директор на ИА \"Морска администрация\" к.д.п. Николай Апостолов. Коментар на :  ", "date": "2019.08.16", "title": "Седмицата в абсурди (12 - 16 август)"}
{"url": "https://www.actualno.com/politics/abv-i-bsp-ne-se-razbraha-za-obsht-kandidat-kmet-za-pernik-news_785794.html", "text": "      БСП - Перник внезапно са се оттеглили от разговори за сформиране на лява коалиция в града. И то независимо, че диалогът е бил конструктивен, заявяват от АБВ в съобщение до медиите.      В него се казва, че са проведени серия от разговори за сформиране на коалиция за предстоящите местни избори, като се посочва, че поканата е била на областното ръководството на БСП в Перник, както и че то я е оттеглило.   \"Очевидно, с нежеланието си за формиране на широка лява коалиция, БСП-Перник обслужва интересите на ГЕРБ и други, зад което стои политическа, икономическа и финансова мотивация', заявяват от АБВ и декларират, че като истинска алтернатива за бъдещето на Перник ще се явят убедително на изборите на 26 октомври.\r\nПодобно развитие между двете леви партии има и в Димитровград, където от АБВ ще подкрепят кандидатурата на Иван Евлогиев, издигнат от местна коалиция \"Димитровград завинаги\".  И тук е имало разговори със социалистите. Коалицията \"Димитровград завинаги\" призова БСП, ако действително иска да свали ГЕРБ от власт, да преосмисли решението си и да подкрепи Иван Евлогиев. ", "date": "2019.08.16", "title": "АБВ и БСП не се разбраха за общ кандидат-кмет за Перник"}
{"url": "https://www.actualno.com/society/otbeljazvame-116-godini-ot-ilindensko-preobrajenskoto-vystanie-news_785772.html", "text": "      В местността „Петрова нива” на 17 август ще бъде отбелязана 116-ата годишнина от Илинденско-Преображенското въстание.      В тържественото отбелязване в историческата местност „Петрова нива“ в община Малко Търново участие ще вземе и президентът Румен Радев. В Националния възпоменателен събор ще участва и заместник-началникът на отбраната вицеадмирал Емил Ефтимов   Организатори на събитието, което е под патронажа на президента, са Съюзът на тракийските дружества в България, Община Малко Търново и Регионалният съвет на тракийските дружества в Бургас.\r\nВ 20.00 часа в храм-костница „Света Петка“ ще бъде отслужена заупокойна молитва в памет на загиналите въстаници. В 20.30 часа държавният глава и върховен главнокомандващ ще приеме почетния строй на представителните роти на Националната гвардейска част и ще отдаде почит пред паметта на загиналите. Президентът Румен Радев ще произнесе слово.   ", "date": "2019.08.16", "title": "Отбелязваме 116 години от Илинденско-Преображенското въстание "}
{"url": "https://www.actualno.com/africa/korab-pohiten-ot-pirati-blizo-do-kamerun-news_785764.html", "text": "      Пирати са нападнали кораб близо до бреговете на Камерун и са взели част от екипажа за заложници, съобщават световните медии.      В района на пристанище Дуала в Камерун плаващият под флага на Антигуа и Барбуда кораб „Мармалайта”, собственост на компанията MarConsult Schiffahrt, е бил нападнат от пирати. Похитени са 8 души от 12-членния екипаж, сред които граждани на Русия, Украйна и Китай.   До момента нападателите не са обявили своите искания.\r\nНа останалите четирима членове на екипажа са заявили, че ще се свържат за откуп.  След залавянето на кораба в Камерун са пристигнали представители на фирмата-работодател, които ще водят евентуалните преговори с похитителите. ", "date": "2019.08.16", "title": "Кораб похитен от пирати близо до Камерун "}
{"url": "https://www.actualno.com/europe/avstrija-prekrati-razsledvane-sreshtu-germanskite-tajni-slujbi-za-shpionaj-news_785820.html", "text": "      Австрийските прокурори потвърдиха днес, че са отложили разследване на твърдения, че германските тайни служби BND систематично шпионират политици, международни организации и компании на австрийска територия.      Разследването \"е прекъснато, тъй като в момента няма налични подстъпи към него\", заяви Нина Бусек, говорител на прокуратурата във Виена, пред АФП.\r\nСпоред доклади в два австрийски вестника през юни 2018 г., между 1999 и 2006 г. се предполага, че BND са шпионирали дълъг списък от цели, между които 2 000 стационарни и мобилни телефонни номера, факсове и имейл адреси на министерства, международни организации, посолства и компании, опериращи в Австрия.\r\nСред организациите, за които се съобщава, са Организацията на страните износителки на петрол (ОПЕК), Организацията за сигурност и сътрудничество в Европа (ОССЕ) и Международната агенция за атомна енергия (МААЕ), базирани във Виена.     По времето, когато докладите излязоха на светло, австрийският президент Александър Ван дер Белен призова германските власти да предоставят „пълни разяснения“, призив, огласен от тогавашния канцлер Себастиан Курц.\r\n\"Шпионирането между страни, които са приятели, е не само нежелателно, но и неприемливо\", заяви Ван дер Белен на специално свикана по това време пресконференция с Курц.\r\nБусек добави, че разследването не е окончателно отпаднало.    \"Ако има нови достъпи до разследването, то може да бъде продължено, но в момента няма такива\", каза тя. ", "date": "2019.08.16", "title": "Австрия прекрати разследване срещу германските тайни служби за шпионаж "}
{"url": "https://www.actualno.com/society/novinite-naj-vajnoto-za-denja-16-avgust-news_785784.html", "text": "      Редакционният екип на ви представя най-важните новини за изминалия ден, 16 август.       Фирмата-майка на Tad Group подготвя искове срещу България по Конвенцията за защита на чуждестранни инвестиции, тъй като от случващото се страда целия бранд. Става въпрос за 6-7-цифрени суми обезщетение. Това каза адвокатът на директора на Tad Group Иван Тодоров - адв. Георги Стефанов.   Специализираната прокуратура се е заела с договора, който екскметът на община Смолян Дора Янкова е сключила с консорциум „Светлина“. Той е от 2008 г. на обща стойност близо 2,4 млн. лв. България е изключена като собственик на морски флаг от всички списъци на Парижки меморандум – организация на всички европейски и част от световните морски страни, касаеща пристанищния контрол на корабите, съобщи transportal.bg.     Специалисти от Регионалната инспекция по околната среда и водите в Бургас проверяват случаи на пострадали щъркели в района на квартал Долно Езерово и село Братово - там, откъдето минава най-големият прелетен път на птиците \"Виа Понтика\". Важно е не кой ще е кмет, а човекът, който е кмет, да допринесе най-много за развитието на града. Ние правим това. Така столичната кметица Йорданка Фандъкова коментира де факто смяната на кметовете на Русе и Хасково Пламен Стоилов и Добри Беливанов, като за първия беше донякъде изненадващо, но той е считан за човек на Цветан Цветанов.    Според мен е могло пожарът да доведе до по-тежки последствия. Нещата са възстановими, но не в много кратък срок. Пострадали са колони, може би има пострадали греди на моста. Това заяви инженер Марин Гергов. Белият дом все още се опитва да забави освобождаването на иранския танкер, задържан в Гибралтар. Това съобщава Reuters, цитирана от агенция \"Фокус\". В ход, който заплашва да потвърди нарастващия военен разрив между Турция и НАТО, руската отбранителна промишленост активизира усилията си да продаде на Анкара своя изтребител Су-35 малко след сделката за доставката на зенитно-ракетните системи С-400, която доведе до изхвърлянето на Турция от програмата за производството на самолетите от пето поколение F-35. ", "date": "2019.08.16", "title": "Новините: Най-важното за деня, 16 август"}
{"url": "https://www.actualno.com/europe/ryst-na-nelegalnite-preminavanija-v-slovenija-news_785807.html", "text": "      Броят на нелегалните преминавания на границата в Словения се е увеличил тази година, заяви днес словенската полиция, като посочи, че най-голям брой нелегални мигранти идват от Пакистан, Алжир и Афганистан.      Според редовния месечен доклад за състоянието на миграцията, през юли се наблюдава най-голям брой незаконни преминавания след мащабната миграционна вълна от 2015-2016 г., като са задържани 1 740 мигранти. През първите седем месеца на тази година е имало 7 415 опита за нелегални преминавания.   Словенската полиция е върнала 4 908 нелегални мигранти в съседни страни, докато тези страни са върнали 416 души в Словения, влезли незаконно в страната им, включително 24 словенски граждани.\r\nВ момента в Словения има 346 лица, търсещи убежище, докато 680 са получили статут на международна защита.   ", "date": "2019.08.16", "title": "Ръст на нелегалните преминавания в Словения "}
{"url": "https://www.actualno.com/bgfootball/botev-vraca-pokaza-harakter-i-se-dobra-do-raven-sreshtu-slavija-news_785814.html", "text": "      Отборите на Славия и Ботев (Враца) завършиха наравно 2:2 в първа среща от шестия кръг на efbet Лига, играна на стадион „Славия“ в столицата.      След равностоен първи половин час игра възпитаниците на Златомир Загорчич се добраха до преднина след точната интервенция на нападателя Цветелин Чунчуков, открил след асистенция на завърналия се при „белите“ Галин Иванов. Домакините се приближиха до втори последователен успех у дома след втори гол, реализиран от Георги Йомов, който получи подаване от Владислав Узунов.   Малко след това, обаче, играчите на Сашо Ангелов се върнаха в мача чрез Доминик Янков. Той вкара след асистенция на Давид Рибейро Перейра. Десетина минути преди края упоритостта и непримирия дух на врачани доведе до изравнително попадение дело на Мирослав Будинов, а голмайсторът за първия гол Янков този път се превърна в ролята на асистент.\r\nДо края не паднаха нови голове и така след равностойна игра двата отбора закономерно поделиха точките. Славия заема осма позиция във временното класиране с актив от осем точки, а докато Ботев (Враца) остава с пет пункта. В следващия кръг „белите“ гостуват на шампиона Лудогорец, докато врачани са домакини на Етър.   ", "date": "2019.08.16", "title": "Ботев (Враца) показа характер и се добра до равен срещу Славия"}
{"url": "https://www.actualno.com/curious/dneven-horoskop-za-17-avgust-news_785726.html", "text": "       Овен       Прекалената предпазливост днес може да ви загуби ценно време. Не бъдете параноични и се впуснете в приключения, които денят предлага. Телец Това е ден, в който ще имате главозамайващ успех с представители на противоположния пол. Бъдете неотразими!   Близнаци Това е ден, в който да разчитате на доказаните неща. Експериментите сега може да са опасни за вас - стойте далече от всичко ново. Рак     Тази събота рискувате да сте прекалено емоционални. Най-добре прекарайте деня в усамотение и не давайте воля на разрушителни чувства. Лъв Днес рискувате да прекалите с изблиците. Най-важната ви задача ще бъде да намерите отдушник за енергията ви, която ще ви е в повече. Дева През този ден внимавайте със случайните запознанства и хора, които познавате от скоро. Не споделяйте лични неща и не посещавайте отдалечени и тъмни места.   Везни Днес ще може да постигнете всичко, което искате благодарение на чара ви. Въоръжете се с усмивка и покорявайте наред!    Скорпион Днес ще бъде разкрит ваш замисъл. Ще ви е трудно да обясните действията си, затова бъдете откровени с човека срещу вас. Стрелец Днес ви очаква изключителен успех на личния фронт. Това ще предизвика у вас силни емоции, които е добре да контролирате. Козирог    Това е ден, който ще ви зарадва с топла взаимност в личните отношения. Очаква ви началото на един незабравим меден месец. Водолей Това е ден, в който рискувате да вървите срещу себе си. Помислете добре преди да направите, каквото и да е и си дайте сметка дали ще е полезно за вас в дългосрочен план. Риби Днес ще имате свободата да прекарате деня, както вие желаете. Направете си списък с дейностите, с които искате да се зарадвате. ", "date": "2019.08.16", "title": "Дневен хороскоп за 17 август"}
{"url": "https://www.actualno.com/america/chudo-jena-ocelja-pri-padane-ot-15-km-sled-kato-parashutyt-j-ne-se-otvori-news_785817.html", "text": "      30-годишна жена падна от повече от 1500 метра преди да се блъсне в дървета, информира CBS.      Денис Демърс все още асимилира това, което й се случи в събота вечерта в Троа-Ривиер, Канада, когато парашутът й не успя да се отвори и тя се стовари от километър и половина на земята.\r\n\"Това е чудо\", заяви Демърс пред Радио Канада. \"Не знам как човек може да оживее при такова падане от самолет.\"\r\n30-годишната жена се приземила в гориста местност и се възстановява в болница с няколко фрактури, между които счупени прешлени, но полицията твърди, че животът й не е застрашен.     Скокът е осъществен в парашутното съоръжение Parachutisme Adrénaline, разположено близо до летището. Компанията отказа коментар, тъй като тече разследване.\r\nЖената е имала опит в скачането с парашут, според полицията в Троа-Ривиер, която разследва, за да установи дали това е случай на престъпна небрежност.\r\nДа се каже, че парашутът не се е отворил е \"доста неясно и често не е правилно\", каза Нанси Корен, директор на спортния отдел на Американската парашутна асоциация (USPA), след като изслушва основните факти, предоставени от провинциалната полиция.    Парашутът трябва да бъде отворен на подходяща височина или няма да има достатъчно време за пълно разгръщане, каза тя. Има вероятност за неизправност на парашута и тогава се разчита на резервно въженце. Въпреки това, тя каза, че парашутната неизправност е \"изключително рядка\" и злополуките обикновено са причинени от грешка на използващия го, тъй като има конкретни стъпки, които трябва да се предприемат при спешни случаи.\r\nСкачащият трябва да освободи основния улей и да разгърне резервния улей, след като основният улей е освободен, за да се гарантира, че няма заплитане, каза тя.   Коефициентът на смъртност при скачане с парашут е малък.\r\nСкачащият достига скорост от около 177 км/ч, докато свободно пада. Това е само около 300 метра на шест секунди, според USPA.\r\nПрез 2018 г. USPA регистрира 13 катастрофи с фатален край в САЩ от приблизително 3,3 милиона скока - най-ниският брой в историята на спорта, посочва асоциацията.   Преди това е имало 21 до 24 смъртни случая годишно от 2013 г. насам - това е около една смъртност на 253 669 скока.\r\nКанадската асоциация за спортни парашутисти отказа молба за интервю. ", "date": "2019.08.16", "title": "Чудо: Жена оцеля при падане от 1,5 км, след като парашутът й не се отвори "}
{"url": "https://www.actualno.com/business/nap-predlaga-alternativa-za-golemi-firmi-sys-softuer-za-upravlenie-na-prodajbi-news_785802.html", "text": "      Предприятията с приходи от продажби над 16 млн. лв., стойност на активите по баланс над 8 млн. лв. и персонал от над 50 души (за които са налице поне 2 от трите критерия) и чиито продажби в брой са под 5% от приходите, ще могат да изберат да ползват и софтуер за управление на продажбите (СУПТО), който създава стандартизиран одиторски файл.      Компаниите, избрали новата възможност, трябва да приведат дейността си в съответствие с Наредба Н-18 до края на март 2020 г. е записано в проект за изменение на наредбата, публикуван за обществено обсъждане от Министерството на финансите.   Тези предприятия ще трябва да изпращат в НАП стандартизирания си одиторски файл веднъж годишно. Мотивите за предложението са свързани с голямата сложност на ERP системите, с факта, че тези предприятия имат малък дял на продажби в брой и необходимостта от сложна и изискваща време доработка на системите.\r\nНиският дял на плащанията в брой в комбинация със заложените икономически критерии обуславя и по-ниския данъчен риск за тези компании.  Поради голямото разнообразие на софтуерите, използвани в онлайн търговията, възможност да приведат дейността си в съответствие с Наредба Н-18 до края на март 2020 г. ще получат и електронните магазини, които не използват друг софтуер за управление на продажбите, освен софтуера на електронния магазин.\r\nПредлага се промяна и в срока за търговците, регистрирани или нерегистрирани по ДДС, които използват софтуер за управление на продажбите (СУПТО), които да приведат в съответствие дейността си до 31 януари 2020 г. ", "date": "2019.08.16", "title": "НАП предлага алтернатива за големи фирми със софтуер за управление на продажби"}
{"url": "https://www.actualno.com/politics/bsp-poiska-politicheska-otgovornost-za-pojara-na-am-struma-news_785799.html", "text": "      Трябва да е ясно кой носи политическата отговорност за изгорялата магистрала \"Струма\". Това заяви зам.-председателят на ПГ на \"БСП за България\" Георги Свиленски на пресконференция в разгара на скандала със затварянето на участъка край Дупница, след като пожар в незаконно сметище под един от мостовете разруши 13 от носещите колони.           \"Темата, по която ще си поговорим в горещината на летния сезон, разбира се, е транспортът, който касае всеки български гражданин и случващото се в държавата. Днес, на 16 август, трябваше да стартира в България работата на прословутата тол система. Днес трябваше всеки един преминаващ през България камион да заплаща за преминато разстояние. Вследствие на тези средства държавният бюджет, държавата, АПИ трябваше да събира пари, с които да ремонтира българските пътища. Какво констатираме - вместо да имаме пътища, по които да могат да пътуват българските граждани, имаме участъци от магистрали. Цяла магистрала, работеща в България няма, имаме една магистрала към българското Черноморие - \"Тракия\", която вече поредна година е с ограничения за 90 км в час за движение\", каза социалистът, цитиран от \"Фокус\".\r\nПо думите му другата магистрала е \"Струма\", която е изгоряла.  \"За пожара на магистрала \"Струма\" четири дни вие, медиите, и ние, политиците, ни занимават с прехвърляне на отговорности\", добави той.\r\nПо думите му всички институции ги обединява едно единствено име и един единствен човек - премиерът и лидер на ГЕРБ Бойко Борисов. Свиленски подчерта, че и кметът на Дупница , и директорите на Областно пътно управление, на АПИ, на РИОСВ, са му подчинени.   \"Ако г-н Борисов, докато пътувайки по измитите, маркирани, добре осветени пътни участъци с министрите на задната седалка, защо не слезе и под тези съоръжения да види какво има под тях. Вече по медиите почнаха да излизат гуми от Аспаруховия мост, боклуци по други места. Нека г-н Борисов да не го прокарват само по нагласени и подредени участъци, а да гледа държавата от всичките ѝ страни. Работата на министър-председателя е не само да осигурява изграждането на пътищата, защото той не ги прави пътищата, а работата е да контролира функционирането и движението по тези пътища и участъци. В тази си работа г-н Борисов катастрофира\", каза още депутатът от левицата.    По думите му в контекста на тази ситуация всички говорят за жертвите по пътищата.\r\n\"Направиха се нови органи, направи се нова агенция за пътна безопасност. Направи се нов координиращ орган към Министерски съвет. Увеличиха се глобите, промени се Законът за движение по пътищата, сложиха се нови камери - скъпи. Вследствие на това жертвите по пътищата се увеличават, пътнотранспортните произшествия се увеличават, травматизмът след пътнотранспортни произшествия се увеличава. Това всичко води до натоварване на социалната, на здравната система и на разбити семейни и житейски съдби. Вече пета година чакаме новите закони за движение по пътищата: Закона за пътните превозни средства и Закона за водачите на пътни превозни средства. На 19 август изтича срокът за общественото обсъждане на Закона за пътните превозни средства, в който закон управляващите виждат начина, по който ще се справят с жертвите по пътищата, затова няколко дни по-рано светваме лампата на г-н премиера, да види неговите подчинени, или не знам кой е писал този закон. Това е неясно, медиите е интересно да разберат състава на работната група или изобщо човек, който е писал този закон\", посочи Свиленски.\r\nТой призова министър-председателя да види този закон преди да влезе в Министерски съвет.   \"Единственото нещо, което се прави с този закон е прокарване на лобистки интереси. Нито един текст не е в интерес на българските шофьори, на българските граждани, нито на безопасността\", допълни социалистът. ", "date": "2019.08.16", "title": "БСП поиска политическа отговорност за пожара на АМ \"Струма"}
{"url": "https://www.actualno.com/asia/eksplozija-v-djamija-v-pakistan-ima-ubiti-i-raneni-news_785744.html", "text": "      Най-малко двама души бяха убити, а 25 са ранени след взрив в джамия в Югозападен Пакистан по време на петъчните молитви, предаде AFP, цитирана от БГНЕС.      Шефът на провинциалната полиция Мохин Хасан Бът заяви, че експлозията - последното от поредицата нападения в реституираната провинция Балуджистан - е причинена от взривена с дистанционно бомба в град Кучлак. \"Двама души, включително молитвеният водач на джамията, бяха убити, а 25 други бяха ранени при взрив в джамия\", посочи служителят на реда.   Втори полицейски служител, Абдул Раззак Чема, потвърди данните за инцидента и броя на жертвите в джамията, северно от столицата на провинцията Куета.\r\nПрипомняме, че Балуджистан, най-голямата и най-бедна провинция на Пакистан, граничеща с Афганистан и Иран, е потънала в ислямистки, сепаратистки и сектантски бунтове. Балуджистан е ключов за Китайско-Пакистанския икономически коридор (CPEC), част от инициативата на Пекин „Един пояс, един път“.  CPEC се стреми да свърже китайската западна провинция Синдзян с пакистанското пристанище Гвадар, предоставяйки на Пекин достъп до Арабско море.  ", "date": "2019.08.16", "title": "Експлозия в джамия в Пакистан, има убити и ранени"}
{"url": "https://www.actualno.com/society/specprokuraturata-pogna-dogovor-s-konsorcium-zaporiral-smetkite-na-obshtina-smoljan-news_785725.html", "text": "      Специализираната прокуратура се е заела с договора, който екскметът на община Смолян Дора Янкова е сключила с консорциум „Светлина“. Той е от 2008 г. на обща стойност близо 2,4 млн. лв.      За него сегашната местна власт води дела от около шест години, тъй като го прекрати като крайно неизгоден, действащ в ущърб на общината.\r\nВойната между консорциума и общината започна през 2012 г. - месеци след встъпването на Николай Мелемов в първия му мандат. От справки в документите се оказало, че неплатените средства в управлението на Дора Янкова за поддръжка на уличното осветление са 645 685 лв., а договорът всъщност е загробващ.\r\nИ въпреки че в него консорциум „Светлина“ е посочил печалба от дейностите в обществената поръчка между 2 и 10%, по данни от счетоводната експертиза печалбата ще бъде много по-голяма от планираната.  По двете дела, едното от които висящо, са продадени общински сгради, в това число част от Младежкия дом и апетитен имот зад хотел „Смолян“. Запорирани са сметки на общината и нейни вземания от частни контрагенти, в т. ч. от такса смет, които са целеви. През 2017 г. даже Мелемов отнесе акт от Агенцията за държавен финансов контрол, макар ЧСИ-то да е прихванало чрез запор плащания за битови отпадъци от дружества. Предната година запори „на изхода“ бяха наложени на десетки юридически лица, които дължат данъци и такси.\r\nДвамата частни съдебни изпълнители досега са изтеглили от общината 1,5 млн. лв., а в началото от консорциума твърдяха, че дълговете на общината към тях са 800 000 лева.\r\nНа практика сегашният запор – на стойност 387 425 лева, е наложен два дни, след като от частния съдебен изпълнител Здравка Тонова на 15-ти юли Спецпрокуратурата е иззела документите.     От местната администрация още в началото на годината пишат писма до министерствата на финансите и правосъдието, до НАП и Камарата на частните съдебни изпълнители, в които искат официален отговор дали е правомерен подходът на ЧСИ спрямо община Смолян. \r\nКонсорциум „Светлина“ се състои от фирмите „Скаб“ и „Елмаз“. Договорът му с община Смолян е за ремонтно-възстановителни работи и експлоатационна поддръжка на уличното, парковото и архитектурно осветление на територията на Община Смолян.   Сключен е на 4 януари 2008 г. със срок до края на 2012 г. и обща стойност 2 253 168 лв. Без причина два месеца по-късно е подписан анекс за още 132 260 лв. От общината обясниха, че всеки месец били плащани „грешни“ 12 600 лв. абонаментна такса за поддръжка, което прави излишен разход общо на 756 000 лв. през петте години на договора, тъй като за ремонтно-възстановителни работи по договор се плаща отделно.\r\nСредно на година се пада над 477 000 лева задължение към консорциум „Светлина“. А откак общината сама поддържа уличното осветление, разходът по данни от сегашната управа е 50 000 лева на година. Тоест близо 10 пъти по-скъпа е била тази услуга в периода 2008-2011 г. за община Смолян.\r\nПоради всички нередности в изпълнението, които сегашното управление намира, решава да прекрати договора. И започват съдебни битки с консорциума.\r\nОбщината се счита за категорично ощетена от този договор. Съдът обаче присъжда на двете фирми всички претендирани суми.\r\nПървото загубено от общината дело е за 267 хил. лв., но заедно с лихви, такси, адвокат и ЧСИ сумата набъбва за 445 хил. лв.\r\nПървите продажби от ЧСИ бяха на общински коли, апетитен имот зад хотел „Смолян“, когато прибра също данъци и такси от длъжници на общината.\r\nВторото дело, което се води с проформа фактури, без да е платен ДДС, е за 800 000 лв. и е още висящо във Върховния касационен съд. Въпреки това фирмите запорират сметки на общината и теглят пари от нея.\r\nПарите обаче отиват незнайно къде, тъй като едната от фирмите в консорциума – „Скаб“ е обявена в несъстоятелност. А за своето вземане другото дружество – „Елмаз“, е сключило договор за цесия със софийска фирма с 5 лв. капитал, в чиито сметки постъпват събраните от община Смолян суми, но тя продължава да не ги вписва в годишните си финансови отчети.\r\n„Съгласно изискването на законодателството съдебният изпълнител не може да продава и възбранява имущество на по-висока стойност от иска. Това е т. нар. „съразмерност в принудителното изпълнение“. Сградата на „Журналиста“ беше достатъчна за осигуряване на вземането. Въпреки всичко, ЧСИ Здравка Тонева в обявлението си включи и Младежкия дом, а има събрани данъци и такси за над 50 000 лева при нея, за които не ни беше уведомила по надлежния ред“, коментира преди година зам.-кметът Аръчкова.\r\nНеобясним факт за ръководството на община Смолян е, че върху дължимото плащане съдът им е начислил ДДС и лихва върху него. Начисленият данък според зам.-кмета Венера Аръчкова обаче няма да постъпи в НАП, защото едната фирма е в несъстоятелност, а другата е без активи. И така се прави чист подарък на този консорциум. ", "date": "2019.08.16", "title": "Спецпрокуратурата погна договор с консорциум, запорирал сметките на община Смолян"}
{"url": "https://www.actualno.com/asia/zaharova-otgovori-na-boltyn-za-krajbata-na-tehnologii-news_785746.html", "text": "      Говорителят на Руското външно министерство Мария Захарова в отговор на изявление на съветника на президента на САЩ по националната сигурност Джон Болтън относно твърденията за от страна на Русия припомни за изземването на руската дипломатическа собственост от американските власти. Думите на Захарова бяха цитирани от агенция ТАСС, предаде \"Фокус\".      \"Ще бъде интересно да се изчисли колко и какви технологии са откраднали САЩ от цял свят. Ще се заема с това в свободното си време. Изпратете ми интересни исторически факти и съвременни данни - ще ги обобщим\", написа тя на страницата си в социалната мрежа Facebook.   „Но ако Джон Болтън говори за кражба, ще припомня, че Вашингтон открадна сградите на Генералното консулство на Русия и резиденцията на генералния консул в Сан Франциско, руската търговска мисия във Вашингтон, резиденцията на генералния консул на Русия в Сиатъл, както и две руски дипломатически институции в Мериленд и Ню Йорк\", припомни дипломатът.    \"Но това, което е по-важно, САЩ откраднаха голям брой руски граждани от трети страни. Или това не е кражба, господин Болтън? Тогава ги върнете!\", коментира още Захарова. ", "date": "2019.08.16", "title": "Захарова отговори на Болтън за кражбата на технологии"}
{"url": "https://www.actualno.com/analysis/the-national-interest-njama-f-35-njama-problem-za-turcija-news_785653.html", "text": "             Изпълнителният директор на „Ростех“ Сергей Чемезов направи ясно изявление за намеренията на Русия миналата седмица: „Ако нашите турски колеги проявят интерес, ние сме готови да разработим \". Това предложение означава отклонение от първоначалните намерения на Русия за продажба на Турция на най-новия си изтребител Су-57, обявени по-рано това лято.   Изданието пише, че в момента е най-модерният руски изтребител за въздушно превъзходство. Замислен като временно решение за поддържане на руските ВВС (ВКС) до въвеждане на въоръжение на Су-57, Су-35 постига непреодолимо съчетание от производителност и универсалност на ролята с модернизирания си комплект авионика, Вимпел Р-77 ракети „въздух-въздух“. Предложението на Чемезов отразява увереността на Русия, че Су-35, за разлика от Су-57, може да се произвежда масово в достатъчни количества, за да задоволи сроковете за доставка в началото на 2020 г. в Турция.\r\nСъобщението на Чемезов дойде само два дни, след като Вашингтон официално отстрани Турция от , която струва на Анкара милиарди долари за работа по договор и трансфер на технологии ( ). Решението на администрацията на Тръмп идва на фона на опасенията на САЩ, че разполагането на С-400 - „руска платформа за събиране на разузнавателни данни“ - в непосредствена близост до F-35, ще компрометира възможностите на самолетите.  Турският президент Реджеп Тайип Ердоган многократно е заявявал през предходните месеци, че зад стоят плановете за задълбочаване на руско-турското партньорство в областта на отбраната, най-вече това се изразява в плановете му за съвместно производство на системата за противоракетна отбрана С-500 с Русия.\r\nВ допълнение към Су-35, настоящите перспективни варианти за внос в Турция - ако не се налагат допълнителни западни санкции - включват Eurofighter Typhoon и шведския Saab JAS 39 Gripen. Но най-сериозната конкуренция на Су-35 идва от самата Турция, под формата на дългогодишната амбиция на Анкара да произведе собствено пето поколение изтребител TF-X. Проектът се радва на широка политическа подкрепа в турското ведомство за сигурност, но е възпрепятстван от твърде високата му цена и продължаващи спорове с британския доставчик на компоненти. И накрая, турският отбранителен сектор е добре ориентиран да използва Русия и Запада един срещу друг в търсене на благоприятни условия за внос; сравнително малко вероятно, но не и невъзможно като дългосрочна перспектива е Анкара да внесе американски изтребители, ако се помири с Вашингтон през следващото десетилетие и потвърди отново своя ангажимент към общата отбранителна инфраструктура на НАТО.   Ако Алианса може да отхвърли като еднократна афера, тогава договорът за внос на Су-35 ще потвърди това, което някои западни анализатори определят като дългосрочна преориентация в приоритетите на турската отбрана. Руската служба за сигурност - разбира се – се стреми да се възползва от факта, че самото обществено обсъждане на покупката на Турция на Су-35 има разрушително влияние върху американско-турските отношения, отбелязва военният експерт Александър Перенджиев. Въпреки това Кремъл се надява да използва репутацията, спечелена от сделката С-400, за да постигне повече от просто морална победа.    Последните коментари на вицепремиера на Русия Юрий Борисов за продажбата на руски военни самолети в Турция отразяват подходящо обобщение на западните страхове: „Защо не? Прецедентът вече е направен“. ", "date": "2019.08.16", "title": "The National Interest: Няма F-35, няма проблем за Турция"}
{"url": "https://www.actualno.com/politics/politolog-prehodyt-svyrshi-i-postigna-celite-si-pazarna-ikonomika-i-liberalna-demokracija-news_785758.html", "text": "      Преходът отдавна свърши, постигна целите си. Това каза пред \"Фокус\" политологът Първан Симеонов, изпълнителен директор на „Галъп интернешънъл“. Според него целта на прехода са били пазарна икономика и либерална демокрация, които са постигнати. „Колко добре не знам, но успяхме. Вече сме членове на НАТО и ЕС. Онова, което се нарича преход, е ежедневен, а не научен термин. Но дори да го приемем, трябва да кажем, че той свършва, когато целите са постигнати. Повече хора са разочаровани, защото очакваха по-хубави резултати, но те са такива, каквито си ги направихме – добри или лоши“, обясни още Симеонов.      Той определи интереса на младите хора към политиката като плашещо нисък. „Хубаво е, че за някои неща постоянно има граждански натиск. Лошото е унинието. Нашата общност губи енергия и жизнени сили и това трябва да успеем да променим“, уточни още Симеонов. Той отбеляза, че „Галъп интернешънъл“ често събира млади изследователи и организации на кръгли маси за дискусии по темите на прехода. „Младите хора са носител на позитивна енергия. Най-важното, което ще обсъдим, е накъде отиваме след прехода. Посоката е една – по-качествено образование, повече добавена стойност в труда и икономиката и по-качествен живот на общността на българите. Липсва ни живеене с повече сила на правилата, солидарност и визия, а не ден за ден“, допълни Първан Симеонов.    ", "date": "2019.08.16", "title": "Политолог: Преходът свърши и постигна целите си - пазарна икономика и либерална демокрация"}
{"url": "https://www.actualno.com/asia/indija-dopuska-vyzmojnostta-da-izpolzva-jadreno-oryjie-zaradi-konflikta-s-pakistan-news_785774.html", "text": "      Индия досега се придържа стриктно към политиката да не използва първа намиращото се в арсенала й ядрено оръжие, заяви министърът на отбраната на страната  Раджнатх Сингх. Дали обаче тази позиция ще претърпи промени, зависи от обстоятелствата.      Коментарът е направен пред представители на индийските медии по повод възможността за по-нататъшна ескалация на конфликта с Пакистан, съобщава телевизионният канал NDTV.   Въоръжените сили на Индия в бившия щат Джаму и Кашмир са приведени в състояние на повишена бойна готовност. Причина за това са очакваните опити на „подкрепяни от Пакистан” групировки в близко време да дестабилизират ситуацията в региона.\r\nПакистан реагира остро, когато на 5 август Ню Делхи въведе в щата Джаму и Кашмир пряко федерално управление. Появиха се съобщения за придвижване на войски към границата.  Досега Индия и Пакистан са воювали три пъти заради Кашмир. В момента и двете страни притежават ядрени оръжия.\r\nСлед като мюсюлманските региони на Британска Индия образуваха отделна държава Пакистан, Джаму и Кашмир стана единственият индийски щат с преобладаващо мюсюлманско население. Там действат активно сепаратисти, за чиято поддръжка властите в Ню Делхи обвиняват Исламабад.    ", "date": "2019.08.16", "title": "Индия допуска възможността да използва ядрено оръжие заради конфликта с Пакистан "}
{"url": "https://www.actualno.com/balkani/prodyljava-bitkata-s-ognenata-stihija-na-evbeja-news_785770.html", "text": "      Пожарникарите в Гърция в петък постигнаха напредък в борбата с упорития пожар на остров Евбея, където изгоря борова гора и бяха заплашени населени места. Това съобщиха от противопожарната служба, цитирани от AFP.      „Ситуацията изглежда по-добра днес, няма активен фронт, но силите ни остават на мястото си“, каза говорител на противопожарната служба, като добави, че все още има „отделни огнища“, тлеещи в дерето.   В района остава мащабна сила от близо 400 пожарникари, подкрепени от повече от 100 превозни средства, девет самолета и четири вертолета.\r\nДва самолета от Италия и един от Испания подпомагат усилията. \"Това е доста голям периметър, който трябва да се наблюдава\", заяви Спирос Георгиу, представител на гражданската защита. Но тъй като ситуацията се подобрява, италианските и испанските екипажи ще бъдат изтеглени от операцията до вечерта, поясни той, отбелязва още агенция \"Фокус\".  Става ясно, че в района се очакват валежи в съботния ден. ", "date": "2019.08.16", "title": "Продължава битката с огнената стихия на Евбея"}
{"url": "https://www.actualno.com/america/amerikanskijat-koj-news_785693.html", "text": "      Във видеоигрите има много насилие. И във филмите. Тези хора са психичноболни, трябва да им помогнем. \"Въоръжените лоши може да бъдат спрени само от въоръжени добри хора\". Това са само част от тезите, включително точен цитат, описващи човекът, който за мнозина в САЩ е чудовище – Уейн Лапиер.      Предвид броя на загинали при нападения с огнестрелно оръжие отвъд Атлантика и липсата на затягане на контрола над оръжията обаче явно недостатъчно хора искат да спрат Лапиер и подопечната му организация – Националната оръжейна асоциация (НОА). Стане ли дума за оръжия, НОА е най-големият лобист в САЩ. И на НОА мнозина конгресмени и сенатори, главно републиканци, дължат политическата си кариера.\r\nОт 28 години насам Лапиер е главен изпълнителен директор на НОА. Всяка година той печели добре от работата си. Според Business Insider, личното му състояние е 10 млн. долара, но точна оценка няма, защото няма и официално потвърждение на изчисленията. Публикация на The Washington Post сочи, че само през 2015 година Лапиер е спечелил над 5 млн. долара, включително 3,7 млн. долара по пенсионния си план. А след стрелбата в основно училище \"Санди Хук\" през 2012 година, когато са убити 20 деца - първокласници и Лапиер хвърли вината за такива случаи на насилието във видеоигрите и филмите, в САЩ има на ден на стрелба с огнестрелно оръжие, който се счита за \"масова стрелба\" - т.е. с повече от един пострадал! За сравнение, в Япония, на 100 000 души население има само 0,3% убийства, спрямо 5,4% за САЩ. През 2017 година в Страната на изгряващото слънце има само 22 престъпления, свързани с огнестрелни оръжия – с 3 жертви и 5 ранени, а съгласно статистиката на неправителствената организация \"Насилието на огнестрелното оръжие\" през същата година в САЩ е имало 15 612 убити от огнестрелно оръжие т.е. по около 42 на ден! В Япония биват застреляни толкова хора за 8 години!\r\nЗащо? Отговорът е прост – контролът върху огнестрелните оръжия. В Япония, за да си купиш легално огнестрелно оръжие, трябва да изпълниш 13 условия – да си член на ловен или стрелкови клуб, да преминеш обучение и да издържиш писмен изпит, да имаш специално лекарско удостоверение за психическо здраве, да обясниш пред полицията защо ти трябва огнестрелно оръжие, да имаш чисто криминално досие – с пълна проверка дали някога си има връзки с организираната престъпност, дори дали си имал дългове, да имаш разрешително за боравене с боеприпаси, да има съответен сейф, където да държиш оръжието и да може полицията да го проверява ... В САЩ условията са 2 – проверка на място дали нямаш присъда и какъв ти е имиграционният статут, а после можеш да си купиш оръжие!     Изглежда толкова просто – но сегашният американски президент Доналд Тръмп тръгва по посочения от Лапиер път за видеоигрите, за филмите ... Всъщност Тръмп вече иска да прави и – но защо, след като според закона не трябва да доказваш, че си психичноздрав, за да си купиш оръжие? Всъщност, през 2013 година, след касапницата в \"Санди Хук\", предишният американски президент Барак Обама внесе законопроект за по-строг контрол върху оръжията, който предвиждаше по-обстойни проверки на желаещите да си купят оръжие и забрана за продажба на някои полуавтоматични карабини. Редица проучвания на общественото мнение сочеха подкрепа от 90% за законопроекта. В Сената обаче го подкрепиха само 54 сенатори при необходими 60, като всички сенатори, идващи от щати, където оръжейният бизнес е основен поминък, гласуваха против. И това стана пред очите на родителите на загиналите при стрелбата в \"Санди Хук\" деца, дошли да гледат на живо историческото заседание на горната камара на Американския Конгрес.\r\nПрез това време Лапиер поддържа тезата, че всъщност проблемът \"масова стрелба\" може да бъде преборен с ... повече оръжие. Негова е идеята учителите да бъдат въоръжавани – тръгнаха законово по този път в началото на месец май тази година. А според Business Insider милионният годишен доход на Лапиер от НОА няма да пресъхне дори той да слезе от поста си – просто защото такива са клаузите на трудовия му договор.\r\nНо разследване на The New Yorker от пролетта на 2019 година показа, че НОА съвсем не е толкова силна финансово, колко се иска на Лапиер. Асоциацията има годишен дефицит от около 40 млн. долара – затова и търси все по-усилено донори, които да я подкрепят.    Всъщност има един случай, при който Лапиер смекчи тона си в защита на оръжията – след в Лас Вегас през 2017 година, когато снайперист уби 59 души, стреляйки от хотелската си стая по публиката на кънтри концерт. Тогава той заговори да се провери дали е законно да се продават дискови пълнители за полуавтоматични карабини като AR-15, какъвто Стивън Падок – стрелецът от Лас Вегас, използва при касапницата, за да може да стреля по-бързо. Светъл лъч, който само подсилва ефекта на оръжейната тъмница. ", "date": "2019.08.16", "title": "Американският КОЙ"}
{"url": "https://www.actualno.com/music/metallica-dariha-250-000-evro-za-postrojavaneto-na-detska-onkologichna-bolnica-v-rumynija-news_785669.html", "text": "      Музикантите от дариха 250 000 евро за построяването на първата детска онкологична болница в Румъния, съобщи bTV.      Хеви метъл групата се завърна в румънската столица след първия си концерт преди точно 20 години.   Всички билети за рок шоуто бяха продадени, а събраната сума музикантите предоставиха за благотворителната цел.\r\nПроектът за детската онкологична болница е най-голямата частна инициатива в страната.   ", "date": "2019.08.16", "title": "Metallica дариха 250 000 евро за построяването на детска онкологична болница в Румъния"}
{"url": "https://www.actualno.com/europe/uchilishteto-vloshava-zdraveto-na-decata-v-rusija-news_785682.html", "text": "      Здравето на учениците от 1 до 11 клас се влошава по време на учене. Това са установили експерти от Националния медицински изследователски здравен център за деца при министерството на здравеопазването на Русия. Резултатите от изследването са публикувани от RT.      В първи клас към абсолютно здравите се отнасяли 3,4% от наблюдаваните деца. В края на обучението такива вече нямало.   За 11 години получаване на образование разпространеността на функционални отклонения при децата е нараснала с 15%, а хроничните заболявания се 52,8% по-често. \r\nСред момчетата най-разпространена е язвата на стомаха и панкреаса, затлъстяването, плоскостъпието, бронхиалната астма и хипертонията. При момичетата често се среща дефицит на теглото, главоболия, неврози и проблеми с очите. Най-напрегнат от психологическа гледна точка за момчетата е периодът от 1 до 3 клас, а за момичетата - 9-11 клас.  Изследването се провеждало от 2005 до 2015 година, като са наблюдавани 426 деца от четири училища в Москва. Всички те преминали 25 хил. прегледа при лекари. ", "date": "2019.08.16", "title": "Училището влошава здравето на децата в Русия"}
{"url": "https://www.actualno.com/basketball/napusna-ni-legendarnata-basketbolistka-penka-stojanova-news_785654.html", "text": "      Тъжна вест застигна българската баскетболна общественост от Пловдив. След дълго боледуване на 69-годишна възраст си отиде една от легендите на българския женски баскетбол – голямата Пенка Стоянова.      Родена на 21.01.1950 г. в град Карлово, баскетболната й визитка е повече от впечатляваща, като с изявите си по терена, с усмивката си, с позитивността си и съветите си остави огромна диря в сърцата на всички баскетболни фенове не само у нас, но и в Европа и света.   С националния екип е сребърна медалистка от Олимпийските игри в Москва, СССР, през 1980 г., и бронзов от Игрите в Монреал, Канада, през 1976 г. Участва в осем Европейски първенства. Сребърна медалистка е на шампионата във Варна, България през 1972 г. и бронзова от Клермон Феран през 1976 г..\r\nИма осем първи места от участие в 12 балканиади и още 2 трети места на младежки фестивал и универсиада. Три пъти (през 1972, 1976 и 1981 г.) е включена в сборния отбор на Европа, на който е и капитан. Има второ място на световния фестивал в Лима, Перу, през 1973 г. и в световните игри на турнира ,,R. W.  Jones” в Тайпе, Тайван, през 1983 г. с втория  отбор на  Италия.  Стоянова е трикратна шампионка на България с отбора на Марица (Пловдив) през 1971, 1973 и 1974 г. с треньор Тенчо Начев. По четири пъти е сребърна и бронзова медалистка в първенството на България по баскетбол. С родния си клуб е и два пъти финалист за купа ,,Лиляна Ронкети“ – през 1979 г. и 1980 г. В националния отбор има записани 580 мача. Била е капитан на всички държавни гарнитури, а от 1974 г. до 1981 г. е капитан на представителния женски национален тим, в който е включена за първи път за Световното първенство в Прага, Чехия, през 1967 г.\r\nПенка Стоянова е първата българска баскетболистка, която играе професионален баскетбол в чужбина. От 1981 до 1983 г. е състезател на италианския Рома. Включвана е в символичните петици на Европа от вестник ,,Кориере дело спорт“. През 1969 г. е наградена лично от президента на Италия на големия международен турнир в Авелино. Два пъти е избирана за спортист №1 на годината на Пловдив  През 1985 г. в нейна чест се организира за първи път бенефисен мач между националния тим на България и сборен отбор на Европа.   Почетен гражданин на град Карлово от 1985 г. и на град Пловдив от 2000 г., тя е сред факлоносците на олимпийския огън за игрите в Атина, Гърция през 2004 г. През 2007 г.  е включена в списъка на ФИБА от 35 състезатели, допринесли за развитието на световния баскетбол през второто петдесетилетие на 20-ти век.    Екипът на изказва сърдечните си съболезнования към семейството и близките на Пенка Стоянова!\r\nПоклон пред светлата й памет! ", "date": "2019.08.16", "title": "Напусна ни легендарната баскетболистка Пенка Стоянова"}
{"url": "https://www.actualno.com/asia/severna-koreja-poveche-njama-da-vodi-pregovori-s-ujna-koreja-news_785696.html", "text": "      Северна Корея вече няма намерение да води преговори с Южна Корея. Това стана ясно от съобщение на Централната телеграфна агенция на Корея (ЦТАК), цитирано от РИА Новости.      Представител на Севернокорейския комитет за мирно обединение разкритикува властите в Южна Корея след речта на президента Мун Дже Ин по повод освобождението на Корея и заяви, че Пхенян няма намерение отново да сяда на масата за преговори с правителството в Сеул.   „Властите в Южна Корея искат да получат плячка чрез бъдещи преговори между КНДР и САЩ. Те витаят в облаците, ако вярват, че следващият етап на преговорите ще дойде по естествен начин след съвместните военни учения със САЩ, както се случва промяна на сезоните в природата. По-добре да изоставят такива безразсъдни желания “, се казва в коментара, публикуван от ЦТАК.\r\nВ текста се подчертава ясно, че Северна Корея „вече няма за какво да говори с властите в Южна Корея\", отбелязва още агенция \"Фокус\".  Причината за критиките от страна на севернокорейските власти е речта на Мун Дже-ин по повод 74-ата годишнина от освобождението на Корея от японска власт. По-специално в хода на изявлението си южнокорейският лидер заяви, че „въпреки поредицата смущаващи действия на Северна Корея в близкото минало, импулсът за диалог остава, което е важен резултат от мирния процес на Корейския полуостров, воден от южнокорейското правителство“. ", "date": "2019.08.16", "title": "Северна Корея повече няма да води преговори с Южна Корея"}
{"url": "https://www.actualno.com/curious/striptiziori-se-oplakvat-ot-jenski-nabezi-news_785704.html", "text": "      Да си стриптизьор не е обикновено занимание и мнозина си мисля, че мъжете, които го практикуват са щастливи от женското внимание, което получават. Оказва се, че това съвсем не е така. Ето какво разказват трима стриптизьори за работата си пред The Sun.      29-годишният Хавиер Маркхам танцува вече пет години. Той се оплаква, че жените често посягат към интимните му места. По думите му клиентките агресивно го хващали \"там\" и облизвали шията му.   30-годишният му колега Питър потвърждава, че жените понякога забравят, че стриптизьорите са живи хора. Самият той и най-скъпото му са пострадали от дама с остър маникюр. \r\nНай-често неприличните предложения към стриптизьорите са по времена моминските партита. Подобни предложения се отправят, както от майките и приятелките на младоженката, така и от самата невеста.  Според Питър моминските партита са най-лошите мероприятия, на които танцува: \"Те непрекъснато мислят за .\"\r\nЕдин от стриптизьорите разказва, че младоженка му се обадила след сватбата, за да правят секс.   По думите му жените са най-предизвикателни в началото и в края на месеца, когато получават заплата.     ", "date": "2019.08.16", "title": "Стриптизьори се оплакват от женски набези"}
{"url": "https://www.actualno.com/asia/igra-na-tankeri-koj-pliska-vodata-v-persijskija-zaliv-news_785678.html", "text": "      Белият дом все още се опитва да забави освобождаването на иранския танкер, задържан в Гибралтар. Това съобщава Reuters, цитирана от агенция \"Фокус\".      Искането на САЩ да спре може да отнесе случая обратно в съда. Припомняме, че плавателният съд беше задържан от британски командоси под предтекст, че е пренасял суров петрол за Сирия, което е в нарушение с наложените от Европейския съюз .\r\nСъдбата на иранският танкер обаче е застрашена от опитите на САЩ да го задържат. „Министерството на правосъдието на САЩ поиска да започне нова правна процедура по задържането на кораба“, отбеляза първият министър на Гибралтар Фабиан Пикардо. Междувремено в изявление на Държавния департамент на САЩ се казва, че Белият дом е решил, че танкерът помага на Иранския ислямски революционен гвардейски корпус, който Вашингтон определи като терористична организация.\r\nТехеран от своя страна отбелязва, че петролният танкер скоро ще напусне Гибралтар, а министърът на външните работи Мохамед Джавад Зариф характеризира американския стремеж да предотврати напускането му като \"пиратство\". „Америка отчаяно се опита да предотврати пускането на танкера в последния момент, но се сблъска с поражение“, категоричен бе посланикът на Иран във Великобритания Хамид Баейдинеджад в съобщение в Twitter. \"Всички подготовки са направени, за да може танкерът да плава в открити води и той скоро ще напусне Гибралтар\", добави още дипломатът.   Говорителят на Министерството на външните работи на близкоизточната република Абас Мусави, цитиран от ТАСС, заяви обаче, че Техеран не е давал никакви гаранции, че след освобождаването си от Гибралтар, танкерът „Грейс 1“ няма да се отправи към Сирия. По-рано Иран задържа танкер с британски флаг в Ормузкия проток.     Малко преди посещението на държавния глава на САЩ Доналд Тръмп в Полша, министърът на външните работи на Яцек Чапутович пък обеща на Вашингтон подкрепата на Варшава за . \"Полша възнамерява да участва в ръководената от САЩ операция „Сентинел“ за защита на търговските кораби в Персийския залив\", посочи министърът.\r\nЗнаете, от държавите членки на ЕС само Великобритания се присъедини към мисията на САЩ, като изпрати два военни кораба в Персийския залив, за да придружат британските търговски кораби.               ", "date": "2019.08.16", "title": "Игра на танкери: Кой плиска водата в Персийския залив?"}
{"url": "https://www.actualno.com/politics/izkluchiha-bylgarskija-morski-flag-ot-vsichki-spisyci-na-parijkija-memorandum-news_785701.html", "text": "      България е изключена като собственик на морски флаг от всички списъци на Парижки меморандум – организация на всички европейски и част от световните морски страни, касаеща пристанищния контрол на корабите, съобщи .      Проверка на Транспортал в публикуваните в края на юли списъци на сайта на организацията установи, че    В последното публикувано издание от 2018 година България фигурира в сивия списък на меморандума – място, което не е променяно от над 10 години. Най-вероятната причина за изпадането на страната ни е изключително намалелия брой , плаващи под български флаг. За периода  2016-2018 г. в пристанищата на страните от меморандума за извършени 25 проверки на общо 13 кораба, плаващи под български флаг. Констатирани са 123 забележки, а веднъж е задържан кораб за прекалено много нарушения.\r\n\"Изпадането на България от списъците на Парижкото споразумение е неприятен факт, независимо на какво се дължи. Това означава, че режимът за проверка на корабите ни ще бъде затегнат до изключително високи нива\", коментира пред \"Транспортал\" бившият директор на ИА \"Морска администрация\" к.д.п. Николай Апостолов. Той обясни, че на тези списъци се гледа изключително сериозно като даде за пример 2007 година, когато е имало опасност страната ни да бъде преместена в черния списък на меморандума. \"Тогава мобилизирахме всички усилия и дори поискахме одит от Световната морска организация\", обясни Апостолов.  \"Ако изпадането не се дължи на някакво техническо изискване, това означава, че сме почнали да берем плодовете на скандала с \", коментира председателят на доброволната спасителна организация к.д.п. Никифор Герчев. \"Държавата трябва веднага да вземе мерки за укрепване на имиджа и привлекателността на българския флаг\", коментира морският експерт к.д.п. Христо Папукчиев, който от години плава като капитан на едни от най-големите италиански кораби. \"Няма как Българската банка за развитие да финансира немска компания, която да купува китайски кораби, които после да плават под панамски флаг. Трябва при финансиране от подобна институция едно от задължителните изисквания да бъде плавателният съд да бъде регистриран и да плава определен брой години под български флаг\", даде пример Папукчиев.   Капитан Димитър Димитров, който е морски посланик на България в IMO коментира за Радио Варна, че страната ни не е в списъците на Парижкия меморандум заради липсата на достатъчно кораби и проверки. До сега България е била в сивия списък, каза още капитан Димитров, според когото не може да се каже, че причината е \"Бадр\", защото той не е под български флаг, съобщи БНР.     ", "date": "2019.08.16", "title": "Изключиха българския морски флаг от всички списъци на Парижкия меморандум"}
{"url": "https://www.actualno.com/society/google-street-view-obnovjava-kartata-na-bylgarija-news_785703.html", "text": "      Това лято колите на Google отново ще обиколят улиците и пътищата на България, за да отразят в Google Maps вечно променящата се инфраструктура и пейзаж. При това заснемане и обновление ще се включат и кадри, заснети от пешеходци, така наречените – трекери.      Street View е популярна функция на Google Maps, която в момента е налична в повече от 85 страни по света, както и в части от Арктика и Антарктида. Благодарение на него потребителите могат да гледат 360 ° изображения на различни улици и културно и национално наследство. Той е достъпен и в Google Earth и в мобилната версия на Google Maps. Google осъзнава необходимостта от постоянни актуализации поради непрестанното развитие на инфраструктурата. Редовното актуализиране на данните от Street View помага на потребителите да се ориентират по-добре и улеснява планирането на пътуванията. Зашеметяващите гледки от Рилските езера и Белоградчишките скали, исторически монументи като Античен театър Пловдив и крепостта Царевец, емблематични сгради като Национален театър Иван Вазов и Етнографски музей в Пловдив са само част от вече включените в Google Maps забележителности от нашата страна. Разходки из морската градина на Бургас или до нос Калиакра също са на един клик разстояние за желаещите да пътешестват онлайн.   Street View Trekker, с каквито ще се добавят нови изображения от България, е специална раница, с фотооборудване, чиито камерите са монтирани на върха ѝ. Трекерът се носи от оператор, който обикаля пешеходните зони и автоматично събира снимки по пътя си. Операторът с раницата е свободен да се движи и заснема зони, които са недостъпни за автомобилите.\r\nКадрите, както от колите, така и от пешеходните трекери се монтират в 360 градусови панорами, които днес виждате в Google Maps. До момента трекерите са обиколили някои от спиращите дъха природни забележителности като Големия каньон, Тадж Махал, Ангкор Ват и Гала̀пагоските острови, както и исторически пешеходни маршрути във Венеция. Това е част от усилията на Google Maps да направи достъпни за всички световните забележителности и елементи на културното ни наследство. Google street view от години помага да туристите да планират пътуването си, посещението на различни забележителности, както и да изберат най-подходящото място за настаняване.  В България трекери ще обиколят 15 града: София, Пловдив, Варна, Бургас, Русе, Стара Загора, Плевен, Добрич, Шумен,Хасково и Благоевград, като за първи път на картата, заснети с трекер ще се появят Перник, Сливен, Пазарджик и Ямбол.\r\nStreet View е налична в България от 2013 г. насам и се актуализира непрекъснато, за да поддържа и отразява вярна на реалността картина.   Както винаги, Google се стреми да защити поверителността, като същевременно позволява на всички потребители да се възползват от Street View. Събраните изображения не се различават от това, което всеки човек може да заснеме и види, ако се разхожда по улицата. Преди всяка публикация изображенията преминават през процес на обработка по специална технология. Замъгляват се лицата на хората и регистрационните табели, така че те не могат да бъдат идентифицирани, като по този начин се защитава тяхната поверителност. Street View предлага допълнителна функция за премахване на изображения. Потребителите могат да използват бутона \"Подаване на сигнал за проблем\" в долния десен ъгъл на всяко изображение.    Повече информация за Street View и подробна информация за това къде се движат автомобилите в момента, можете да намерите  ", "date": "2019.08.16", "title": "Google Street View обновява картата на България"}
{"url": "https://www.actualno.com/burgas/korabomodelisti-ot-evropa-predstavjat-modeli-v-burgas-news_785683.html", "text": "      Културен център \"Морско казино\" в Бургас е домакин на първенство за макети на кораби. В него ще участват състезатели от 12 държави. Моделите са разпределени в различни секции – моторни, ветроходни кораби, миниатюри, модели построени в бутилка и части от корабни съоръжения.      \"Участници от Англия, Италия, Хърватска, Чехия, Полша, Румъния, Беларус, Русия, Украйна, Казахстан, Румъния ще покажат най-елитните модели в Европа. Българската федерация ще бъде представена от 30 модела, нови и такива, които се строят в момента\", поясни председателят на Българската федерация по корабомоделен спорт Евгени Генов.   Специално за първенството в Бургас ще пристигне новият модел на бижутера Евгени Епур. Руският линеен кораб е от 19 век и предизвиква голям интерес на конкурсите и първенствата на които се представя. В града ще бъде показан за първи път в завършен вид.\r\n180 са настолните корабни модели, които публиката ще може да види от 01 до 08 септември в Културен център \"Морско казино\". Те ще са част от Европейското първенство за класове \"С\".  Лицензирани международни съдии ще оценяват моделите. Това включва документация, проверка за достоверност, мащабност на работата и прецизност.\r\nКорабът \"Жасинт\", фрегатите \"Белана\" и\"Венос\", линейният кораб \"Бисмарк\", са другите експонати със златни отличия на Световни и международни турнири, които ще бъдат на вниманието на корабомоделистите.        ", "date": "2019.08.16", "title": "Корабомоделисти от Европа представят модели в Бургас"}
{"url": "https://www.actualno.com/starazagora/medicinskijat-fakultet-v-stara-zagora-prechi-na-studenti-da-se-premestjat-v-drug-vuz-news_785713.html", "text": "      Медицинският факултет на Тракийския университет възпрепятства студенти, които искат да напуснат или сменят учебното заведение с друго, заявява в свое становище, изпратено до медиите, Николай Диков, председател на групата на Политическа партия ГЕРБ в Общински съвет - Стара Загора. До него вече са достигнали няколко конкретни казуса за отказ на администрацията да издаде академични справки на такива студенти, а той определи действията на университета като стара порочна практика.      “Това са житейски пътища, които отвеждат младите хора в различни посоки и това е нормално, но не е нормално преподаватели и хора от администрацията да се месят в живота и съдбите на студентите”, категоричен е съветникът и се ангажира да търси гаранция от ръководството на висшето учебно заведение (ВУЗ) за прекратяване на порочната практика. Николай Диков подчертава, че няма политически подбуди в в предприетите от него действия и че е поел ангажимент да разреши проблема заради бъдещето на младите хора.   \"По ред причини, всеки студент може да реши да се премести от един университет в друг, като на тази житейска необходимост съответстват конституционно гарантирани права! Това са български студенти, които желаят да получат образованието си в български висши учебни заведения\", се казва в становището, както и, че \"е абсолютно неприемливо именно хора от академичните среди да създават порочни практики, с които да ограничават конституционно гарантирани права на студентите! Освен това, България е страна, членка на Европейския съюз - обединение на държави, където свободата на придвижване е в основата на създаването на съюза!\" ", "date": "2019.08.16", "title": "Медицинският факултет в Стара Загора пречи на студенти да се преместят в друг ВУЗ"}
{"url": "https://www.actualno.com/ruse/tvorci-na-malki-grafiki-uchastvat-v-xv-mejdunaroden-konkurs-za-ekslibris-news_785675.html", "text": "      Русенска библиотека „Любен Каравелов“ организира за петнадесети пореден път конкурс за екслибрис. Тази година темата „Ex Libris – Ex Cinema“ включва послания, посветени на седмото изкуство - киното.      415 участници от 38 държави са изпратили 610 екслибриси. Авторите на творбите са от: Турция, Русия, Украйна, Унгария, Коста Рика, Малайзия, Египет, Япония, Китай, Индия, Кения, Аржентина и др. Носителите на Голямата награда на конкурса през изминалите години: Такао Сано от Япония, Снежана Кезеле от Сърбия, Елеонора Гершанович от Германия са отново сред участниците. Доайен в конкурса е Арпад Шаламон от Словения, който не е участвал само в първите две издания на конкурса. В категорията до 18 години свои творби са изпратили 115 участници. Те са ученици от: България, Русия, Турция, Хонг Конг, Аржентина, Унгария, Украйна, Сърбия, Черна гора и Беларус.   През 2019 г. Международният конкурс за екслибрис се организира под патронажа  и финансовата помощ на Министерство на културата. Конкурсът се осъществява и с подкрепата на Община Русе по Програма „Култура“.\r\nНоминираните и наградени участници в XV Международен конкурс за екслибрис „Ex Libris – Ex Cinema” ще бъдат обявени на официална церемония в края на месец  септември. Тогава ще бъде открита и изложба от получените екслибриси. Ще бъде обявена и темата за следващото издание на конкурса. Скоро ще излезе от печат двуезичен цветен каталог с творби на участниците в конкурса.   ", "date": "2019.08.16", "title": "Творци на малки графики участват в XV Международен конкурс за екслибрис "}
{"url": "https://www.actualno.com/business/okolo-600-mln-lv-godishno-shte-sa-prihodite-ot-tol-sistemata-news_785679.html", "text": "      Около 600 млн. лв. се очакват като доходи от тол системата. Това каза професор Олег Асенов от Националното тол управление на пресконференция в Научноизследователския строителен институт, предаде БГНЕС.      „Законът казва, че до 1 март трябва да стартираме системата с плащанията. Тарифата, която сме заложили, е последната тарифа, която е обсъждана на обществения съвет\", заяви Асенов и добави, че до момента е направено и първото плащане за системата. „Плащането е в размер на 50% от сумата\", поясни професорът.   „В момента, в който сме готови, веднага ще стартираме процедурата за оперативна съвместимост\", добави той и напомни, че новата система ще помогне на превозвачите да направят анализ на тарифите и стойността на превозите. ", "date": "2019.08.16", "title": "Около 600 млн. лв. годишно ще са приходите от тол системата"}
{"url": "https://www.actualno.com/balkani/v-albanija-registriraha-pyrva-jertva-na-misha-treska-news_785710.html", "text": "      В Албания регистрираха първа жертва на болестта „Миша треска“. Това предаде македонската електронна медия A1 On, цитирана от агенция \"Фокус\".      По данни на директора на Клиниката по инфекциозни болести в Тирана Наджада Хомо жертвата е 32-годишна жителка на Ерсека. Тя призовава за бдителност и правилно лечение на болестта и припомни, че това вирусно-инфекциозно заболяване се причинява от хантавирус, а епидемията от него е циклична, предава се по въздуха, в който се изпаряват течности от гризачи.   Ето защо най-изложени на риск от миша треска са живеещите или работещите сред природата, като лесничеи, земеделски производители, алпинисти, но също и за такива, които почистват мазета, в които има гризачи. Препоръчва се да се обърне специално внимание на хигиената на ръцете след пребиваване сред природата, да не се ядат горски плодове, които не са били измити.\r\nСимптомите на треска са висока температура, зачервяване на очите, главоболие, мускулни болки, а понякога гадене и повръщане. В по-тежки случаи може да има кървене, както и бъбречна атака.  Първият случай на миша треска в Албания е регистриран през 1984 г. ", "date": "2019.08.16", "title": "В Албания регистрираха първа жертва на миша треска"}
{"url": "https://www.actualno.com/business/kakvi-sa-zaplatite-v-it-industrijata-v-bylgarija-news_785715.html", "text": "      DevStyleR е медия за новините от  ИТ индустрията и всичко, което интригува софтуерните разработчици и специалисти      Следващия брой на списанието ще  бъде по-интересен от всякога! През септември фокусът пада върху  най-обсъжданата тема в сферата на софтуерната разработка – Гладът за  кадри в IT сферата. \r\nВ специалното издание \"Пазарът на IT кадри от А до Я\" DevStyleR  ще представи поредица от проучвания, интервюта, анкети, анализи и  прогнози, свързани с актуални теми около възможностите, които  предоставят IT компаниите на своите специалисти.\r\nПо темата ще събеседват  топ мениджъри, опитни програмисти и други IT специалисти, HR  професионалисти, министри, кметове и преподаватели. Всички те ще търсят  отговора на въпроса “Как една компания може да задържи един  висококвалифициран и успешен кадър?”  DevStyleR искат да чуят и вашето мнение! Включете се в националното проучване като ! Отговорете на въпросите, свързани с  вашата позиция и условия за работа. Попълването отнема около 2 минути.\r\nЗа попълнилите има подготвени   ", "date": "2019.08.16", "title": "Какви са заплатите в ИТ индустрията в България?"}
{"url": "https://www.actualno.com/curious/5-zodii-koito-ne-razbirat-ot-romantika-news_785621.html", "text": "                 Те практически не са способни на открити чувства, грижи и нежност. Не очаквайте от тях страстната любов, шампанско и ягоди. Те не изпитват изключителна отдаденост на чувства във връзката. Тези представители на зодиака, не са склонни на онази изпепеляващата любов, за която се говори в женските романи.    Представителите на зодия Водолей стигат до крайности. Водолеят или не се отдава изцяло на чувствата си, или иска да води по своите правила. Често представителите на знака Водолей, или напълно игнорират, или погребват чувствата си.\r\nАко ви приемат на сериозно, умеят да напишат огнено признание на чувствата си, да нарисуват портрет или да изучат любимата ви песен на китарата. Тогава може да смятате, че сте муза, вдъхновение за представител на зодия Водолей. Водолеят ще се постарае да покаже, онова, което искате от него, само ако долови преданост от отсрещната страна.         Според тази зодия, всички са лъжци и коварни мошеници. На тях не може да се вярва. Те са склонни на всякакви действия, могат да оцеляват, дори когато наранят някого.\r\nЗа близнаците е непосилно да се открият за нов човек. Тяхната вяра е насочена към това, всеки да се грижи за себе си.        ", "date": "2019.08.16", "title": "5 зодии, които не разбират от романтика"}
{"url": "https://www.actualno.com/crime/hvanaha-ubieca-na-momichenceto-ot-sotirja-news_785716.html", "text": "      Откриха заподозрения за бруталното убийство на 7-годишното момиченце в село Сотиря, предаде БГНЕС.      21-годишният Мартин, с криминално досие и осъждан, се е укривал в покрайнините на селото. В района от четвъртък следобед, когато се е случило бруталното престъпление, полиция, жандармерия, военни, горски служители и хеликоптер издирват извършителят.   Мъжът е задържан от полицаи с помощта на местни момчета от селото. Те разказаха, че той опитал да избяга и полицията е открила огън по него. Бил е прострелян в крака.\r\nПрипомняме, че 7-годишно момиченце беше изнасилено и пребито до смърт в сливенското село. Детето е намерено в края на селото в изключително тежко състояние около 15:00 часа в четвъртък. Откарано е в болница, където е починало.  Извършителят е познат с множество домови кражби. Сплашвал е местни жители с пистолет. Той живеел в селото от много години. Преди време е заплашвал малките деца, а преди това е лежал в затвора за кражби.\r\nВ момента на Мартин се прави преглед в сливенската болница. Оказал е съпротива. Доста време го преследваха колегите, стана ясно още от думите на главния секретар на МВР Ивайло Иванов за Нова телевизия. Потвърждаваме, че мъжът е извършител на тежкото престъпление. Предстои да го докажем и с експертизи, посочи още Иванов.   На извършителя ще бъдат повдигнати няколко обвинения: за убийство на малолетен по особено жесток начин, за изнасилване и блудство. „Взети са ДНК проби, утре вече ДНК – профилът на извършителят ще е готов\", допълни окръжният прокурор на Сливен Пламен Стефанов.     ", "date": "2019.08.16", "title": "Хванаха убиеца на момиченцето от Сотиря"}
{"url": "https://www.actualno.com/curious/zodiite-koito-haresvat-samotata-news_785624.html", "text": "             Периодично мнозина мечтаят да останат сами със себе си, но само някои, не се страхуват да прекарат целия си живот в самота.       По своята природа Овните са доста общителни хора. Те лесно събират около себе си голяма компания от приятели, стават лидери и компетентно изграждат комуникация. Всяка грешна стъпка за близките е експлозия бомба, която кара Овенът да се изолира сам по себе си. Буквално след секунди от ярък, позитивен и енергичен представителят на елемента огън се превръща в самотен звяр, който изобщо не се нуждае от роднини.\r\nОвенът може само първият път да почувства дискомфорт. Тогава започват да се издига високо над самотата си. Щом един път опита да е сам, рядко се връща към стария си начин на живот.          Независимият и самотен живот на Девата, се обяснява с една дума - перфекционизъм. Представителите на този зодиакален знак са изключително важни. Всичко около им е точно така, както го искат. Не всеки може да задоволи високите нужди на Девите. Затова често им се налага да прекарват времето си сами. Това обаче не ги плаши.\r\nДевите по принцип почти винаги действат сами. Те не се занимават с прекомерни разговори. Те са в състояние да се обединят само с онези хора, които също живеят, според строго разработен план. Спонтанност, рискове и големи компании - това не е за Девата.        ", "date": "2019.08.16", "title": "Зодиите, които харесват самотата"}
{"url": "https://www.actualno.com/varna/sporna-popravka-shte-razreshi-tuleni-da-uchastvat-v-predstavlenija-vyv-varnenskija-delfinarium-news_785632.html", "text": "      Преди дни депутати внесоха предложение за промяна в Закона в защита на животните, с която да се разреши използването на тюлени в представления. За това предупреди в социалните мрежи Явор Гечев от \"Четири лапи\".      „Начинът, по който това се прави, е чист лобизъм. С промяната се цели да се легализират представленията с два морски лъва в ”, обясни Гечев в интервю за bTV   Там от повече от две години има два морски лъва, които се използват за снимки с туристите.\r\n„По мои данни досега не са използвани в представления и нямат право да го правят. Явно от тогава се опитват да вкарат промени в законодателството. Самият факт, че са в Делфинариума е съмнителен”, на мнение е Явор Гечев.  От Делфинариума обясниха, че още при построяването му са предвидени басейни за отглеждане на морски лъвове.\r\n„До 1997 г. имахме шоу и с тюлени. През 2013 г. ни беше предложено от нашия първи треньор да има отново такова шоу. Ние купихме едно тюленче от цирк, който се е разпаднал. След една година купихме още един от същия вид, за да си правят компания”, обясни Цветан Станев, биолог на Делфинариума.\r\nТой уточни, че няма европейска директива, която да забранява шоу с тюлени и делфини.       „Няма директива, но има много държави, които са въвели по-стриктни мерки, отколкото са в европейските държави. В България от 2008 г. са забранени представленията с диви животни с изключение на делфините. Такава държава от няколко години е Холандия, откъдето е дошло едното морско лъвче. Там през 2014 г. забраниха представленията с всякакъв вид диви животни”, обясни от своя страна Явор Гечев.\r\nОт ГЕРБ, които предлагат промените, на този етап заявиха, че ще се въздържат от коментар.\r\nПреди две години бебе делфин почина в Делфинариума. Цветан Станев обясни, че инцидентът не е станал в неремонтирана шахта, както се твърдеше. През нощта е имало токов удар. Включила се е помпа, която е зомукала животното, което е било във водата.\r\nПреди няколко дни имаше и още един инцидент, при който бебе делфинче почина. Твърдеше се, че инцидентът е станал по време на представление. От Делфинариума обаче обясниха, че след раждането е имало нарушено общуване с майката.\r\n\"За пет години в Делфинариума са починали пет делфинчета и едно тюленче. Това категорично означава, че условията не отговарят дори на минималните стандарти за отглеждането на тези животни. Там те се измъчват и не оцеляват. Там смъртността е      много по-висока, отколкото е средната смъртност в други делфинариуми. Ако се разрешат и представленията с тюлени, това ще бъде един ад за животните\", категоричен бе Явор Гечев. По думите му законодателят дори трябва да помисли за това да забрани и представленията с делфини. ", "date": "2019.08.16", "title": "Спорна поправка ще разреши тюлени да участват в представления във варненския делфинариум"}
{"url": "https://www.actualno.com/varna/zashto-dyrjavata-se-podigrava-sys-spasitelite-ot-bulsar-news_785633.html", "text": "      На 8 юли тази година (2019) в сайта www.chernomore.bg бе поместено с кдп Живко Петров–директор на ИА \"Морска администрация\", а коментираната тема, най-общо казано бе \"морското спасяване в морските пространства на България\". В него капитан Петров йезуитски говори за създаване на „доброволческа морска спасителна служба”, като се прави на „ни чул, ни видял”, че такава у нас има от над 20 години и тя се казва , а той неведнъж е търсил наша помощ, и ние никога не сме му отказвали. Засегнах се в качеството ми на ръководител на тези хора, безпардонно подминати като присъствие в националната морска спасителна система.      Нямам намерение да правя разбор на популистките фрази, изричани от капитан Петров за морското спасяване, но ще посоча, че БУЛСАР е единствената българска структура, член на „Международната федерация за морско спасяване” – IMRF, а аз през 2018 година получих признание „За цялостен житейски принос за световната морска система за бедствие и безопасност (GMDSS)”. Това е най-високото признание в сферата на гражданската морска безопасност и сигурност за българин до сега, с което всеки един сънародник би се гордял, но реакцията на МТИТС/ИАМА е … гробно мълчание. Вероятно защото няма как да се стигне дори до подобна номинация на който и да е чиновник, търкащ по 8 часа на ден меката мебел в офис на 500 километра от морето.\r\nСилно съм разочарован от отношението на капитан Петров към нашите доброволци – отношение, което определено е тенденциозно и асинхронно. В продължение на 25 години сме помагали на морската администрация при много конфузно критични морски ситуации, при това сме им помагали не само на тях, а и на няколко министри на транспорта и на други държавни служители и структури.\r\nКапитан Живко Петров е присъствал на много наши мероприятия. Например нашето международно демонстративно учение за масов инцидент през май 2010 година. В него участваха турски и италиански доброволци начело с адмирал Романо Гранди – зам.-председател на SNS-Италия, един самолет (LZ ABP), два вертолета, плаващи спасителни единици и други сили и средства. Поради оценката за висок професионализъм, тогавашният министър Александър Цветков ни помоли да направим съвместно учение с ИАМА.  Ние сме тези, които по молба на ИАМА, извършихме авиационно търсене на изчезнал турски моряк в българския отговорен морски район, с което „измихме очите” на ИАМА, а те получиха благодарност от много високо ниво – Директората по морски въпроси към МС на Турция. В щормово време, в една нощ, край Созопол основно булсарци спасиха 17 души в три инцидента, а по това време капитан Петров беше регионален директор на ДМА Бургас и той присъства на награждаване на проявилите се в тази спасителна операция.\r\nМога да изброявам нашите действия с часове, но фактът е, че премълчаване присъствието на БУЛСАР в българската спасителна система е елементарно, недостойно, подигравателно отношение на служебното лице, отговорно за сектора „гражданска морска безопасност”, за защита на човешки живот по море. Мисля, че тези които му дават кураж за това арогантно поведение, трябва да преоценят своето отношение. Нямам думи с които да изразя възмущението си за подобно отношение към структура, чийто членове на собствен риск и отговорност, за своя сметка, се впускат с риск за живота си, да спасяват бедстващите в морето. Капитан Майкъл Власто от IMRF, в писмо до г-жа Кристалина Георгиева преди няколко години каза: „В родната Ви страна има една доброволческа морска структура, която съществува на един гол ентусиазъм”. Това отношение на морските власти в МТИТС продължава и сега. Показната арогантност и пренебрежение на Живко Петров в интервюто не са нищо друго освен провинциален примитивизъм.\r\nРазбира се, аз имам своето обяснение на приказките на капитан Петров и неговата позиция ни е ясна – системен слугинаж в полза на ненаситната мултинационална корпоративна алчност в имущественото морско спасяване - поведение, което съгласно „Антикорупционната ни политика”, сме задължени да разкриваме и довеждаме до знание на обществеността. Цитирам: „Всяко установено нарушение, свързано с корупция или конфликт на интереси се докладва на Управителния съвет на Сдружението и срещу извършили нарушението ще се предприемат дисциплинарни действия, включващи и отстраняване от членство в Сдружението. БУЛСАР си запазва правото да преустанови всякакви отношения с партньори, които не съблюдават посочените по горе принципи и Антикорупционна политика.”    В това интервю, един от въпросите към капитан Живко Петров е: „В морски държави като Великобритания със спасяването на море се занимават предимно доброволчески организации”, и още: „У нас обсъжда ли се въпросът за учредяването на специален фонд, с който да се възстановяват разходите на участниците доброволци в хуманитарното спасяване на море“\r\nВъпросът е неточно формулиран с неверни постановки. За морското спасяване по целия свят отговарят държавни „организации за спасяване”, а с малки изключения част от функциите са възложени на доброволчески специализирани формирования в държави, в които даренията са на стойност над 30-50 млн евро годишно. Доброволческите структури са в помощ на държавните, но в никой случай не са тяхна алтернатива. Това не означава, че не могат да бъдат използвани в критични ситуации. Отговорността обаче е на правителството на съответната държава, ратифицирала конвенции, третиращи проблема за морското спасяване. Върховен дълг на морската ни власт е да създава механизми за ненарушаване баланса на интересите на държавата, обществото и отделния морски труженик за всичко, включително и предпазване от посегателствата на споменатата вече ненаситна мултинационална корпоративна алчност. Държавите обикновено подкрепят доброволческите си организации в обществена полза по различни начини. Например в САЩ спонсорират ежегодно с 300 милиарда НПО, а те им се отплащат обратно с дейност за 1.1 трилиона долара годишно. У нас в това отношение е пълна демагогия.\r\nБУЛСАР на няколко пъти внася предложение за осигуряване средства за възстановяване на извършените разходи на доброволците при спасяване, за обучението им, за специално облекло и други организационни нужди, но докладните ни за включване при планиране на държавния бюджет, правени през МТИТС, не стигаха до МС. Последната ни докладна след издирване, се оказа в чекмеджето на главния секретар на МТИТС, а как се е отзовала там, може да каже г-жа Красимира Стоянова - директор на Правния отдел и началник кабинета на министъра на МТИТС. Между другото, нейното отношение по повод докладната ни за финансиране, бе изразено в едно нейно изречение, а именно „Като спасят, ще им платим!” Въпрос на манталитет! Ние, булсарци, не спасяваме бедстващите хора за пари, при нас това е въпрос на морал и състрадание.\r\nНо да се върнем към темата. От думите на капитан Петров не се разбира за какъв фонд иде реч, защото в държавния бюджет ежегодно се предвиждат средства за подпомагане на съответни НПО структури, например БЧК и други. Защо не са там доброволческите организациии?\r\nВ отговора си капитан Петров наговаря куп неверни популистки фрази, с което предизвиква сериозни съмнения за компетентността му в тази сфера. Например той казва „За морското спасяване използваме ресурси и на другите ведомства” но не обясни защо им се налага при хуманно спасителни работи да разчитат на ресурси на МО и МВР, а при имуществени на \"Мултрашип\"? В Закона за защита при бедствие (ЗЗБ) е казано как следва да се действа в кризисни ситуации, но тъй като (МТИТС/ИАМА), ликвидираха своите спасителни единици, сега нямат нищо освен няколко катера, които не отговарят на конвенционалните критерии на Международната морска организация (ИМО), като „all weather“ катери (RB). Тези «морски трабантчета» спокойно могат да ги предоставят на БЧК за плажно спасяване, защото отговорния район на Р.Б., е с площ 39 584 кв. км., а тези катерчета, безопасно може да се отдалечават до 5 мили и са с ограничен ресурс за гориво, приемане на хора от водата и други.   Излиза, че ИАМА/МТИТС е куха морско-спасителна структура, която бърка в бюджетните касички на МО и МВР и харчи от тяхните финанси, а със своя бюджет храни пренадутия си столичен щат. Преди 20 години имахме 150 търговски кораба под българско знаме, а ИАМА в София бяха седем дущи (7), а сега корабите са 5-6, а ИАМА само в София има над 40 души. Създадената главна дирекция «Аварийно-спасителна дейност» е тип «много вожд, малко индианец», организационно недоносче, нямащо нищо общо с изискуемата се «организация за спасяване».\r\nМТИТС/ИАМА имаха спасителни кораби (\"Перун\" и \"Мизар\") (All wether RV), но те в нарушение на постановка в „Закона за морските простанства” ЗМП-87, бяха умишлено изведени от експлоатация, с цел да отворят ниша на мултинационални икономически интереси в морските ни пространства. Между другото „Перун“ вместо да бъде ремонтиран и въведен в дежурство е престъпно изоставен в очакване да го купят същите чужденци, които имат подобна практика и преди години купиха 800-тонен плаващ кран от Украйна (бившия плавкран „Совсудоподем 2”), а сега се хвалят, че това е единствения подобен кран в Черно море. Прокуратурата, МС и други отговорни структури за националния ни морски суверенитет, са уведомявани нееднократно, но не съм констатирал да правят нещо сериозно, с което да защитят националните ни морски интереси, като спрат този срамен комуфлажен и антинационален сценарии. Капитан Петров обаче ни баламосва, че създават „комплексна аварийно-спасителна служба”, говори за „План за търсене и спасяване”, който да подобри координацията на различните сили и средства, се залагало с измененията на „Закона за морските пространства, вътрешните водни пътища и пристанищата”. Елементарна азбучна истина е, че ако правната рамка е объркана, никакви „Планове” не могат да се прилагат, защото пирамидата ще се срути. Липсата на съответна компетентност в НС, в правителството и другаде, дава възможност на МТИТС/ИАМА съответно, да шестват безпроблемно и да правят поръчкови законотворчески изменения, без някой да им потърси сметка и ги постави, там където им е мястото.\r\nРазбира се, липсата на „Мизар“ и „Перун“ се използва като евангелието от дявола. Капитан Петров си позволява с безочие да казва, че ресурсите им са недостатъчни, цитирам „Въпросите с хуманитарното търсене и спасяване на бедстващи кораби и хора в морските пространства на Република България са пряко свързани и с организацията и осъществяването на защита при аварийни ситуации с кораби. Именно в тази област и организацията, и ресурсите у нас са недостатъчни”. Тук пак деликатно ни подсказа, че трябва да се назначат частни „дежурни влекачи“. Интересно дали капитан Петров си спомня, че преди повече от 20-тина години, с разпореждане на МАСО портовите флоти бяха длъжни да поддържат по един влекач във Варна и в Бургас в готовност за включване в действие, при внезапно възникнали кризисни ситуации. Каква наглост, да ликвидираш собствената си критична инфраструктура и да хленчиш, че точно в тази област не им стигало ресурс!\r\nНека да напомня с една снимка, какво имахме и при какви невероятно опасни и трудни ситуации действаше и се справяше \"Перун\" (Гордея се, че съм бил негов първи капитан).  Снимка:  По ирония на съдбата тази снимка в увеличен формат като картина виси на стената в кабинета на Живко Петров в София, с надеждата да се сети за героизма на екипажа на \"Перун\". Изчислената височината на значителната вълна по време на спасителната операция е 12,5 метра! Това показва, че наблюдението на морското вълнение в метео станция Ахтопол от 9 бала (неговата долна граница) и от 8 бала (9-14 метра) от кораба „Перун”, независимо от сложната метеорологична обстановка, е достоверно. Нека да кажа малко обща информация и коментар за този случай. През периода 7-10 януари 1981 година по нашето крайбрежие се наблюдава тежка щормова обстановка. Достигналият тогава нашите райони средиземноморски циклон се задържа над Егейско море. Над западното крайбрежие на Черно море продължително време духа силен север-североизточен вятър, който впоследствие се ориентира от северозапад. Максималната му скорост в района на южното Черноморие достига 28-30 м/с, което е ожесточен щорм – 11 бала по скалата на Бофорт.\r\nНа 9 февруари 1981 г., в синоптична станция Ахтопол в три срока на наблюдение е регистрирано вълнение на морето от 9 бала. Височината на значителната вълна, оценена визуално, е около 14 метра. Това са най-високите стойности на ветрово вълнение, наблюдавани по нашето черноморско прибрежие за времето от когато се води оперативна регистрация на този океанографски елемент.\r\nПо същото време екипажът на спасителния кораб “Перун” се бори с жестокия вятър и изключителното вълнение, за да спаси гръцкия сухотоварен кораб “Таксиархис”, дрейфащ към скалите около нос Колокита, южно от Созопол. В корабния дневник на \"Перун\" е записана скорост на вятъра 10 бала и вълнение на морето 8 бала. На снимката по-горе е показан момент от успешната спасителната операция. Дали някой от ИАМА може да извърши подобно нещо сега?  Ето защо \"Перун\" е „Златната патица” на морска България, за която призовавам да се обединим и спасим - не само кораба, а и честта на морска България. Между другото всички ръководители на ДППИ, от прехвърлянето на \"Перун\" и \"Мизар\" досега, са били загрижени и са търсили начини за изясняване съдбата на \"Перун\", писали са докладни, обяснявали са, че нямат функции и компетентност за спасителни цели, но не са получавали полагащият им се отговор от МТИТС. Считам, че ДППИ несправедливо е „натопено”, а зад него се опитват да се скрият подбудителите и изпълнителите на този безскрупулен сценарии на слугинаж в полза на други нечестни интереси. И пак ще кажа: Става дума за човешки живот и екология на морето, а не за това, кой е по най, най !\r\nРазбира се, тези корпоративни интереси си имат и име. За мен и колегите ми, \"Мултрашип\", не са позитивни участници в създаване на славата на холандските влекачни структури в началото на предния век. Капитан Ян Ванделаар е един от основните творци на тази слава, а за мен той е икона, която боготворя. Той обаче е бил в морален и социален конфликт с холандските алчни собственици на влекачи, безбожно експлоатиращи холандските моряци. За него съм чел, че е съчетал в себе си всички основни добродетели на холандските моряци, смелост, честност, упоритост, трудолюбие. След дълга неравностойна борба успява да наложи на едрия корабособственик Квел, да удовлетвори исканията на моряците и в крайна сметка става един от най уважаваните морски капитани.\r\n\"Мултрашип\" е една влекачна фирма, която у нас при търговско-имуществено спасяване се появява нещо като брокер, защото ползват услугите на друга холандска фирма - SVITZER SALVAGE B.V, нерегистрирана в България. Защо привличат Svitzer Salvage, а не ползват своите спасителни ресурси, се досещам и защо договорите за спасяване не се подписват с \"Мултрашип\", а с нерегистрирана в България фирма. В Кодекса за търговско корабоплаване (КТК) член 328, е разпоредено какъв да е редът за „Разпределението на възнаграждението при спасителни операции”. Дали са спазени изискванията на този член? Аз не зная, но разпределението трябва да става съгласно Наредба на министъра на МТИТС. Някой знае ли какво пише в нея? Имам чувството, че някой фирми от някогашни колониални страни от ЕС, все още не са се оттърсили от колониалните си навици и амбиции и с тези привички, чрез подбудителство и други познати в световната практика методи, се стремят да заемат нечестно и недопустимо salvage-нишата в нашите морски пространства. Преди векове колонизаторите са го вършили с подаръци (огледалца и мъниста), за аборигените по света, а сега техни наследници, ни омайват с благи фрази за „европейските ценности”, незнаейки, че някой от ценностите имат български корени и принос за съвременната цивилизация. „Мултрашип” си създадоха лоби под различни форми в МТИТС, в Комисията по транспорт към НС, в южния регион и другаде. Чуждестранни ресурси може да бъдат използвани при техногенни или природни кризисни явления, но те не са приоритетни и е пристъпно недопустимо, това да става чрез унищожаване на националната ни морска спасителна система, която в момента е ръководена от хора с ограничени морални достойнства и липса на компетентен управленческо-административен капацитет. Да, обаче при присъединяване на България към Конвенцията за търговско спасяване (ISC-89), нашата страна направи няколко особенно важни резерви, с които си запази правата при търговско спасителни операции в нашата изключително икономическа зона. Сегашната „приспивна песен със salvage мотиви”, в изпълненние на капитан Петров, трябва да се съобрази с цитираните резерви, преди каквото и да е чуждо участие при възникнал морски инцидент, например с чуждестранен пътнически кораб. Неспазването на този порядък може да доведе до поемане на цялата международно правна отговорност от правителството ни, а подбудителите и изпълнителите вероятно ще се изпокрият като мишоци. Извършваните до момента „поръчкови” промени в чл.70 от ЗМП-87 г., са противоконституционни и не са адекватни на международните ни ангажименти в тази сфера. Вмъкването допълнение в текста на чл. 70 (сега 65) за ползване на ресурса на МО (ВМС), пък е сторено недопустимо зад гърба на Щаба на отбраната! Миналата година ИАМА под ръководството на капитан Ж.Петров се опитаха отново да повторят сценария от 2012 година, където тогавашният холандски посланик се намесваше недопустимо във вътрешните ни работи, с искане за дежурен частен влекач. Публично е известно, че той посещаваше кабинета на министър Московски, без спазване на дипломатическия порядък. Пак през 2018 ИАМА под вещото ръководство на капитан Петров, арогантно се опитаха да подновят мечтата на Мултрашип, за осигуряване на дежурен влекач, сторено под формата на открита „Процедура за дежурни влекачи.” (само за 1/2 от района, но за 1.5млн.лв/годишно, а като обявят „процедура” и за другата половина от района, държавния бюджет ще олекне ненужно с 3 милиона годишно. Реакцията на Булсар и Моряшкия професионален съюз (МПС) бе категорично против.\r\nОбстановката в черноморския регион е изключително сложна и неофициално считам, че мултинационално корпоративно присъствие не е желано. Питам, защо е необходимо да проиграваме националните и регионалните си интереси заради ненаситната мултинационална корпоративна алчност, защо на халост да се дават пари за нещо, което може да се реши без финансов разход? В Кодекса за търговско корабоплаване (КТК), в под заглавие „Нареждане за участие в спасяване”, в чл. 367 е казано, цитирам „Изпълнителна агенция „Морска администрация“ може да задължава намиращите се кораби и лица в пристанището да предоставят своите плаващи или други технически средства за спасяване на търпящи бедствие кораби и хора”. Освен това съгласно Международното наставление за спасяване (ИАМСАР), националния Спасителния координационен център (МСКЦ), ако прецени, че е необходимо може да реквизира по всяко време, всеки един кораб независимо от неговата национална принадлежност, намиращ се в нашия отговорен район за спасяване. Ясно и кратко речено. Между другото за сравнение ще вмъкна, че годишните разходи на \"Перун\" не надхвърлят 400 000 лв., а на всичко отгоре, пристанищните влекачи могат да изпълняват само ограничен ред от дейностите, които осъществява Перун. Влекачите могат да се ползват при вълнение на морето до 4 бала, а Перун както е видно от приложените безспорни и документирани по горе факти, спасява при 12 метрова вълна и вятър 30 м/сек. Само некомпетентен, корумпиран или ненормален човек, може да не се съобрази с тези реалности. Е, при това положение, защо Живко Петров ни кара да „ручаме жабчето”? Кой ще ни обясни от какъв зор ще се дават 3 млн лв годишно за „дежурни влекачи”, каквато е подсказаната идея на ръководената от капитан Живко Петров структура, естествено съгласувано с Правния отдел на МТИТС начело с г-жа Красимира Стоянова. Ето как драги сънародници, държавни висши чиновници, хитро и прикрито ограбват нас българските данъкоплатци.\r\nСвидетели сме на неспирна алчност и безкрупулност, защото няма кой да ги спре и постави, там където им е мястото! Автор:   ", "date": "2019.08.16", "title": "Защо държавата се подиграва със спасителите от БУЛСАР?*"}
{"url": "https://www.actualno.com/europe/polsha-zastana-zad-voennata-misija-na-sasht-v-persijskija-zaliv-news_785618.html", "text": "      Малко преди посещението на държавния глава на САЩ Доналд Тръмп в страната, министърът на външните работи на Полша Яцек Чапутович обеща на Вашингтон за военната мисия в Персийския залив. Това съобщава германският национален ежедневник Die Zeit, цитиран от агенция \"Фокус\".      Полша възнамерява да участва в ръководената от САЩ операция „Сентинел“ за защита на търговски кораби в Персийския залив. Чапутович обяви „някаква полска подкрепа\", без да представя по-конкретни детайли.\r\nСитуацията в Персийския залив, където Иран задържа няколко кораба, изисква отговор, заяви Чапутович. „Това е много сериозна ситуация. Ние си сътрудничим с нашите партньори - САЩ, Великобритания\".   Ситуацията със сигурността по важния търговски път през Ормузкия проток се е влошила значително в резултат на конфликта между Иран и САЩ. Федералното правителство в Берлин се отказа да участва, защото не иска да подкрепи стратегията на САЩ за „максимален натиск\" срещу Иран. Министърът на външните работи Хайко Маас (ГСДП) сега насърчава отделна наблюдателна мисия на Европейския съюз.  Чапутович критикува резервите на много партньори от ЕС към САЩ. „Вярваме, че Европейският съюз трябва да бъде по-отворен към американските аргументи. Ако има разцепление между Европейския съюз и САЩ, това не е добре за Полша и Централна Европа, така че ние се опитваме да поддържаме трансатлантическия съюз и да преодолеем разцеплението. Би било много лошо, ако САЩ загубят интереса си към Европа“, предупреди полският министър.\r\nОт държавите членки на ЕС само Великобритания се присъедини към мисията на САЩ, като изпрати два военни кораба в Персийския залив, за да придружат британските търговски кораби.      ", "date": "2019.08.16", "title": "Полша застана зад военната мисия на САЩ в Персийския залив"}
{"url": "https://www.actualno.com/business/goljam-procent-lozovi-masivi-sa-postradali-ot-gradushki-predi-grozdobera-news_785622.html", "text": "      Доста лозови масиви пострадаха от градушката преди гроздобера. Това каза в интервю за агенция \"Фокус\" инж. Красимир Коев от Изпълнителната агенция по лозата и виното (ИАЛВ).      Инж. Коев коментира, че имало един период с интензитет на градушки почти всеки ден и има места от страната, където частично или изцяло пострадали лозови масиви. \"Има масиви, където 80% ще бъдат щетите, тоест липсата на грозде, има масиви с 20-30%, различно е. Облакът така е минал, че е засегнал някои изцяло, някои периферно\", обясни инж. Коев.   \"Тази година стопаните няма да могат да приберат изцяло гроздето, което до този момент бяха съхранили, да се повреди, както от болести, така и от градушки, сега това се случи\", допълни още Коев. Инж. Коев допълни, че последните пострадали лозови насаждения от градушки са в района на Кресна.   ", "date": "2019.08.16", "title": "Голям процент лозови масиви са пострадали от градушки преди гроздобера"}
{"url": "https://www.actualno.com/burgas/nad-120-konja-uchastvat-v-systezanie-za-kupa-burgas-news_785620.html", "text": "      Започна Деветият национален турнир по конен спорт за \"Купа Бургас\". На 16 и 17 август на конна база в парк \"Езеро\" ще се събрат състезатели от различни градове в страната. Проявата е част от календара на Българската федерация по конен спорт и е на професионално ниво. В турнира ще участват над 120 коня, съобщи кореспондентът на .      Държавното първенство се провежда по специална наредба за 2019 година на БФКС. Тя определя, че в състезанието не се допускат коне, които не притежават паспорти, в които не са нанесени ваксини и изследвания за инфекциозна анемия и сап за 2019 година.   По време на първия ден от надпреварата, ще се проведе Х паркур и понита, ще се представят коне на пет годишна възраст, а в следобедните часове ще яздят деца и аматьори, на коне, чиято възраст е над пет години.\r\nНаградният фонд на турнира е 17 000 лева, като освен тази сума, организаторите са подготвили и индивидуални награди. Те са в разделите „Най-добър състезател в турнира\" и \"Най-добър състезател в категория \"Деца\".   ", "date": "2019.08.16", "title": "Над 120 коня участват в състезание за \"Купа Бургас\""}
{"url": "https://www.actualno.com/curious/kakvo-ne-trjabva-da-kazvate-na-turchin-za-da-ne-jadete-boj-news_785346.html", "text": "       Чecтo, рaзгoвaряйки c чуждeнци, кaзвaмe някoи нeщa, кaтo нaпълнo нe миcлим, чe тe мoгaт дa oбидят някoгo или дoри дa прeдизвикaт aгрecия. Тoвa, кoeтo e нoрмaлнo зa нac, e иcтинcкa oбидa зa тях. Щe ви рaзкaжeм зa нaшитe нaблюдeния и грeшки в диaлoзитe c турцитe.       Първaтa фрaзa, кoятo дрaзни мнoгo, a пoнякoгa дoри прoвoкирa бoй. „Виe cтe нaпълнo рaзличeн oт турчин“, пoдoбнa зaбeлeжкa би мoглa дa cъcипe вcички oтнoшeния c турcкия грaждaнин. Зa мнoгo oт тях тoвa e cхoднo c тoвa дa тe нaрeкaт ​​негър. Вceки пaтриoтичeн турчин, a пoвeчeтo oт тях ca тaкивa, cмятa ceбe cи зa иcтинcки прeдcтaвитeл нa нaциятa. И aкo някoй, лeкo oбидeн, ce втурнe дa дoкaжe oбрaтнoтo, тoгaвa мнoгo oт тях мoгaт дa прoявят aгрecия.   Вce oщe имa прoблeми c кoнфрoнтaциятa c гърцитe. Нe e тaйнa, чe дълги вeкoвe турцитe и гърцитe ca живeли зaeднo. И зaтoвa мнoгo в тeхнитe култури cи приличaт. И тaкa, в културaтa нa двeтe cтрaни имa бaклaвa. Вceки припиcвa първeнcтвoтo нa ceбe cи, вярвaйки, чe тoзи cлaдкиш принaдлeжи нa eтничecкaтa му групa. Зaтoвa никoгa нe бивa дa oбcъждaтe c турцитe прoизхoдa нa бaклaвaтa. Кaктo cъщo тaкa дa cрaвнявaтe турcкия кeбaп c гръцкия гирoc.\r\nCъщo тaкa нe oбcъждaйтe нeдocтaтъцитe нa Ocмaнcкaтa импeрия. Турцитe cвятo вярвaт, чe тoвa e билa нaй-дoбрaтa импeрия, кoятo нямa нeдocтaтъци. Вceки oт тях в cърцeтo cи би иcкaл възрaждaнe нa ocмaнcкaтa влacт.  И кaтo цялo, aкo иcкaтe дa прeдaдeтe някaквa миcъл нa турчинa и oщe пoвeчe дa пocтигнeтe cъглacиeтo му в oбщи рaбoти, тoгaвa винaги възхвaлявaйтe тeхнитe cпocoбнocти. Нaпримeр тaкa: \"Ти cи нaй-умният чoвeк, кoгoтo пoзнaвaм, ти и aз гoвoрим зa eднo и cъщo нeщo, caмo ти глeдaш oт рaзличeн ъгъл. Aкo пoглeднeш прoблeмa oт другaтa cтрaнa, щe рaзбeрeш, чe cъм прaв. И тъй кaтo турцитe ca мъдри хoрa, cигурeн cъм, чe мoжeтe дa миcлитe oт друг ъгъл.\"\r\nЧecтo ce cлучвa, чe прocтo пoрaди нeжeлaниeтo дa признae, чe грeши, турчинът ce oпъвa дo пocлeднo. И aкo му прeдaдeтe тaкoвa cъoбщeниe, чe тoвa нe e грeшнo, a прocтo пoд рaзличeн ъгъл, тoгaвa тoй c рaдocт щe ce cъглacи. Ocoбeнo aкo cи прaв.   източник:      ", "date": "2019.08.16", "title": "Какво НЕ трябва да казвате на турчин, за да не ядете бой"}
{"url": "https://www.actualno.com/asia/erdogan-naredi-uskorjavane-na-gradeja-na-aec-akkuu-news_785617.html", "text": "      Президентът на Турция Реджеп Тайип Ердоган подписа указ, задължаващ турските институции да оказват максимално съдействие по реализирането във възможно най-кратки срокове на проекта за изграждането на атомната електроцентрала „Аккую“.       АЕЦ „Аккую“ се изгражда по проект на Росатом.    \"Успешното изпълнение на проекти за изграждане на атомни електроцентрали у нас с цел да се отговори на повишеното търсене на електроенергия, да се намали зависимостта от внасяните  енергийни ресурси и с цел диверсификация е от голямо значение.\r\nВ тази връзка съответните организации и ведомства, които провеждат тези проекти в координация с Министерството на енергетиката, ще осигурят максимална помощ и подкрепа за тези процеси за бързото им приключване без забавяне за ефективно използване на ядрените технологии за мирни цели \", гласи указът на Ердоган, публикуван от турски медии.  Изграждането на енергоблок № 1 на АЕЦ „Акую“ започна през април 2018 г. Проектът за АЕЦ включва четири енергийни блока с руски реакторни блокове VVER1200 от поколение 3+, които отговарят на най-високите стандарти, така наречените „след Фукушима“..\r\nЦената на проекта е около 20 милиарда долара. Стартирането на първия блок на атомната електроцентрала е планирано през 2023 г., а всеки следващ  по един на година. Проектът за АЕЦ „Акую“ се изпълнява по схемата „изгради, притежавай, оперирай“, според която руската страна ще изгради и управлява атомната електроцентрала.    ", "date": "2019.08.16", "title": "Ердоган нареди ускоряване на градежа на АЕЦ „Аккую“"}
{"url": "https://www.actualno.com/smolyan/mladeji-sys-specialni-potrebnosti-ot-pet-dyrjavi-tvorjat-s-kristali-v-madan-news_785625.html", "text": "      По проект за младежи със специални потребности, на Мадан гостуват доброволци от България, Турция, Македония, Италия и Испания. Те изработват сувенири и картини от кристали и кристален прах, с които ще бъде направен базар на празника на миньора в Мадан следващата седмица, съобщава кореспондентът на .      Базарът е с благотворителна цел, като спечелените пари се даряват на Рехабилитационния център за деца със специални потребности в Мадан, уточни менторът на групите Десислава Атанасова-Венкова. Фестивалът на родопския кристал се провежда за трета година в Мадан. Той е част от проекта „ReStArt“ с продължение две седмици, чийто координатор е Емилия Георгиева. Вечерите се посвещават на съответните нации, в които гостите представят своята култура. В него участват младежи до 30-годишна възраст като заедно с асистентите са 55 души. Те са от неделя в Мадан, каза Венкова.  В изработката на творби от кристали участват както младежите, така и граждани, които проявяват солидарност към инициативата. Идеята е всеки да може да допринесе за организирането на фестивала, а от друга страна арттерапевтичните ателиета да са център на социализация и социална чувствителност към хората със специални потребности. Не само младежи със специални потребности, а и колекционери на кристали участват във фестивала. Подготвя се късометражен филм със заглавие \"Аз, моя милост и Солидарността\", който ще бъде разпространен в България и страните партньори.    Той ще съдържа информация за възможностите, които Европейският корпус предоставя, подкрепени от личния опит, мнения и заключения на доброволците и членовете на сдружението. Участниците ще дадат съвети на младите хора как да се грижат за бъдещето си, докато изграждат обща европейска културна и образователна среда. ", "date": "2019.08.16", "title": "Младежи със специални потребности от пет държави творят с кристали в Мадан"}
{"url": "https://www.actualno.com/burgas/desetki-shtyrkeli-umirat-zaradi-elektricheskite-jici-kraj-burgas-news_785631.html", "text": "      Специалисти от Регионалната инспекция по околната среда и водите в Бургас проверяват случаи на пострадали щъркели в района на квартал Долно Езерово и село Братово - там, откъдето минава най-големият прелетен път на птиците \"Виа Понтика\". В сигналите, подадени от граждани, се казва, че най-вероятно, причината за нещастието е новата електропреносна мрежа. С няколко вида устройства електроразпределителното дружество EVN обезопасява жиците, но още такива устройства не са поставени на всички стълбове.      \"Да помогнем на щъркелите край Бургас!\" е призивът, който се  разпространява във Facebook и на който много хора реагират с различни  състрадателни постове.   Actualno.com разговаря с Албена Василева, завеждащ \"Връзки с обществеността\" в РИОСВ Бургас: \"Два сигнала за пострадали щъркели са получени в РИОСВ Бургас. Специалистите вече започнаха проверки по обозначените от снимките места. Изпратени са хора във всички райони, където хората са видели умрели щъркели. Обяснили сме на гражданите, че когато птиците паднат на земята няма как да ги намерим, защото хищниците ги изяждат. Резултатите от проверките ще станат ясни до дни\".\r\nActualno.com се свърза и с д-р Клисурова, ветеринарен лекар в Спасителен център за диви животни към \"Зелени Балкани\" в Стара Загора с въпроса, има ли при тях пострадали щъркели от района на Бургас: “При нас имаше такова обаждане преди седмица и тогава постъпиха две птици с наранявания в областта на крилете. От РИОСВ Бургас научихме, че на мястото е имало и други птици, но са били умрели. Щъркелите все още се лекуват и са при нас.“  Д-р Клисурова съобщи и една добра новина, отново свързана с помощ, оказана на птици в спасителния център. На 21 август Зелени Балкани организира освобождаване на птици, лекувани в тяхната клиника. Това ще стане в района на кремиковския манастир край София. Керкенези и мишелови, попаднали по различни поводи в клиниката - някои от тях са лекувани в центъра, други излюпени там, а трети са отгледани като сирачета, ще бъдат пуснати на свобода. Това са млади птици, които ще получат шанс за живот в своята естествена среда. Според д-р Клисурова, това е най-хубавият момент, не само за птиците, но и техните спасители. Припомняме, че наскоро Турция изключи захранването на цяла област за 12 часа заради прелета на .   „Не мога да коментирам дали е възможен сценарий за дългосрочно прекъсване на електрозахранването, стремим се да няма такъв сценарий . Факт е, че много често в прелетните сезони птиците стават причина за кратковременни примигвания. Не става въпрос за аварии”, обяви Петър Костадинов от отдел „Комуникации” в EVN.    Освен мъртви, в района има и много ранени птици, които не могат да отлетят. Едно от решенията е кабелите да бъдат положени под земята, но това е много скъпа и трудоемка операция. ", "date": "2019.08.16", "title": "Десетки щъркели умират заради електрическите жици край Бургас"}
{"url": "https://www.actualno.com/crime/19-godishna-e-sys-schupen-grybnachen-stylb-sled-padane-ot-most-v-madan-news_785630.html", "text": "      19-годишна девойка е с много тежки травми след падане от мост, който води към гимназията „Васил Димитров“ в Мадан (бивш Минен техникум), предаде кореспондентът на .      Инцидентът станал около 03:00 часа сутринта на 15 август. Момичето било с компания до късно вечерта, с която пили алкохол. Сред тях бил и приятелят ѝ, но се скарали. След това тя напуснала компанията, а едно от момчетата тръгнало да я търси. Чуло шум под моста и викове. Момчето извикало \"Спешна помощ\". След идването на медиците девойката казала, че не си усеща крайниците.   \"Състоянието ѝ бе тежко, с височинна травма, множество счупвания на гръбначния стълб. След изследвания, скенер и консултации с хирурзи, бе откарана по спешност в УМБАЛ - Плодвив\", каза шефът на Центъра за спешна медицинска помощ в Смолян д-р Велин Денев.\r\nПострадалата Фейт, чийто баща е чужденец, била оперирана веднага в Пловдив. Не е ясно дали се е подхлъзнала и е паднала от моста, или е скочила сама, заради кавгата с гаджето, обясняват запознати със случая. Девойката живее в София, но идва за лятото при баба си в Мадан.   ", "date": "2019.08.16", "title": "19-годишна е със счупен гръбначен стълб след падане от мост в Мадан"}
{"url": "https://www.actualno.com/america/kongresmen-ot-sasht-predlaga-zabrana-na-abortite-news_785638.html", "text": "      Американският конгресмен Стив Кинг предложи пълна забрана на абортите, заявявайки, че без изнасилване и кръвосмешение човешката раса би изчезнала, съобщава в. \"Гардиън\".      \"Какво би станало, ако се върнем назад във времето и абортираме всички онези, които са били продукт на изнасилване и кръвосмешения?\", попита риторично републиканецът Кинг.   \"Днес човечеството може би нямаше да съществува. Вземайки предвид всички войни, изнасилвания и грабежи, които са се случили, не съм сигурен, че не съм техен продукт\", добави конгресменът от Айова.\r\nКинг е част от набиращото сила консервативно движение, което се опитва да отмени правото на жените да прекъсват нежеланата бременност. Преди време той беше наречен от президента на САЩ Доналд Тръмп \"най-консервативният човек на планетата\".  Защитата за пълна забрана на абортите идва в момент, когато Кинг предложи законопроект, целящ да отнеме правото на жената да избира дали да абортира дори ако е била изнасилена. Мнозинството от републиканците в американския Конгрес подкрепят идеята. Въпреки това партията на Тръмп официално се отдръпва от Кинг, който по-рано стана известен с расистките си теории и подкрепа за крайно-десни партии в Канада и Европа.\r\nВ миналото той е изразявал скептицизъм, че жена може да забременее против волята си при изнасилване. Конгресменът се е съгласявал и с изявление от 2012 година на свой колега от Конгреса - републиканеца Тод Акин, според когото \"женското тяло има своите си начини да спре оплождането, ако става дума за легитимно изнасилване\".   Медицинската общност в САЩ реагира бурно на твърдението на Акин. Лекарите наричат подобни тези \"абсурдни\" и обясняват, че не съществува механизъм, по който женското тяло само да спре зачеването.    \"Не съм казал, че вярвам в тази теза. Просто бях отворен за дискусия и нови гледни точки по въпроса\", защитава се Кинг в последствие.\r\nКонсервативните позиции са изключително силни в южните щати на САЩ. Преди няколко месеца Алабама забрани абортите дори при изнасилване, инцест или увреждания на плода. Доминираният от радикални евангелисти и консерватори Сенат на Алабама прокара закон, според който всеки лекар, извършил аборт може да влезе в затвора за срок до 99 години. ", "date": "2019.08.16", "title": "Конгресмен от САЩ предлага забрана на абортите"}
{"url": "https://www.actualno.com/europe/dvojka-pingvini-gejove-v-germanija-osinoviha-jajce-news_785580.html", "text": "      Двойка пингвини-гейове в Германия, които се опитаха да излюпят камък, сега имат шанса да станат истински родители, съобщи АФП.      Наскоро служителите в Берлинския зоопарк дадоха на влюбената двойка яйце, което те бързо започнаха да мътят.\r\nЯйцето идва от друга двойка, която през последните години „не се е разбирала на 100 процента и поради това често повреждала яйцата си“, разказа един от гледачите на пингвините Норберт Захмел.   Десетгодишните кралски пингвини Скипър и Пинг бяха „отличен“ избор като осиновители, добави той.  От зоопарка не знаят със сигурност дали яйцето е оплодено, но ако се излюпи, това ще бъде първото раждане на пингвин в зоопарка от повече от 20 години.\r\nЕднополовата любов сред пингвините не е нищо ново, като за хомосексуално поведение сред вида се съобщава в зоологическите градини и в дивата природа.\r\nПо време на седмицата на гей прайда, лондонският зоопарк постави знаме над ограждението на пингвините си с надпис: „Някои пингвини са хомосексуални. Разберете го!“ в рамките на кампанията си срещу хомофобията.     ", "date": "2019.08.16", "title": "Двойка пингвини-гейове в Германия осиновиха яйце "}
{"url": "https://www.actualno.com/america/belijat-dom-reje-mejdunarodnata-pomosht-s-43-mlrd-dolara-news_785609.html", "text": "      Белият дом възнамерява да намали разходите на САЩ за международна помощ с повече от 4 милиарда долара, пише „Политико“.      Според източници в администрацията на САЩ съответният проект е подготвен в бюджетната служба на Белия дом.   Според този документ разходите на Американската агенция за международно развитие (USAID) ще бъдат намалени с 2,3 милиарда долара, а програмите за международна помощ, реализирани от Държавния департамент, ще бъдат под два милиарда долара.\r\nИзменения в бюджета може да бъдат изпратени в Конгреса в началото на следващата седмица. Законодателите ще разполагат с 45 дни, за да одобрят или отхвърлят пакета, предложен от президента.  Според изданието обаче тези средства остават замразени по време на разглежданото, а след 30 септември, когато финансовата година изтича в САЩ, те ще бъдат анулирани автоматично.\r\nПорталът Roll Call, позовавайки се на източник, съобщава, че президентът Доналд Тръмп е решил да сложи край на разходите, целите на които той счита за второстепенни за САЩ: „програми за изграждане на слънчеви панели в Карибите или футболни игрища в Гватемала“.   Съкращенията на разходите за международна помощ не засягат проектите, чието изпълнение се контролира от дъщерята на Тръмп Иванка и от вицепрезидента Майк Пенс.     ", "date": "2019.08.16", "title": "Белият дом реже международната помощ с 4,3 млрд. долара "}
{"url": "https://www.actualno.com/balkani/turski-samoleti-narushiha-vyzdushnoto-prostranstvo-na-gyrcija-news_785649.html", "text": "      Два за наблюдение CN-235 прелетяха над североизточно, централно и югоизточно Егейско море в четвъртък, съобщиха източници на отбраната.      Самолетите извършили 33 нарушения на националното въздушно пространство на Гърция и три нарушения или правила за въздушното движение в района на полетната информация на Атина, предаде БГНЕС.   И двата самолета бяха идентифицирани и принудени да напуснат въздушното пространство от гръцки пилоти в съответствие с международните правила за такива случаи. ", "date": "2019.08.16", "title": "Турски самолети нарушиха въздушното пространство на Гърция "}
{"url": "https://www.actualno.com/interest/znakyt-e-izpolzvan-vyv-vizantijskata-imperija-news_785619.html", "text": "      Хаштагът – повсеместно използван  знак, който доминира в Интернет от 2007 г., е бил популярен още през епохата на Византия, откриха група , съобщи в. „Сабах“.      Знакът е бил гравиран в керамично парче, открито в Ялова на Западна Турция.   Археолозите твърдят, че керамиката датира от късновизантийската епоха през XIII век, около три века преди падането на империята. Екипът е извършил разкопки в Чобанкале през последните три години, за да хвърли светлина върху историята на района, където през 1302 г. се води битката между византийската и османската армия.\r\nБитката се разглежда като последния неуспешен опит на Византийската империя за спиране на напредващите османлии, предаде БГНЕС.  Екип, ръководен от доц. Селчук Сечкин, откри парчета кости, керамика и материали от ковано желязо в разкопката, но като че ли най-занимателното откритие е това на парчето с ясен знак за хаштаг.\r\nСечкин казва, че други парчета, които са намерили, също съдържат гравюри, но тази с хаштага е необичайна, тъй като съдържа знак за популярна култура, използван много преди да придобие популярност в социалните медии.   Миналата година изследователите откриха знак за хаштаг на 73 000 години на скица върху стените на пещера в Южна Африка.     ", "date": "2019.08.16", "title": "Знакът # е използван във Византийската империя "}
{"url": "https://www.actualno.com/asia/pakistan-obvinjava-indija-za-voenni-dejstvija-v-djamu-i-kashmir-news_785717.html", "text": "      Пакистан изрази \"силен протест\" срещу индийски нарушения на примирието по контролната линия в оспорвания регион Кашмир. Това съобщава РИА Новости, като се позовава пакистанската телевизия Geo TV.      Според данните директорът на южноазиатския отдел на Министерството на външните работи на Пакистан, Мохамед Файсал, е повикал представител на индийското посолство в Исламабад, за да изрази недоволството на ислямската страна срещу стрелбата в граничната зона.   По-рано въоръжените сили на Пакистан заявиха, че четирима от техните войници са убити в Кашмир по време на сблъсъци, инициирани от индийската армия, отбелязва още агенция \"Фокус\". Толкова са загиналите и индийски военнослужещи. Ню Делхи междувременно категорично отрече тази информация. ", "date": "2019.08.16", "title": "Пакистан обвинява Индия за военни действия в Джаму и Кашмир"}
{"url": "https://www.actualno.com/ruse/patronajna-grija-shte-poluchavat-261-vyzrastni-i-hora-s-uvrejdanija-v-ruse-news_785652.html", "text": "      В Русе се проведе начална пресконференция по проект „Патронажна грижа за възрастни хора и лица с увреждания  в Община Русе и Община Сливо поле“. На нея присъстваха ръководителят на проекта Радостина Пейкова, директорът на дирекция „Здравни и социални дейности“ Катя Петрова, представител на Община Сливо поле, представители на лечебни заведения, кметове и др.      Основната цел на проекта е обезпечаване и подпомагане на определени целеви групи от възрастни хора и лица с увреждания, включително с хронични заболявания и трайни увреждания с цел осигуряване на почасови мобилни интегрирани здравно-социални услуги в техните домове. От патронажната грижа ще могат да се възползват лица над 65-годишна възраст; лица с валидно експертно решение на ТЕЛК; лица с хронични заболявания, нуждаещи се от продължително наблюдение и здравни грижи; лица след оперативна интервенция и след хоспитализация, нуждаещи се от краткосрочно наблюдение и здравни грижи.\r\nУслугата ще се предоставя на 261 потребители за община Русе, както и на 33  потребители на различни здравно-социални услуги за община Сливо поле от специализиран персонал, който включва болногледачи - 36 лица на пълен работен ден и до 72 лица на непълен работен ден; лекар; медицински фелдшер; рехабилитатор; психолог; социален работник и координатор. По график те ще извършват почасови посещения в домовете на потребителите, прилагайки индивидуален подход към всеки, в зависимост от конкретното състояние и заболяването. Услугите ще бъдат организирани и предоставяни в съответствие с Методиката за предоставяне на патронажна грижа по домовете за възрастни хора и хора с увреждания, разработена по Компонент 1 на процедурата и утвърдена от министъра на Министерство на здравеопазването.\r\nАдминистративният договор е между Община Русе и Министерство на труда и социалната политика по процедура за предоставяне на безвъзмездна финансова помощ BG05M9OP001-2.040 „Патронажна грижа за възрастни хора и лица с увреждания – Компонент 2“, по Оперативна програма „Развитие на човешките ресурси“ 2014-2020 г.  Общта стойност на проекта в партньорство с Община Сливо поле, е 687 693,28 лв., от които 85% са европейско финансиране в размер на 584 539,29 лв. и 15 % национално финансиране в размер на 103 153,99 лв. Периодът на реализация е 15 месеца, считано от 22.07.2019 г., като дейностите по предоставяне на социалната услуга ще бъдат в област Русе, община Русе, град Русе, а при заявена нужда от потребители ще се предоставя и във всички населени места на територията на община Русе. ", "date": "2019.08.16", "title": "Патронажна грижа ще получават 261 възрастни и хора с увреждания в Русе"}
{"url": "https://www.actualno.com/moresport/kobrata-shte-zatvori-ustata-na-klouna-tajsyn-furi-news_785642.html", "text": "      Мениджърът на най-добрия български боксьор - Ивайло Гоцев беше бесен от факта, че Тайсън Фюри и екипът му са отказали мач с българина. Поради тази причина Гоцев си позволи тежки обиди по адрес на бившия световен шампион в тежка категория.       , сподели Гоцев, пише Sportlive.bg.        , допълни Гоцев.\r\nВчера от екипа на Пулев пък коментираха мача на Кубрат Пулев за титлата на IBF. От \"Epic Sports\", които представят Кобрата, обявиха, че имат няколко изисквания относно тази среща. Повече по темата ще откриете в     ", "date": "2019.08.16", "title": "Кобрата ще затвори устата на клоуна Тайсън Фюри"}
{"url": "https://www.actualno.com/analysis/zashto-sasht-ne-mogat-bez-afganistan-news_785505.html", "text": "      В материал озаглавен “САЩ не могат да живеят без Афганистан” близкоизточния анализатор Аарън Милър коментира провеждащите се между американската администрация и талибаните за бъдещето на Афганистан в американския вестник The Hill, представен без редакторска намеса от агенция Фокус.      Осмият кръг от преговорите между САЩ и талибаните приключи тази седмица без постигане на споразумение, но все пак има реална възможност такова да бъде сключено до септември.\r\nМного е рано да се говори за победители и губещи, преди да бъдат обявени подробности за рамковото споразумение и вероятно дори след това, предвид несигурността, присъща на всяко споразумение. Но ето няколко ключови политически неудобни реалности, които изглежда ще произтичат от всяко споразумение между и талибаните.   На 11 август, когато афганистанците отбелязват мюсюлманския фестивал на Ейд Ал-Адха, американският преговарящ Залмай Халилзад изрази надежда, че \"това е последният Ейд, когато Афганистан е във война.\" Работих с Халилзад в Държавния департамент, а той е умел преговарящ.  След като бях там и работих по арабско-израелския въпрос, знам колко е важно да останем уверени и оптимистични. Това е особено вярно при обстоятелства, в които афганистанското правителство се чувства маргинализирано от САЩ, подозрително към талибаните и се притеснява, че САЩ се стремят да се изтеглят и въобще не се интересуват от за бъдещето на Афганистан.\r\nВсе пак трябва да спрем да използваме думите „мир“ и „Афганистан“ в едно и също изречение. Мирът в Афганистан е или нещо отдалечено свързано с това състояние, когато нито една от страните не може дори да се споразумее за трайно прекратяване на огъня, в най-добрия случай е стремеж, но по-вероятно е фантазия.\r\nИ във всеки случай е малко вероятно да бъде осигурен от Америка. Това, с което Халилзад се занимава сега, е да осигури споразумение за изтегляне, а не за стабилен и цял Афганистан - фокусът и целта на политиката на САЩ.    Все пак Халилзад каза, че САЩ търсят „мирно споразумение, а не споразумение за оттегляне; мирно споразумение, което дава възможност за оттегляне. \"Това е умело формулиране и оставя отворена възможността дори при споразумение за времевата линия за оттегляне, всяко значително отстъпление ще бъде„ основано на условията \".   Но в същия момент САЩ заплашиха, че ако преговорите с талибаните не продължат напред, президентът може да изтегли войските по-бързо. И общественият, и политическият елит са загубили интерес към войната. С изключение на конгресмена Тулси Габард (демократ от Хаваите), нито един политик не спомена най-дългата война в историята на Америка по време на своите встъпителни или заключителни изявления във втория тур на кандидат-президентските дебати при демократите.\r\nВойната отне 3 500 американски и на коалицията живота и струва 132 милиарда долара. И президентът Тръмп се е ангажирал по начин, който нито един от двамата му предшественици не е работил да изтегли САЩ от тази скъпа и без перспективи за победа война.\r\nАфганистанските представители биха искали да вярват в уверенията на САЩ, че Вашингтон ще поддържа сили за борба с тероризма в страната години наред, отчасти за подпомагане на афганистанските сили за сигурност и отчасти за притискане на талибаните да нарушат условията в преговорите за Афганистан.\r\nИ всяко изтегляне на останалите 14 000 американски сили ще отнеме време. Но както един американски журналист каза: „Ако Афганистан ще се върне назад, значи ще се върне назад. Това е независима държава, а не 51-вия щат. \"   В най-добрия случай, без значение колко искрени и ангажирани американски преговарящи могат да бъдат към по-мирен Афганистан, компонентът за мир е обвързан с вътре-афганистанския диалог, а не към текущите ангажименти и уверения в САЩ. Всеки предполагаем мирен процес е прикритие, за да осигури пословичния приличен времеви прозорец САЩ да изтегли повечето от силите си.   Ако приемем, че двата ключови въпроса на масата между преговарящите САЩ и талибаните са разработени - график за изтегляне на американските сили и гаранции за сигурност за справяне с терористичните групировки на „Ал Кайда“ и други джихадисти - вратата се отваря към вселената от главоболия, предизвикателства и на пръв поглед неразрешими проблеми между фракции, които се презират една друга, а в случая с талибаните дори няма да признаят централното правителство.\r\nНовото в подхода на САЩ е, че изглежда, че Вашингтон най-накрая е отделил собственото си оттегляне от предизвикателството на изграждането на нацията.\r\nКаталогът на проблемите - от евентуалното разположение на американските сили и ролята на жените до това как да интегрират талибанските и афганистанските сили за сигурност, споделянето на властта и степента на политическа централизация на политическата система - остават нерешени в среда на дълбоко недоверие и липса на ангажираност за цялостно прекратяване на огъня.\r\nНеотдавнашните победи нарастващото влияние на талибаните и отслабването на афганистанските сили за сигурност не биха могли да настъпят в по-лошо време. Към това добавете ролята на Пакистан със собствена програма за Афганистан и имате среда, която може да държи страната в продължение на години напред.\r\nАфганистан е най-дългата война на Америка. Когато бъде сведен до същността си, единственият наистина жизненоважен национален интерес, който САЩ имат в тази злощастна земя, гарантира, че Афганистан няма да стане основа за терористични атаки срещу САЩ. Колкото и да са важни и тежкото положение на жените в Афганистан и разширяването на демокрацията и правата на човека, те не си заслужават броя и количеството на американския живот и средства, които сме инвестирали.   А има и спорни начини за провеждане на ефективни антитерористични операции, различни от разполагането на голям брой американски сухопътни сили в страната. Всъщност някои биха могли да кажат, че 11 септември не е причинен основно от Афганистан, а по-скоро от пълен срив в сигурността в САЩ, който позволи терористите да влязат в САЩ, да преминат няколко пъти през границите на САЩ и да се обучават в американските летателни училища.\r\nИ все пак осемнадесет години по-късно аргументите в полза на оставането в Афганистан продължават. Сред военните има силни гласове, които твърдят не само, че на талибаните не може да се вярва, за да се гарантира, че Ал Кайда няма да възобнови, но и че афганистанските сили за сигурност просто не са в състояние да се противопоставят на терористична заплаха, дори от „Ислямска държава“. Други прогнозират гражданска война; краят на европейското участие в коалицията; крахът на правителството в Кабул; и нарастващото иранско, руско и пакистанско влияние вследствие на значително оттегляне. И няма съмнение, че САЩ ще запазят някакво остатъчно присъствие за антитерористични операции.\r\nМиналия декември президентът Тръмп обеща да изтегли приблизително половината от 14 000 американски сили от Афганистан. И няма и малко съмнение, че би искал да види сериозно намаление преди изборите 2020 г. Досега напредъкът е малък и още един декември ще дойде и ще си отиде без промяна на този брой.\r\nМоже би преговорите между САЩ и талибаните ще осигурят строг график за оттегляне; може би ще има прекратяване на огъня; може би междуафганските преговори ще успеят да стабилизират страната. Това са много може би.\r\nЕдно е почти сигурно, че този път през следващата година САЩ все още ще разполагат с хиляди военни, разположени в Афганистан, изправени пред несигурно бъдеще. Вечната война по тези земи ще си остане вечна. ", "date": "2019.08.16", "title": "Защо САЩ не могат без Афганистан?"}
{"url": "https://www.actualno.com/cite/njamame-kakvo-da-kajem-zashtoto-njamame-kakvo-da-kriem-news_785593.html", "text": "      \"Нямаме какво да кажем, защото нямаме какво да крием.\" Това каза адвокатът на директора на Tad Group Георги Стефанов в интервю за bTV. Вижте какво още разкри той в        ", "date": "2019.08.16", "title": "Нямаме какво да кажем, защото нямаме какво да крием"}
{"url": "https://www.actualno.com/goodnews/17-godishna-uchenichka-e-pyrvijat-dobrovolec-v-oblastnata-bolnica-na-smoljan-news_785520.html", "text": "      17-годишната Мария Малецова от понеделник, 12 август, е доброволец в Отделението по ендокринология на МБАЛ „Д-р Братан Шукеров“ - Смолян. Тя е ученичка в 11 клас на Профилирана природо-математическа гимназия „Васил Левски“, специалност „Биология и химия“. Мечтата й е да учи медицина и да стане лекар, съобщиха от лечебното заведение.      „За първи път в МБАЛ Смолян успяхме да реализираме една идея във връзка с професионалното ориентиране и активирането на интереса на младите хора към смолянската болница, и с цел осигуряване на кадри. Доброволците, или волонтерите, както се наричат в Европа и света, са един почин, който може би е добре да бъде разпространен във всички училища и да се даде възможност на тези ученици, на тези деца, да бъдат при нас“, каза д-р Емилия Апостолова – зам.-директор на болницата и началник на Отделението по ендокринология.   Мария Малецова не изпълнява никакви самостоятелни дейности по отношение на обслужването на пациентите, но се запознава с различните страни от работата на медиците, контактите с пациентите, манипулациите и пр.\r\n „В същото време използваме нейните познания - младите хора са компютърно грамотни, знаят езици и т.н. Тя като доброволец наблюдава и помага и на санитарките, на медицинските сестри, а също така и на нас лекарите. Тъй като тя е с перфектно владеене на английски език съм й поставила задача да преведе един гайдлайн за лечението на захарния диабет от едно от най-квалитетните списания в света“, добави д-р Апостолова. Тя се надява, че когато Мария разкаже на нейните приятели и съученици тази инициатива на болничното ръководство в лицето на изпълнителния директор д-р Марин Даракчиев, ще добие по-голяма популярност.  \"Майка ми ми предложи да стана доброволец в болницата и аз с радост се съгласих. Много често съм си мислила да прекарвам повече време тук, за да усетя атмосферата и да видя дали ще ми хареса. Засега много ми харесва и разбрах, че това е моето нещо. Искам да се занимавам с медицина. Екипът на отделението е много професионален и много ми харесва\", сподели Мария Малецова. „За тези три дни научих, че да си лекар е изключително голяма отговорност.“, допълва момичето. ", "date": "2019.08.16", "title": "17-годишна ученичка е първият доброволец в областната болница на Смолян"}
{"url": "https://www.actualno.com/society/firmata-majka-na-tad-group-podgotvja-iskove-sreshtu-bylgarija-news_785587.html", "text": "      Фирмата-майка на подготвя искове срещу България по Конвенцията  за защита на чуждестранни инвестиции, тъй като от случващото се страда целия бранд. Става въпрос за 6-7-цифрени суми обезщетение. Това каза адвокатът на директора на Tad Group Иван Тодоров - адв. Георги Стефанов.      Освен това адвокатите на тримата обвиняеми за хакерската атака срещу НАП (Иван Тодоров, Георги Янков и Кристиян Бойков) са подготвили искове към съда по правата на човека в Страсбург.   Причината за това е, че \"целият натиск нарушава презумпцията за невиновности, влияе на съда, защото съдът е жив човек. Не може прокуратурата да твърди, че някой е виновен, може да твърди, че са събрали доказателства\" обясни адв. Стефанов в интервю за bTV.\r\nПо думите му няма никаква причина никой да бъде задържан, а най-малка причина има спрямо . Според Стефанов, клиентът му е натопен, вероятно от конкурентна фирма: \"Той е инвеститор, който рискува собствени средства, за да развие собствен бизнес в България.\"  \" По наши данни много хора, а не един, са  проникнали в НАП , което е видно от чатовете. Очевидно е, че не е ставало със специален софтуер, а с администраторски акаунт. Всеки ученик би могъл да го направи\", каза още Стефанов и допълни, че са наясно какви обстоятелства и факти иска да разкрие Кристиян Бойков - \"той има данни по отношение на авторството на деянието, което е далеч от кръга на тримата обвинени.\"\r\nОтносно двамата свидетели (И.П. и И.А.), които са били бивши служители на фирмата и прокуратурата извади на бял свят, Стефанов поясни, че те са били само по един месец на работа и са имали контакт с Тодоров единствено при назначаването и освобождаването си.   Адвокатът изрази съмнение, че в Telegram е на Tad Group.    \"Ние нямаме какво да крием, нямаме какво да кажем, защото нямаме какво да крием. Не се притесняваме от разказа на Кристиян\", допълни още Стефанов. Той обяви, че ще се настоява разпитите да стават в присъствието на съдия, защото тогава може да присъстват и всички страни. \r\nАдвокатът допълни още, че проблемът е, че този процес се политизира: \"Не може да говори за политика, той трябва да говори за процеса.\" ", "date": "2019.08.16", "title": "Фирмата-майка на Tad Group подготвя искове срещу България"}
{"url": "https://www.actualno.com/america/trymp-mechtae-da-kupi-grenlandija-news_785564.html", "text": "      Президентът на САЩ Доналд Тръмп обмисля идеята да закупи Гренландия - най-големият остров в света, който принадлежи на Дания, пише The Wall Street Journal, като се позовава на източници в Белия дом, предаде БГНЕС.      Според изданието Тръмп многократно е питал своите съветници дали Съединените щати могат да придобият Гренландия и изслушвал с интерес дискусиите за ресурсите на острова и неговото геополитическо значение. Сред обсъжданите въпроси е възможността за разширяване на военното присъствие на САЩ в Арктика. Отбелязва се, че президентът дори поискал от юридическия съветник на Белия дом да извърши правна оценка на възможностите за покупка.   Част от съветниците на Тръмп подкрепили плана, като го нарекли \"икономически осъществим\", докато други смятат, че това е \"мимолетен ентусиазъм\" на президента, който така и не може да се реализира. Доколко сериозно самият Тръмп възприема тази идея не се знае.\r\nПрез май държавният секретар на САЩ Майк Помпео трябваше да посети Гренландия, но пътуването беше отменено поради ескалация на напрежението в отношенията с Иран.  Изданието припомня, че това не е първият опит на Вашингтон да купи Гренландия. След Втората световна война президентът Хари Труман предлага на Дания 100 милиона долара, но страната отказва да продаде острова. ", "date": "2019.08.16", "title": "Тръмп мечтае да купи Гренландия "}
{"url": "https://www.actualno.com/climate/uli-e-bil-naj-goreshtijat-mesec-na-zemjata-registriran-njakoga-news_785539.html", "text": "      Температурите през юли 2019 г. са били най-високите, регистрирани някога в световен мащаб, заяви в четвъртък Националната администрация за океански и атмосферни условия на САЩ (NOAA), докато сателитните данни показват, че полярният лед се е свил до най-ниските си нива.      Според учените, средната за месеца е била с 0,95 градуса по Целзий над средната за 20-ти век от 15,8 градуса по Целзий, което прави този месец най-горещият юли откакто се води статистика от 1880 година.   \"Голяма част от планетата беше обхваната от безпрецедентна жега през юли, тъй като температурите се повишиха до нови, най-високи нива, а това е най-горещия месец, регистриран някога. Рекордната жега също сви арктическия и антарктическия морски лед до историческо ниски нива\", посочва Агенцията.\r\nКонстатациите потвърдиха данни, публикувани от Службата за изменение на климата на ЕС „Коперник“ на 5 август, въпреки че маржът на новия рекорд в сравнение с последния, през юли 2016 г., е по-голям според данните на САЩ, предаде БГНЕС.   премина през цяла Европа миналия месец. В САЩ 150 милиона души се бореха да останат на хладно от равнините на Средния Запад до Атлантическия бряг, а местните медии съобщиха за поне шест смъртни случая.\r\n„9 от 10-те най-горещи месеци юли са били от 2005 г. насам, като последните пет години са и петте най-горещи“, заяви Националната администрация за океански и атмосферни условия въз основа на своите данни.   Най-горещият юли е регистриран и в Аляска. Рекордите за най-високи температури бяха подобрени и в няколко държави в Европа.    Юли е бил и най-горещият месец в цяла Африка като цяло.\r\nИмало е и някои региони с по-ниски от средните температури, включително части от Скандинавия и Западна и Източна Русия, където температурите са били с поне 1,5 градуса по Целзий под средните.\r\nМеждувременно средният арктически морски лед е спаднал до рекордно ниско ниво за юли - 1,9 милиона квадратни километра или с 19,8% под средното ниво и надмина предишното историческо дъно от юли 2012 година.    ", "date": "2019.08.16", "title": "Юли е бил най-горещият месец на Земята, регистриран някога"}
{"url": "https://www.actualno.com/cars/do-kakvo-vodi-pochistvaneto-na-rezervoara-s-prahosmukachka-news_785586.html", "text": "      Автомобилните производители по всякакъв начин се опитват да предпазят клиентите си от глупави грешки. Един от начините за това е поставянето на надпис с вида на горивото на гърловината на резервоара, но въпреки това все още има хора, които се объркват и сипват бензин в дизелова кола или обратното. Понякога обаче грешките може да са фатални.      Именно това се случва с 55-годишна германка, която спряла да зареди своя VW Passat на бензиностанция край Франкфурт. Жената напълнили дизеловия си автомобил с бензин, като разбрала за грешката, едва като закачила пистолета за зареждане на колонката. Вместо да потърси професионална помощ, дамата решила да се оправя на място и заедно със служител на бензиностанцията избутали колата до прахосмукачка.   Двамата взели градински маркуч и го свързали с уреда да чистене, тъй като смятали с негова помощ да издърпат горивото от резервоара. Идеята е безумна, тъй като загретите газове се възпламеняват и след секунди колата е обхваната от пламъци.\r\nКакто съобщава германският Pressportal, единствено отличната реакция на местните пожарникари е предотвратила по-сериозен инцидент, тъй като пожарът е можел да взриви бензиностанцията. Колата е напълно унищожена, а щетите по обекта са за 30 000 евро. На всичко отгоре, 20-годиният служител, който е помагал на жената, е в болница с леки изгаряния. Собственичката на автомобила не е пострадала.   ", "date": "2019.08.16", "title": "До какво води почистването на резервоара с прахосмукачка?"}
{"url": "https://www.actualno.com/blagoevgrad/v-kresna-ne-sa-gotovi-da-si-izbijat-prasetata-vypreki-namereno-bolno-i-myrtvo-ot-chuma-jivotno-v-struma-news_785583.html", "text": "      Прави се епизоотично проучване откъде е дошла заразата. Ще намерим собственика на прасето. Това заяви д-р Петър Матеев от БАБХ, след като стана ясно вчера (15 август), че е намерено в река Струма при Кресна.      Заради случилото се, вече е установена от 3-километрова зона. А жителите на Кресна са настроени доста подозрително и не изглеждат готови да почнат да колят животни, което ще се наложи. 300 лева е твърде малко, каза един от интервюираните жители на Кресна пред Нова телевизия.   Зам.-кметът на Кресна Валентин Стоичков обаче потвърди, че намереното прасе е било болно от африканска чума, но пък заяви, че не е доказано, че това прасе е било гледано в Кресна. В Кресна има около 200 прасета, гледани по домашно. „Не е коректно заради едно прасе с незнайно какъв произход да бъдат убити всички прасета в Кресна”, подчерта Стоичков.\r\nД-р Матеев обаче беше категоричен, че процедурата е ясна – като има установено огнище, се почва евтаназия и загробване.   ", "date": "2019.08.16", "title": "В Кресна не са готови да си избият прасетата въпреки намерено болно и мъртво от чума животно в Струма"}
{"url": "https://www.actualno.com/sciencelogy/i-instagram-s-nova-funkcija-za-dokladvane-na-falshivo-sydyrjanie-news_785567.html", "text": "      Приложението за споделяне на снимки в Instagram пуска функция, която ще позволи на потребителите да съобщават за фалшиво съдържание, предаде БГНЕС.      Според портала Poynter, за да сигнализират за подозрителна информация, потребителите на Instagram просто трябва да кликнат върху трите точки в горния десен ъгъл на поста и алтернативно да го определят като \"неподходящ\" и \"фалшив\".   Докладваният пост може официално да получи статут на \"фалшив\" след проверка от екипа на Instagram. Говорителят на компанията Стефани Отуей отбеляза, че съобщенията, маркирани по този начин, няма да бъдат премахнати напълно от платформата, но популяризирането им с подходящи хештагове ще бъде забранено.\r\nInstagram е безплатно приложение за споделяне на снимки и видеоклипове с елементи на социална мрежа, което позволява на потребителите да качват снимки и видеоклипове, да прилагат филтри към тях и да ги разпространяват и в други социални мрежи. Собственост е на Facebook.   ", "date": "2019.08.16", "title": "И Instagram с нова функция за докладване на фалшиво съдържание"}
{"url": "https://www.actualno.com/crime/mvr-publikuva-snimka-na-zapodozrenija-za-ubijstvoto-na-dete-v-sotirja-news_785604.html", "text": "      Полицията издирва  Мартин Стоянов Трифонов /21 г./ от град Сливен във връзка с извършено в района на село Сотиря, Сливенска област, съобщиха от МВР.      Хората, които имат информация за издирвания, могат да сигнализират на тел. 112 или в  най-близкото поделение на МВР.   Анонимността им е гарантирана! ", "date": "2019.08.16", "title": "МВР публикува снимка на заподозрения за убийството на дете в Сотиря"}
{"url": "https://www.actualno.com/society/novini-ili-novini-kartinata-na-pechata-za-16-avgust-news_785542.html", "text": "      В последния ден от работната седмица екипът на ви представя прегледа на печата от 16 август.       Изданието акцентира върху това, че в новите учебници по ще бъде представен, като престъпен режим. В учебните помагала ще има информация за лагерите и дълговите кризи. Друга водеща новина е тази, че около 7% от новите пенсионери ще получават пенсия, изчислена по старата методика, защото тя е по-изгодна от новата формула, въведена тази година.   Вестникът съобщава, че на свинско месо от България и Словакия заради африканската чума по свинете. Въведени са и временни ограничения за транзит на свине от двете държави. Инженер е отказал да поправя самолета, с който загина футболистът Мариано Сало. По думите му машината е била годна да лети само на кратки разстояния, колкото да се закара на ремонт, информира вестник. От 2020 година в ще бъдат сложени обезопасителни огради. Това се налага заради зачестилите инциденти. Общо 12 станции по лъч 1 и 2 ще бъдат обезопасени, съобщава вестникът. Друг акцент в изданието е новината, че ГЕРБ пуска нови играчи за кметската надпревара в Пловдив и Хасково.     Изданието обръща внимание на анализа на в. New York Times за . Хакерите от „ТАД груп“, които източиха данните на близо 5 млн. български граждани, са действали по модела на руското военно разузнава ГРУ, смятат американски експерти според \"Монитор\" - нещо, което в цялата статия на американския вестник не е казано!\r\nДруг водещ акцент в днешния брой е инцидентът в приюта на Отец Иван. Свещеникът е пострадал, докато се е опитвал да защити жена от побой. Още докато мелето е продължавало, няколко полицейски коли са пристигнали в дома по сигнал на живеещи в него. Нападателят се е опитал да избяга, но е задържан от униформените и арестуван. ", "date": "2019.08.16", "title": "Новини или Novini - картината на печата за 16 август "}
{"url": "https://www.actualno.com/crime/majka-i-dyshterja-ot-syrbija-sa-zaginali-pri-katastrofata-na-e-79-news_785595.html", "text": "      Майка и дъщеря са загинали при катастрофата на път Е-79 край Кочериново, която стана тази сутрин около 07:40 часа, предаде БГНЕС. При инцидента лек автомобил се удари челно в автобус.      Автомобилът на загиналите е бил със сръбска регистрация. Той се е сблъскал с автобус на строителна фирма от Благоевград, която е превозвала работници за строителен обект в Сапарева баня.\r\nСпоред водача на автобуса лекият автомобил изненадващо е навлязъл в неговата лента и поради невъзможност да отбие вдясно, той е паднал в канавката. Лекият автомобил се е ударил в предната дясна част на автобуса.\r\nЕкипи на пожарната над 25 минути рязаха размазаният лек автомобил, за да извадят шофьора.     Той е мъж - съпруг и баща на починалите майка и дете. Полицията предполага, че мъжът най-вероятно е заспал зад волана.\r\nДвижението в момента се осъществява по обходния път през гара Кочериново.\r\nВ 08:30 часа започна разследването на инцидента от следствена група. В момента на мястото има две линейки и два пожарни автомобила. И към момента път Е-79 е с изключително натоварено движение заради затворения участък на АМ \"Струма\".      ", "date": "2019.08.16", "title": "Майка и дъщеря от Сърбия са загинали при катастрофата на Е-79"}
{"url": "https://www.actualno.com/america/trymp-shte-se-bori-s-masovite-strelbi-s-novi-psihiatrichni-bolnici-news_785568.html", "text": "      Президентът на САЩ Доналд Тръмп поиска да бъдат открити нови специални съоръжения за психичноболните на фона на масовите стрелби в страната, предаде БГНЕС.      \"Искам хората да помнят думата \"психично заболяване\". Тези хора са болни и никой не говори за това. Мисля, че трябва да изградим специални институции за психичноболните. Трябва да отворим специални институции, не можем да допуснем тези хора да бъдат на улицата\", каза той пред репортери.   На 3 август 21-годишен жител на Тексас откри огън в супермаркет Walmart в Ел Пасо близо до мексиканската граница. Стрелецът беше задържан, той е обвинен в тероризъм - предполага се, че е извършил престъпление, мотивирано от расова омраза: сред загиналите има 8 граждани на Мексико. В резултат на инцидента загиват 22 души, а над 20 са ранени.\r\nПо-късно друг инцидент със стрелба се случи в района на Орегон в Дейтън. В резултат на това загинаха 10 души, включително стрелецът - Конър Бетс, над 30 бяха ранени.  Междувременно стана ясно, че след съдебно-медицинска експертиза са открити следи от кокаин, антидепресанти и алкохол в тялото на Бетс. При преглед на тялото на стрелеца са намерени също пакет с кокаин и устройство за консумацията му, съобщи криминалист. 24-годишният Конър Бетс беше застрелян почти веднага от полицията. Мотивите за престъплението все още не са установени. ", "date": "2019.08.16", "title": "Тръмп ще се бори с масовите стрелби с нови психиатрични болници"}
{"url": "https://www.actualno.com/kustendil/ekspert-smjata-che-am-struma-pri-dupnica-njama-da-raboti-pone-mesec-i-polovina-news_785581.html", "text": "      Според мен е могло пожарът да доведе до по-тежки последствия. Нещата са възстановими, но не в много кратък срок. Пострадали са колони, може би има пострадали греди на моста. Това заяви инженер Марин Гергов.      По думите му, най-важното е мостът да бъде възстановен така, че да може да издържи дълго време. Инженерът обаче смята, че през това лято няма да може да се минава през този участък на \"АМ Струма\". Ремонтът ще продължи поне месец и половина – има да се възстановява бетон, вероятно да се сменят еластомерни лагери, каза Гергов. Ако обаче трябва да се сменят греди, \"нещата отиват към по-сериозен срок\", добави той. Инженерът предупреди пред Нова телевизия и, че по принцип новият бетон набира якост за 28 дни, но може да стане и по-бързо.   Най-важното е ремонтът да е качествен, а не да се налага нов след 2-3 години, подчерта Гергов.\r\nПрипомняме, че Кольо Илиев, собственикът на фирмата \"Феникс Ресурс\", която , се заплете в обяснения. Той излезе с тезата, че балите с боклук си били там още като почнал строежът на магистралата и един вид тя минала над отпадъците. Представител на РИОСВ обаче поиска да бъде насочена камерата към боклука и да се видят опаковките на лекарствата, от които ще си проличи от колко време са и по надписи на дати и тогава вече Илиев смени версията. Той обаче каза, че под моста имало и стари гуми, а те не били негови.  Още вчера, 15 август, началникът на пожарната Николай Николов беше категоричен, че не става въпрос за лошо строителство. \"Огънят е най-големият враг на стомано-бетонните конструкции\", каза той и сподели първо впечатление, че армировката изглежда наред.\r\nЗасега е ясно, че АПИ прави анализ на щетите и се очаква резултатите да са ясни най-късно следващата седмица. ", "date": "2019.08.16", "title": "Експерт смята, че АМ \"Струма\" при Дупница няма да работи поне месец и половина"}
{"url": "https://www.actualno.com/crime/tejko-prestyplenie-iznasileno-i-prebito-momichence-pochina-v-slivensko-news_785560.html", "text": "      Момиченце на 7 години е било намерено изнасилено и пребито до смърт в сливенското село Сотиря. Детето е намерено в края на селото в изключително тежко състояние около 15 часа в четвъртък - с травми на главата и гръдния кош. То незабавно е било откарано в болница, където е починало, съобщи БГНЕС.      По първоначална информация, има улики, които сочат, че убиецът е 21-годишен младеж на име Мартин Трифонов, който живеел в съседна къща на тази, в която живеело семейството на убитото детето.   Полицията издирва заподозрения по земя и въздух - в операцията е включен хеликоптер.\r\nПредполага се, че заподозреният за убийството е избягал в гората, но версиите са много, заяви кметът на селото Димчо Георгиев. Времето е лошо и затова издирването ще бъде усложнено.  Заподозреният е странил от останалите жители на селото, каза още кметът. Не е имал компания и хора, с които да е близък. Издирваният мъж не е родом от село Сотиря, живеел е във вилната зона и е слизал в селото, за да пазарува. А жител на селото също потвърди, че заподозреният за убийството на 7-годишното дете е избягал в гората. Той живеел в района от дълго време. Преди време е заплашвал малките деца, а преди това е лежал в затвора за кражби. Сега има версия, че е отвлякъл и изнасилил детето, след като то отишло да си купи сладолед, а Мартин седял в местната кръчма и пиел. ", "date": "2019.08.16", "title": "Тежко престъпление - изнасилено и пребито момиченце почина в Сливенско"}
{"url": "https://www.actualno.com/chronicles/kipyr-pridobiva-nezavisimost-ot-velikobritanija-news_785545.html", "text": "      Република Кипър (остаряло българско наименование: Кипрос) е държава, разположена на остров Кипър. Двата основни и официални езика в Република Кипър са гръцкият и турският, но на острова се говорят също английски и руски. Остров Кипър е разделен на три части – Република Кипър (член на ЕС), Севернокипърска турска република (която няма официално международно признание извън Турция) и британските военни бази Акротири и Декелия.      Република Кипър е президентска република, като всяка новоизбрана президентска двойка получава мандат от пет години. Изпълнителната власт се упражнява от 11-членен министерски съвет. Президентът определя министрите, членове на министерския съвет и правителствения говорител. Министрите ръководят работата на повереното им ведомство, отговарят за прилагането на законите, подготовката на проектобюджета на министерството.   Законодателната власт по конституция принадлежи на парламента. Парламентът на Република Кипър се избира за срок от 5 години по пропорционалната система. Съгласно конституцията на републиката съдебната власт е независима. Основен орган на съдебната власт е Върховният конституционен съд на Република Кипър. Съдебната власт се упражнява от Върховния съд и на него са подчинени 6 областни съдилища и неголям брой районни съдилища. Председателите на ВКС и ВС се определят от президента за срок от 5 години.\r\nМестното самоуправление се упражнява от градските и селските общински съвети. Градските общински съвети се занимават с управлението на градовете и големите селскостопански райони на страната, докато селските общински съвети упражняват местно самоуправление в рамките на селата. Те са независими от държавата органи и членовете им се избират на общински избори с обикновено мнозинство.   ", "date": "2019.08.16", "title": "Кипър придобива независимост от Великобритания"}
{"url": "https://www.actualno.com/asia/poredno-izstrelvane-na-raketi-ot-severna-koreja-news_785566.html", "text": "      Северна Корея е изстреляла две неидентифицирани засега ракети в морето, съобщи армията на Южна Корея, предаде БГНЕС      Ракетите са изстреляни от полигон близо до град Тонгчон, провинция Кануън-до към Японско море.   \"Армията следи ситуацията в случай на още изстреляни ракети и запазва готовност\", гласи официално южнокорейско изявление.\r\nНовото изстрелване на ракети от страна на Пхенян става в момент, в който Южна Корея и САЩ продължават съвместните си военни учения, започнали на 5 август. Те ще приключат на 20 август.   ", "date": "2019.08.16", "title": "Поредно изстрелване на ракети от Северна Корея"}
{"url": "https://www.actualno.com/smolyan/dvama-kmetove-poemat-rodopsko-selo-do-izborite-news_785589.html", "text": "      Кметовете на Виево и Петково поемат на ротационен принцип управлението в родопското село Славейно. С решение на местния парламент в Смолян те ще изпълняват функциите на починалия кмет Тодор Горелов.      От 6-ти юли, а и преди това, когато Горелов е боледувал, кметът на Виево Венко Палчев го е замествал. Поради тази причина Общинският съвет реши той да изпълнява тази дейност и до 15-ти септември.\r\nСлед тази дата и до изборите временно функциите ще се поемат от кмета на Петково Юлиян Чиев.\r\nЗа периода, в който съвместяват своята работа,  двамата управници ще получават допълнително възнаграждение от 500 лева.  Съветник от опозицията предложи за кмет на Петково да бъде избран временно секретарят на община Смолян Момчил Николов. Предложението бе прието като абсурдно от съветниците и то не получи одобрение. ", "date": "2019.08.16", "title": "Двама кметове поемат родопско село до изборите"}
{"url": "https://www.actualno.com/asia/tajfunyt-v-japonija-vze-jertva-news_785547.html", "text": "      Мощна тропическа буря връхлетя със силни ветрове и проливен дъжд, съобщи АФП. Най-малко един човек е загинал. Властите издадоха предупреждения за опасност от свлачища и наводнения. Издадена е и препоръка за евакуация.      Бурята предизвика хаос в пика на летния туристически сезон.   Бурята удари южната част на региона Хирошима с пориви на вятъра до 126 км/ч. Вятърът е изкоренил дървета, счупил е електрически стълбове и съборил покриви на множество сгради. Реки са излезли от бреговете си и са залели близките пътища.\r\nЯпонските власти издадоха предупреждение за доброволна евакуация на повече от 430 хиляди души по пътя на бурята, но въпреки това малцина са напуснали домовете си, отбелязва АФП.  82-годишен мъж е починал, след като паднал в морето край Хирошима, докато се опитвал да завърже лодката си на пристанището, съобщиха местните власти.\r\nСамо за два дни пострадалите в резултат на лошото време са 49 души, съобщи агенция Киодо, предаде БГНЕС.   Заради бурята са анулирани повече от 800 вътрешни полета от градовете в западната част на Япония. Движението на влаковете-стрела също е ограничено. Фериботите от южния остров Шикоку са спрени заради бурно море.    Стихията удари и столицата Токио със силни ветрове и проливен дъжд. ", "date": "2019.08.16", "title": "Тайфунът в Япония взе жертва "}
{"url": "https://www.actualno.com/society/prognoza-za-vremeto-16-avgust-petyk-news_785538.html", "text": "      Днес с умерен, през деня и временно силен предимно северозападен вятър ще продължи да нахлува хладен въздух. Облачността ще е променлива, по-значителна над източните и южните райони и на места там ще превали и прегърми. Максималните температури ще са между 25° и 30°. Атмосферното налягане е близко до средното за месеца, но след обяд слабо ще се понижи. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).      Над Черноморието облачността ще е променлива, по-значителна в часовете преди обяд и на места главно тогава ще превали и прегърми. Ще духа умерен вятър от север-северозапад, който вечерта временно ще стихне. Максимални температури 25-28°. Температурата на морската вода е 26-27°. Вълнението на морето ще е 2-3 бала.   Над планините облачността ще е променлива, по-значителна над Родопите и на места там, главно в следобедните часове, ще превали и прегърми. Ще духа умерен северозападен вятър, по високите и открити части и временно и силен западен вятър. Максимална температура на 1200 метра около 21°, на 2000 метра – около 13°.\r\nВ събота ще преобладава слънчево време. Над източните, след обяд и над планинските райони, ще се развие купеста облачност и на отделни места там ще превали краткотраен дъжд. Ще духа слаб до умерен вятър, със северна компонента; до вечерта в по-голямата част от страната ще стихне. Ще се задържи прохладно, с дневни температури до 26°-31°. В неделя и понеделник ще бъде предимно слънчево, ще се затопля. Преобладаващите максимални температури в понеделник ще са между 30° и 35°, с източен вятър по-ниски, до 26°-28°, ще остават по Черноморието.   ", "date": "2019.08.16", "title": "Прогноза за времето - 16 август (петък)"}
{"url": "https://www.actualno.com/celebrate/sv-mychenik-diomid-news_690023.html", "text": "      Свети Диомид бил родом от град Тарс Киликийски, по занятие бил лекар, а по вяра християнин, и лекувал не само телата, но и душите на хората; защото той увещавал елините да повярват в Бога и ги просвещавал, подготвяйки ги за свето кръщение.      При царуването на император Диоклетиан свети Диомид напуснал Тарс и дошъл в град Никея, намиращ се във Витиния ; и тук, по обичая си, свети Диомид лекувал болните, при което си служел не само с лекарствени средства, но най-вече с призоваването на всесилното и изцеляващо име на нашия Господ Иисус Христос и знамението на честния кръст; много идолопоклонници обърнал към вярата в Христа благодарение на лекарското си изкуство, както и на своето учение.   Когато император Диоклетиан, който по това време бил в източните страни, узнал за това, изпратил войници да хванат светеца; когато войниците пристигнали на това място, те намерили свети Диомид вече преставил се в Господа; но отсекли мъртвата му глава, за да я отнесат на императора. Веднага след отсичането на главата войниците изгубили зрението си и ослепели, така че други ги отвели при царя и носели отсечената глава на светия мъченик.\r\nКогато императорът видял главата и слепите войници, им заповядал веднага да отнесат главата и да я съединят с тялото; и те, щом направили това, на часа прогледнали и повярвали в нашия Господ Иисус Христос, истинния Бог, на Когото се отдава вечна слава. Амин.    ", "date": "2019.08.16", "title": "Св. мъченик Диомид"}
{"url": "https://www.actualno.com/smolyan/zabraneno-za-vyzrastni-s-otlichie-ot-nacionalnite-nagradi-pro-kultura-news_785602.html", "text": "      Диплома за отличие получи международният театрален фестивал „Забранено за възрастни“. Наградата бе връчена на церемония за годишните национални награди \"Про Култура\", състояла се във Варна, съобщиха от областната администрация на Смолян.      Номинацията на фестивала била излъчена от областния управител на Смолян Недялко Славов и заместника му Андриян Петров.\r\nСъбитието се провежда ежегодно в първата седмица на октомври от 2012 година насам в град Смолян и всички общини от областта. Организатор на събитието е Фондация „За Родопите“ съвместно с община Смолян и под патронажа на областния управител. Фестивалът получава подкрепа още от РУО – Смолян, Министерство на културата, фондация „Америка за България“.   Всяко негово издание дава възможност на децата и младежите от региона да съпреживеят най-добрите театрални спектакли от България и чужбина, създадени специално за тях.\r\nПредставленията са над 35 и се изнасят в цялата област. Спектаклите само в град Смолян са над 10 – залите в театъра, читалища, училища и др. В останалите общини те се играят в читалища и училища.\r\nОсмото издание на фестивала е планирано за периода 30 септември - 4 октомври т.г. В него ще вземат участие 12 професионални трупи  от България, Турция, Швеция и Испания. Представления ще има в над 20 града и села на област Смолян. Интересен акцент в програмата е специалната безплатна прожекция на филм за глухи.     ", "date": "2019.08.16", "title": "\"Забранено за възрастни\" с отличие от националните награди \"Про Култура\""}
{"url": "https://www.actualno.com/society/zapochvat-testovete-na-tol-sistemata-news_785527.html", "text": "      От 16 август започват тестовете на тол системата. Системата за електронно събиране на пътни такси на база изминато разстояние – тол, за пътните превозни средства с тегло над 3,5 тона е в пълна готовност да започнат тестовете й. На терен ще се отчитат реални данни от бордови устройства и маршрутни карти, за да се добие представа за , съобщиха от АПИ.      Тол системата ще стартира с около 6000 км от републиканската мрежа. Това ще са основно автомагистрали, първи и част от пътищата втори клас, както се договори премиерът Бойко Борисов на среща с превозвачи през месец май.   Очакваните приходи от тол такси са около 700 млн. лв. на година и общо около 1 млрд. лв. приходи заедно с продажбите на винетки, съобщи БГНЕС.\r\nСистемата предвижда три начина за – маршрутна карта, GPS тракери и бордови устройства. Маршрутната карта е подходяща за шофьорите, които по-рядко пътуват. Тя ще важи за 24 часа от момента на активирането й. Може да се купи един или 7 дни предварително в зависимост от това дали ползвателят на пътя е регистриран в системата. Той ще трябва да подаде и 4 междинни точки, освен началната и крайната точка на маршрута. Бордовите устройства и GPS тракерите са за редовните ползватели на републиканските пътища.  Маршрутните карти ще се продават чрез познатите канали – сайта www.bgtoll.bg, мобилното приложение, физически в офиси, и в терминалите за самотаксуване.\r\nРазработен е и калкулатор, който ще бъде публикуван на след окончателно приемане на тарифите и обхвата на пътищата с тол такса. Целта е всеки превозвач бързо и точно сам да може да изчисли таксата си съобразно характеристиките на превозното средство и маршрута, по който ще премине.    ", "date": "2019.08.16", "title": "Започват тестовете на тол системата "}
{"url": "https://www.actualno.com/education/obrazovatelnijat-ministyr-s-utochnenie-za-kapitala-na-firmite-koito-shte-se-pravjat-ot-universiteti-news_785572.html", "text": "      Ограничение до 5000 лв. ще има за парите, които университетите внасят като капитал в собствените си фирми, уточни пред в. \" \" министърът на образованието Красимир Вълчев. Идеята е университетите да създават търговски дружества е да могат да реализират като продукт свои научни изследвания.      Предметът на дейност на фирмите може да е изследване, реализация и развитие на научни разработки, внедряване и продажба на научни продукти, както и регистрация на патенти и търговски марки на национално и международно ниво. Университетските фирми ще могат да бъдат и посредници при трансфера на технологии между технологични центрове и технологични паркове.   Академичният съвет на висшето училище ще упражнява правата на собственост върху капитала на фирмите, предвиждат новите правила, които реално разрешават на университетите да извършват търговска дейност.\r\nУниверситетите трябва да имат възможност да правят стартиращи фирми. Създаденото знание се превръща в право на собственост, авторско право, каквито са и патентите. Освен стартиращи фирми може да се създадат и инкубатори за иновации с участието на бизнеса, изброи възможностите Вълчев.   ", "date": "2019.08.16", "title": "Образователният министър с уточнение за капитала на фирмите, които ще се правят от университети"}
{"url": "https://www.actualno.com/sofia/promenjat-dvijenieto-v-sofija-zaradi-shampionat-po-shofirane-news_785528.html", "text": "      Заради провеждането на Национален шампионат „Безопасно шофиране“ и кръг от Национален шампионат Затворен маршрут „Писта София 2019“, на 16 август се налагат промени в движението в столицата, съобщиха от :      Забранява се влизането на пътни превозни средства в двете посоки,  както следва:   От 09.00 часа на 16.08.2019 г. до 16.00 часа на 18.08.2019 г.\r\n- по северното и южното пътно платно на ул. „Резбарска“ между ул. „Васил Кънчев“ и бул. „Владимир Вазов“;  - по западното и източното пътно платно на ул. „Витиня“ между бул. „Владимир Вазов“ и улицата от северната страна на бул. „Владимир Вазов“ свързваща ул. „Бесарабия“ и ул. „Витиня“.\r\nОт 12.00 часа до 19.00 часа на 17.08.2019 г. /събота/ и от 09.00 часа до 16.00 часа на 18.08.2019 г. /неделя/ се забранява влизането на пътни превозни средства, както следва:\r\n- по бул. „Владимир Вазов“ между ул. „Левски Вековен“ и ул. „Поп Груйо“;       - по западното и източното пътно платно на ул. „549“ между бул. „Владимир Вазов“ и ул. „Резбарска“;\r\n- по северната пътна връзка между ул. „Бесарабия“ и бул. „Владимир Вазов“;\r\n- улицата от северната страна на бул. „Владимир Вазов“ свързваща ул. „Бесарабия“ и ул. „Витиня“.\r\nЧастично се променят маршрути на градския транспорт, както следва:\r\nОт 09:00 часа на 16.08.2019г.(петък)  до 16.00 часа на 18.08.2019 г. се скъсява маршрутът на автобусна линия №100: от кв.“Бенковски“ по маршрута си до спирка ул.“Витиня“ (крайна спирка), обратен завой по пътната връзка под бул.“Владимир Вазов“ и от спирка ул.“Витиня“ (начална спирка) по маршрута си до кв. Бенковски. Закриват се спирки с код 2540  ул.“Бесарабия“, 2483 „Пътностроителна техника“, 2482 ул.“Витиня“.      От 12:00 до 19:00 часа на 17.08.2019 г. (събота) се променя  маршрутът на автобусна линия №  100:  от кв. „Бенковски“ до спирка с код 2107  „Хипермаркет Била“, на кръстовище бул.„Владимир Вазов“ /ул.„Васил Кънчев“, по ул.„Васил Кънчев“, по ул.„Резбарска“ и по ул.„Първа българска армия“  по маршрута си до кв. Бенковски.\r\nОт 12:00 часа на 17.08.2019 г. до 16.00 часа на 18.08.2019 г. се променят  маршрути, както следва:\r\n- Автобусна линия № 78: от Централна гара по маршрута си до кръстовище бул. „Владимир Вазов“/ ул. „Левски Вековен“ ( старо име ул. „Река Велека“), по ул. „Левски вековен“, наляво по ул. „Тодорини кукли“ ( по маршрута на автобусна линия № 120), по ул. „Летоструй“, по ул. „Поп Груйо“  ( по маршрута на нощна линия Н3) и от кръстовище ул. „Поп Груйо“/ бул. „Владимир Вазов“ по маршрута си до кв. Враждебна двупосочно.\r\n- Тролейбусна линия №1: от Първа градска болница по маршрута си до кръстовище бул. „Владимир Вазов“/ ул. „Острово“, наляво по ул. „Острово“ и по маршрута на тролейбусни линии №2 и №4 до крайна спирка с код 2736 ж.к.“Хаджи Димитър“. В обратна посока от спирка с код 0692 ж.к.“Хаджи Димитър“ до кръстовище бул.“ Владимир Вазов“/ул.“Панайот Хитов“,  по моста Чавдар и по маршрута си до Пета градска болница. ", "date": "2019.08.16", "title": "Променят движението в София заради шампионат по шофиране "}
{"url": "https://www.actualno.com/europe/edin-ot-naj-golemite-gorski-pojari-vyv-francija-veche-e-pod-kontrol-news_785551.html", "text": "      Един от най-големите горски пожари във Франция за тази година вече е овладян, след като над 500 пожарникари се бориха с огъня в продължение на два дни в департамента Од близо до Тулуза, съобщи БГНЕС по информация АФП.      \"Разпространението на огъня е спряно, надяваме се да бъде напълно потушен тази нощ\", каза полковник Ерик Фелтен от противопожарната служба на Од.   Пожарникарите заявиха, че им е помогнал слаб дъжд, както и ветровете, които са били по-слаби от прогнозираните от синоптиците.\r\nПрефектът Од Ален Тирион подчерта, че в гасенето са участвали пет противопожарни самолета.  Около 2200 декара иглолистна гора бяха унищожени след избухването на пожара в сряда в хълмовете на департамента Од, на около 100 километра югоизточно от Тулуза. Няма съобщения за жертви и пострадали. Няма и изгорели постройки, въпреки че 22-ма души са евакуирани в село Вал де Дон.\r\n\"Пожарникарите успяха да спрат пламъците да не достигнат до къщите, но цялата околна растителност беше унищожена. Трябваше да евакуираме конете и магаретата\", каза Кристиан Лакубе, кмет на село Вал де Дон.   Причината за избухването на пожара все още не е известна, но е започнало разследване.    Властите бяха предупредили, че се очаква изключително сухо време в голяма част от Южна Франция след седмици суша и рекордни високи температури. ", "date": "2019.08.16", "title": "Един от най-големите горски пожари във Франция вече е под контрол  "}
{"url": "https://www.actualno.com/curious/luboven-horoskop-za-17-18-avgust-news_785610.html", "text": "       Овен       В събота определено ще имате повече възможности в любовен план, стига да \"имате очи\" за тях. Не се дистанцирайте емоционално от половинката, защото може да ви помогне да вземете важно решение. Телец В любовния живот на Телците хармонията ще бъде нарушена. Не отлагайте важните разговори, независимо колко ви притесняват и намерете адекватно решение, защото премълчаването ще се отрази лошо на връзката ви, дори фатално.   Близнаци И двамата с половинката няма да сте готови да направите компромиси, поне що се отнася до финансите. Това е и причината уикендът да се провали с гръм и трясък. Рак        Отдайте се на занимания или хобита, които ще ви мотивират и ще върнат вашата вътрешна сила, защото явно изпитвате съмнения, свързани с външния вид. Затова е важно през тези два дни да разгърнете духовното във връзката ви. Лъв Опитайте се да се отърсите от негативните емоции, които са се насъбрали през работната седмица. Имате всички предпоставки да изкарате незабравим уикенд с любимия човек, стига да намерите начин да се отпуснете.  ", "date": "2019.08.16", "title": "ЛЮБОВЕН хороскоп за 17-18 август"}
{"url": "https://www.actualno.com/asia/frenskijat-spajdyrmen-s-interesna-akcija-i-priziv-za-mir-v-honkong-video-news_785573.html", "text": "      Ален Робер, известен като Френският Спайдърмен, се изкачи по фасадата на небостъргач в Хонконг и разгърна банер с призив за мир, на фона на исторически вълнения в китайския административен район, предаде БГНЕС.      57-годишният авантюрист, който е специалист по неразрешени изкачвания на високи сгради, покори 68-етажния център Cheung Kong в главния бизнес район на Хонконг. По време на изкачването той носеше знаме с флаговете на Хонконг и Китай, както и две стиснати ръце.     Преди изкачването в изявление Робер каза, че посланието му е \"спешен апел за мир и диалог между жителите на Хонконг и правителството\".  От 10 седмици Хонконг е сцена на огромни протести за демокрация. Те бяха предизвикани от законoпроект, който разрешаваше екстрадиция на заподозрени за престъпления в континенталната част, но прераснаха в по-широк призив за демократични права.\r\nДвижението представлява най-голямото предизвикателство пред авторитета на Пекин, след като градът беше върнат от британците през 1997 година по силата на споразумение, което му позволи да запази свободите си.\r\nЗасега нито Пекин, нито управлението на Хонконг са направили големи отстъпки от позициите си. Губернаторът на града Кари Лам отказва да подаде оставка, въпреки настояванията на протестиращите.     ", "date": "2019.08.16", "title": "Френският Спайдърмен с интересна акция и призив за мир в Хонконг (ВИДЕО)"}
{"url": "https://www.actualno.com/plovdiv/bezplatni-medicinski-pregledi-v-plovdiv-news_785543.html", "text": "      Нова инициатива за безплатни прегледи започва в Медицински център „Свети Пантелеймон” към едноименната общинска болница в Пловдив, съобщиха от Община Пловдив. От утре – 16-ти август 2019 г., до 23-ти август 2019 г., включително, ще се проведат прегледи и консултации по неврология и хирургия. Пациентите ще бъдат консултирани всеки делничен ден в този период от 8.30 до 12.00 часа. За прегледите не се изисква направление от личния лекар, но е необходимо предварително записване на телефони ел. 032/603 990; 032/603 914 или 0882 450 604.      \"Първите безплатни прегледи и консултации, които организирахме миналия месец, преминаха при голям интерес от страна на гражданите. Като общинско здравно заведение ще продължим и в бъдеще тази инициатива, за да обърнем вниманието на гражданите върху социално значимите заболявания, заяви управителят на МБАЛ „Свети Пантелеймон“ в Пловдив д-р Константин Сапунджиев. Той допълни, че при констатиране на заболяване пациентите могат да бъдат приети в отделенията, които предлагат отлични условия и в които работят доказани специалисти, предаде агенция Фокус.   Медицинският център „Свети Пантелеймон“ се намира на бул. „Никола Вапцаров“ 9. ", "date": "2019.08.16", "title": "Безплатни медицински прегледи в Пловдив"}
{"url": "https://www.actualno.com/europe/portugalija-arestuva-edin-ot-naj-izvestnite-tyrgovci-na-oryjie-news_785554.html", "text": "      Един от най-големите нелегални търговци на оръжие в света - 66-годишният белгиец Жак Мосю, беше арестуван в Португалия. Той е бил задържан във ферма край португалския град Евора, предаде БГНЕС.      Смята се, че Мосю, известен с прякора Маршала, е съпричастен към доставката на оръжие на участниците във всички големи военни конфликти по света през последните 30 години.   Белгийските власти ще поискат той да бъде екстрадиран от Португалия, след като през октомври 2018 година беше осъден на 4 години затвор и глоба от 1,2 милиона евро от Белгийския апелативен съд за незаконен трафик на оръжие и участие в престъпна група.\r\nМосю е осъден и на 23 месеца затвор в САЩ през 2010-та година за опит да внесе части за изтребители в Ирак.  През 2002 година, съд в Брюксел осъжда Жак Мосю на 3 месеца зад решетките за продажба на оръжие, включително части за ракети на Иран, Китай, Еквадор, Босна и Херцеговина и Хърватска през 80-те и 90-те години.\r\nПоследният му арест е в резултат на страстта му към конете – неплатена сметка от 2500 евро за транспортиране на коне от вилата му във Франция до  Португалия дава следа на полицията.    ", "date": "2019.08.16", "title": "Португалия арестува един от най-известните търговци на оръжие"}
{"url": "https://www.actualno.com/plovdiv/jiveeshtite-v-i-okolo-shishmanci-iskat-referendum-zaradi-skandalnija-ekozavod-news_785578.html", "text": "      Смятаме, че общественият договор на община Раковски с жителите ѝ е нарушен. Обещанията, че ще е като във Виена, не се оказаха верни – има постоянно проблеми. Така протестиращи при Шишманци заради поредния случай на запалени отпадъци в местния екозавод поискаха местен референдум за бъдещето на предприятието.      Кметът на Раковски Павел Гурджаров потвърди пред БНТ, че трябва да има местно допитване. Той обаче не можа да каже кога ще е възможно да се проведе такъв референдум. До момента са събрани над 2000 подписа, а протестиращите вярва, че няма да имат проблем за седмица да се съберат 20 000 подписа.\r\nПрипомняме, че съгласно Закона за прякото участие на гражданите в държавната власт, местен референдум се произвежда по предложение на:   1. поне една пета от общинските съветници, но не по-малко от трима общински съветници;  2. кмета на общината, съответно кмета на кметството или района;\r\n3. инициативен комитет с подписите на не по-малко от една двадесета от гражданите с избирателни права, които имат постоянен адрес на територията на съответната община, район или кметство към момента на вписване на предложението в регистъра.\r\nКаним премиера на кафе, напомниха и протестиращите.     ", "date": "2019.08.16", "title": "Живеещите в и около Шишманци искат референдум заради скандалния екозавод"}
{"url": "https://www.actualno.com/viewpoint/azbuchnik-na-bylgarskija-haos-besove-news_784776.html", "text": "      Не става дума за романа на Достоевски, а за нашите „бесове”.      Според синонимния речник тази дума има множество значения: ярост, злоба, страст, яд, лудост, умопомрачение, буйство, безчинство, настървение, дявол, демон, зъл дух и множество други.\r\nСпоред библейското тълкуване има много примери в Новия Завет за хора обладани от бесове. Някои смятат, че бесовете не са зли духове, а болести, като лудост и други. Това мнение обаче не е правилно. Спасителят е говорил на бесовете, които са обитавали в обладаните, и бесовете са го чували и разбирали. Те са свидетелствали за присъствието си с мъчението, което създавали в жертвите си, преди да бъдат принудени да ги напуснат. Христос дава като доказателство за посланието си, факта, че изпъжда бесове, а също така Той обещава и на апостолите си тази власт - Лк. 13:32; Мт. 10:8.\r\nНаскоро гледах интервю с възрастен човек от опустяло село. Цитирам думите му по памет: “Днес  у нас бесовщината е по-силна от всякога, нямаше такава и по време на войната. Днес не обичаме – ни Бог, ни семейство, ни жена, ни деца. На църква не ходим, а децата и внуците ни се разпиляха по света. Не обичаме и да работим. Но парите обичаме. Само тях обичаме.”  Дълго мислих върху думите на този обикновен човек. Те бяха безпощаден социологичен анализ на последствията от безконтролния мафиотизиран пазарен капитализъм. Той назова и посочи бесовете в душите и сърцата ни.\r\nЖивеем във време, когато се разрушават връзки между родове и семейства. Когато хосписите се превръщат в предпочитано „депо” за излишните възрастни хора, и то за тези, които могат /те или децата им/ да си го позволят; механизмите на капитала предпочитат да работим, а не да се грижим за родителите си. Живеем във време, когато проблемите не са само за възрастните хора, но и за новородените, здравеопазването, образованието, социално слабите и инвалидите – навсякъде, където става дума за човещина, за грижа за хората. Живеем във време, когато нямаме нужда да общуваме, а да си чатим. Живеем във време, когато нямаме нужда от природа, а от красиви снимки в инстаграм. Живеем във време на виртуални светове, виртуални илюзии, виртуални ангели, но реални демони и бесове.\r\nЗаради кариерата и парите, заради удобствата на живота и хедонизма сме готови на всичко. Готови сме на лъжа и измама, че мислим за другия с любов и разбиране – нищо подобно, другите ни интересуват, докато имаме нужда от тях, докато имаме интерес.  А на онези, които си позволяват да изповядват някакви идеалистични ценности, гледаме с подозрение и насмешка. Ценностите от времето на нашата младост отдавна са в мазето на спомените, мухлясали и ненужни, само понякога навяват притесняващи спомени, които ние давим в алкохол, малодушие, лицемерие и оглушително мълчание.    Не случайно достигна такива невиждани размери битовата престъпност. Причините за нея са бедността, бездушието, безпомощността. Вярно е, че често извършители са бедни хора, но храна за това повсеместно явление /не са само циганите/ е нашето бездушие. За всичко са виновни нашите бесове и колкото по-нависоко в социалната стълбица е един човек, толкова по-голяма е вината му, толкова по-разрушителни са бесовете му.\r\nВ нормалните държави подобни наболели въпроси са от първостепенно значение. Ние не сме от тези държави. Затова тези теми са обект на лицемерни пледоарии, отбиване на номера, досадни задължения. За политическите играчи бедните и оскърбените са утайка, нужна само и единствено по време на избори.\r\nДо преди години говорихме за завистта като най-големия български порок, като слабост, която деградира обществото ни. Днес можем да си спомняме за това с носталгия. Отдавна на сцената на живота е бесовщината.    ...  ", "date": "2019.08.16", "title": "Азбучник на българския хаос: БЕСОВЕ"}
{"url": "https://www.actualno.com/books/kogato-se-borim-sys-sebe-si-news_785480.html", "text": "      Познат на българските читатели с книгата си „Болестта като път“, Рюдигер Далке се нарежда сред най-четените световни автори, изследващи връзката  между ума, душата и тялото. Автор е на над 60 книги, преведени на 28 езика. Повече от 30 години е практикуващ лекар и психотерапевт и води семинари по архетипична медицина, респираторна терапия, психотерапия, пост и медитация  в Германия и чужбина.      Идвал е в България.   През август и септември Далке отново ще посети страната ни за практически семинари във Варна, Бургас и София.\r\nМеждувременно, читателите с интерес в областта, могат да си припомнят революционните му идеи за агресията и последиците от нея в новото издание на „Агресията като шанс“. Книгата ще бъде публикувана от Издателска къща „Хермес“ под заглавието „Когато се борим със себе си“.  Четиринадесет години след първото издание на книгата („Агресията като шанс”) авторът вижда необходимост посланията да стигнат до днешните читатели. Темата за агресията в различните й аспекти винаги е била актуална, като в наши дни проявите й се заклеймяват по-яростно от всякога. В среда на социалнополитически конфликти и изострена лична потребност за изява и признание Рюдигер Далке полага основите на необичаен подход към здравето и процесите в обществото. Наред с методиката си за тълкуване на болестни състояния, той разкрива и неподозираните положителни характеристики на принципа на агресията, като ни предупреждава, че ако не се справим с този принцип, той неизменно се обръща срещу нас и в крайна сметка ние се борим единствено със самите себе си. ", "date": "2019.08.16", "title": "Когато се борим със себе си"}
{"url": "https://www.actualno.com/sofia/fandykova-na-praktika-potvyrdi-che-shte-tyrsi-nov-mandat-nachelo-na-sofija-news_785590.html", "text": "      Важно е не кой ще е кмет, а човекът, който е кмет, да допринесе най-много за развитието на града. Ние правим това. Така столичната кметица Йорданка Фандъкова коментира де факто смяната на кметовете на Русе и Хасково Пламен Стоилов и Добри Беливанов, като за първия беше донякъде изненадващо, но той е считан за човек на Цветан Цветанов. В Пловдив пък Иван Тотев също не получи доверие - за сметка на досегашния областен управител . И Тотев минава за човек на Цветанов.      Това, че трябва да се разчиства, мисля, че е наша практика, откакто сме създали ГЕРБ, каза още Фандъкова, според която този, в който има съмнения, да бъде сменен. В тази връзка Фандъкова заяви, че \"очаква да направим\" промени и в екипа на Столична община за предстоящите избори. \"В личен план съм казала, че в началото на септември ще взема моето решение\", уточни столичната кметица пред БНТ дали с думите за екипа на Столична община не казва, че официално се кандидатира за нов мандат.    Проблемите на София Категорично няма риск \"Топлофикация София\" да спре работа заради дълговете към \"Булгаргаз\". Всички приходи на \"Топлофикация\" ще отидат там, а в този период винаги има проблем, защото \"Булгаргаз\" иска пари на прогнозни количества, а \"Топлофикация\" плаща след като получи парите от абонатите си, обясни Фандъкова.  До края на октомври очаквам първите 8 километра от третия лъч на метрото да са готови, а до средата на следващата година и още  4 километра в \"Овча купел\", подчерта Йорданка Фандъкова. По думите ѝ са дадени 200 млн. лева от общинския бюджет. Новото метро щяло да позволи да се спестяват още 90 000 тона вредни емисии годишно.\r\nЩо се отнася до ремонтите в София, големите са 15, а столичната кметица обяви, че бил неин ангажимент да е на терен, като извън бул. \"България\" всички останали големи обекти били квартални улици – например ремонтът на бул. \"Линкълн\". Ако няма дъжд, очаквам до края на месеца бул. \"България\" да бъде пуснат за движение, като ремонтът при моста на бул. \"Витоша\" трябва да бъде завършен до първия ден на новата учебна година, уточни Фандъкова.   По , столичната кметица се оправда, че имало проблем с проекта – не бил отчетен колектор. \"На финала е, главният архитект координира тази дейност\", каза тя.     ", "date": "2019.08.16", "title": "Фандъкова на практика потвърди, че ще търси нов мандат начело на София"}
{"url": "https://www.actualno.com/society/nad-100-dushi-otnovo-blokiraha-pytnata-otsechka-kraj-shishmanci-news_785611.html", "text": "      Над 100 души, жилети на селата Шишманци, Белозем, Раковски и Стряма към завода за отпадъци край Шишманци, съобщи БНР.      Те настояват той да работи при стриктно спазване на мерките за безопасност.   Екипи на пожарната все още дежурят на сметището, което пламна в понеделник, но в последните дни не е имало задимяване.\r\nДепото в Шишманци продължава все още да пуши много слабо, в единични участъци тлеенето е в дълбочина. Те се обработват от екипите на пожарната.  Мобилна станция продължава да измерва качеството на въздуха, като в продължение на две денонощия беше отчетено леко превишаване на стойностите на фини прахови частици.\r\nРайонната прокуратура възложи вчера на Икономическа полиция проверка на завода за отпадъци за евентуално престъпление против околната среда. Срокът за приключването й е едномесечен.   Хората казват, че протестите им ще продължат и в следващите дни.    Припомняме, че три села на Община Раковски излязоха на протест пред депото за отпадъци в село Шишманци.\r\nНа 12 август сметището край Шишманци пламна. Огънят продължи три дни, а местните негодуват от и заплашиха с блокада на АМ \"Тракия\" и жп линията София-Бургас.\r\nПреди дни шефът на пожарната Николай Николов заяви, че рискът от пожари в страната е висок.    ", "date": "2019.08.16", "title": "Над 100 души отново блокираха пътната отсечка край Шишманци"}
{"url": "https://www.actualno.com/plovdiv/podobrjava-se-kachestvoto-na-vyzduha-v-shishmanci-news_785729.html", "text": "      Резултатите от последните измервания на качеството на въздуха в село Шишманци са значително под нормата. Това обявиха от РИОСВ – Пловдив. От екоинспекцията разположиха мобилна автоматична станция в района, след като на депото за преработка на отпадъци за поредна година възникна пожар в неделя.      От РИОСВ констатират още, че количеството на отделяния дим е силно намаляло. В предходните два дни мобилната станция на няколко пъти отчете резултати над нормата на замърсяване с фини прахови частици. Според новите данни обаче, качеството на въздуха се е подобрило. На място продължават да дежурят две пожарни коли, които обливат обилно с вода мястото на пожара. От РИОСВ - Пловдив изразиха готовност да поставят мобилната автоматична станция и на друго място, посочено от общинската администрация.   Тази сутрин имаше пореден протест заради пожара в депото за преработка на отпадъци край Шишманци. Жителите на населените места от община Раковски бяха категорични, че ще поискат референдум, на който да се реши бъдещето на завода. До момента са събрани над 2000 подписа, но протестиращите са уверени, че няма да имат проблем за седмица да се съберат десет пъти повече. ", "date": "2019.08.16", "title": "Подобрява се качеството на въздуха в Шишманци"}
{"url": "https://www.actualno.com/society/proekti-za-126-mln-lv-sa-blokirani-v-smoljan-news_785673.html", "text": "      Три европейски проекта в Смолян на обща стойност 12,6 млн. лв. са блокирани, след като вчера опозицията в местния парламент не разреши авансовото им финансиране.      С отказа да се даде разрешение за издаване на записи на заповеди за авансово плащане за два проекта и дългосрочен кредит за третия се блокират за неизвестно време плановете за подобряване качеството на атмосферния въздух, чрез който предстои да се сменят печките на дърва с екологично чисто отопление, за обновяване и саниране на Планетариума и за създаване на Дневен център за подкрепа на хора с деменция и техните семейства.   Проектът за чистия въздух се финансира от Оперативна програма „Околна среда“, а другите два – от Оперативна програма „Региони в растеж“.\r\nСредствата на обща стойност 1,6 млн. лв. бяха нужни за стартирането им и те се възстановяват от оперативните програми.  „От Общинския съвет поискахме разрешение за запис на заповеди за авансово плащане по тези проекти и дългосрочен кредит, които се възстановяват от оперативните програми по съответните правила, за да започнем същинска работа по тях, но ни бе отказано. Наистина е жалко, когато се прави политика на инат с краткосрочни предизборни цели, но това са фактите“, коментира кметът Николай Мелемов.\r\nЗа чистотата на въздуха местната администрация поиска съгласие от ОбС да издаде запис на заповед за обезпечение на авансовото плащане в размер на 960 431 лева. Припомняме, че одобреният от ОПОС проект на община Смолян е на стойност 9,6 млн. лв. и бенефициенти по него са над 3000 домакинства.   За Планетариума поиска съгласие от ОбС да сключи договор с ДЗЗД „Фонд за устойчиви градове“ за дългосрочен общински дълг на стойност до 1,5 млн. лв., за да обезпечи договора в първоначалното му изпълнение. Общата стойност на проекта е за 2,4 млн. лв.    За Дневния център кметът на община Смолян Николай Мелемов поиска от ОбС разрешение за издаване на запис на заповед за обезпечаване на авансово плащане в размер на 193 570 лв., които се възстановяват от Оперативната програма, но не получи одобрение. Общата стойност на проекта е 553 хиляди лева.\r\n„Тези средства ги искахме с цел първоначално обезпечаване на договорите с избраните изпълнители. За да започне изпълнителят работа, ние трябва да имаме това финансиране - гранда. За това е дадена възможността на чл. 84, ал. 1 и ал. 5 от Закона за държавния бюджет, където е разписано, че общините могат да поемат извън ограниченията на чл. 32, ал. 1 от Закона за публичните финанси дълг чрез заеми въз основа на предоставени от \"Фонд мениджър на финансови инструменти в България\" ЕАД средства от оперативни програми за финансови посредници - кредитори по съответните заеми“, обясни зам.-кметът по финансовите въпроси на община Смолян Венера Аръчкова.\r\n„Тези средства ни бяха необходими, за да дадем възможност на съответната избрана фирма да започне дейност. Планетариумът например не е ремонтиран от изграждането си през 1975 г. – 44 години. Другият проект е за хората в деменция. Кандидатствали сме за старата сграда на Тубдиспансера да се преобразува в Дневен център за тях. Там с решението си опозицията ни възпрепятства  в реализирането на договора с цел откриването на услугата в най-кратко време. За котлите - община Смолян е одобрена за финансиране наред с други шест общини в България. Тези всички средства, които са посочени, се възстановяват от Управляващия орган. Когато не са ни отпуснати тези средства, ние не можем да отключим договорите за изпълнение“, допълни Аръчкова.    ", "date": "2019.08.16", "title": "Проекти за 12,6 млн. лв. са блокирани в Смолян"}
{"url": "https://www.actualno.com/ruse/grajdani-izlizat-na-protest-zaradi-losh-pyt-news_785719.html", "text": "      Граждани ще протестират с автомобилно шествие и митинг срещу бездействието на Областно пътно управление – Русе и Агенция „Пътна инфраструктура“ при поддържането на републиканската пътна мрежа. Гражданската проява ще се проведе днес, от 17 до 18 часа край село Красен.      Началото ще е от спирката в Божичен, общински път III – 501 до 8,6 километър в кръстовището с общински път до Красен. На същото място ще се проведе и митинг след като бъде блокирано движението в кръстовището.   Целта на протеста е да се намалят катастрофите в района, причинени от лошите пътни условия. Организаторите разчитат, че събитието ще провокира диалог с Областно пътно управление - Русе. \r\nСлед обявените намерения вече се обработват храстите около кръстовищата по пътя, като това ще се приложи към избуялата растителност по целия маршрут.   ", "date": "2019.08.16", "title": "Граждани излизат на протест заради лош път"}
{"url": "https://www.actualno.com/football/zapoznajte-se-s-jenata-kojato-beshe-sydija-na-finala-za-superkupata-na-evropa-news_785612.html", "text": "      Тазгодишният двубой за Суперкупата на Европа ще се запомни с още едно събитие, . Името ще остане завинаги в историята. Тя се превърна в първата жена, която бе главен съдия на значим европейски финал за мъже. Това обаче не е първият повод за гордост за французойката. и стана първата дама, свирила двубой от мъжкия шампионат на Франция.      \"Чувствам голяма гордост\", каза Фрапар след тази игра, която се проведе през април 2019 г. \"Мога да кажа, че имам качества да работя в . Осъзнавам, че този мач е влязъл в историята. Имаше много очаквания, но приех двубоя, както всеки друг. Показах, че имам уменията и способността да съм там“. Тя ще продължи да ръководи двубои във френката Лига 1 през сезон 2019/20, като само преди няколко месеца е съсредоточена именно върху това първенство, без да подозира, че ще ръководи и Суперкупата.   Фрапар последва стъпките на германката Бибиана Щайнхаус, която беше първата жена съдия в през 2017 година. Швейцарката Никол Петиня беше първата, която участва в мачове на УЕФА, когато тя пое отговорността за квалификационните игри в Купата на УЕФА между 2004 и 2009 година.\r\nПрез юли Фрапар бе главен съдия на финалния мач от Световното първенство за жени между САЩ и Холандия. Тя също така работи на полуфинала на Евро 2017 и финала на Европейското първенство за девойки до 19 години през 2012 г.    ", "date": "2019.08.16", "title": "Запознайте се с жената, която беше съдия на финала за Суперкупата на Европа"}
