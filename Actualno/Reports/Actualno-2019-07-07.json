{"url": "https://www.actualno.com/business/dyrjavata-na-lov-za-nelegalni-ekskurzovodi-news_766168.html", "text": "    Наредбата, регламентираща работата на екскурзоводите е обнародвана, в сила е и се прилага от 11 юни 2019 г. Тя беше променена, след като през май 2018 г. бяха приети измененията в Закона за туризма. Това каза в интервю за БГНЕС директорът на Дирекция „Туристическа политика“ при Министерство на туризма Лиляна Арсова, която коментира докъде е стигнала работата по нея и увери, че всички законосъобразни предложения на Асоциацията на екскурзоводите в България са влезли в Наредбата.      „Наложи се да съобразим изискванията от Наредбата за екскурзоводите с директива 200536, която е обща директива за ЕС и се отнася за признаването на професионалните квалификации. Екскурзоводите са професия с призната професионална квалификация“, заяви тя и добави, че паралелно с Наредба 1 от 2016 г. за екскурзоводите е променена и Наредбата за планинските водачи.   Арсова обясни, че за да получи един екскурзовод правоспособност, той трябва да положи изпит, който се провежда в Министерството на туризма и добави, че от 2017 г. досега са проведени пет изпита.\r\n„1196 екскурзовода работят на територията на България и те са вписани в Националния туристически регистър. 144 от тях са положили и изкарали успешно изпита, а останалите са вписани по право на базата на придобития опит“, посочи директорът.  По думите й всеки екскурзовод е длъжен да носи на видно място картата си, която е издадена от министъра на туризма. Тя е доказателство, че лицето е положило успешно изпита. Необходимо е още гидът да е вписан в Националния туристически регистър. Арсова каза, че в момента текат засилени проверки по морето, като обект на тях са както нашите екскурзоводи, така и чуждестранните, които са длъжни да уведомяват министерството, че ще упражняват дейност на територията ни. Инспекциите се извършват съвместно с Комисията за защита на потребителите.\r\n„Установихме пет екскурзовода, които не са си носили картите. Има и случай, при който издадената карта нямаше нищо общо с нашата карта. Тя беше издадена от работодателя на екскурзовода. Там беше записано име, беше записана позицията му и беше записано името на туроператора. Този туроператор ще понесе своето наказание. В случая санкцията за него е 2000 лв. и тя е затова, че е сключил договор с лице, което няма право да упражнява такава дейност. При повтаряне на нарушението глобата е двойна. Санкция е наложена и на екскурзовода“, обясни тя и добави, че за хванат екскурзовод без карта, но вписан в регистъра глобата е 500 лв., а ако няма карта и не е вписан и се установи по безспорен начин, че изпълнява екскурзоводска дейност наказанието е в размер на 1000 лв.   Попитана какво се случва с идеята за създаване на туристическа полиция, Арсова каза, че на този етап няма да се реализира.    „Миналата година не успяхме да регламентираме законово създаването на звено за контрол. Министъра на туризма и ведомството обаче не са се отказали от идеята да се осъществява контрол, включително и на екскурзоводите. Ще продължим усилено да проверяваме екскурзоводите, които работят на територията на България. Проверките няма да са само по морето, но и в градовете, които са признати туристически дестинации от гледна точка на историческия и културен туризъм.“, заяви тя и увери, че такова съгласие е постигнато със Съюза и Асоциацията на екскурзоводите в България.\r\nДиректорът добави още, че ако се създаде такова звено за контрол, то трябва да бъде част от структурата на МВР, което допълнително затруднява действията на министерството. ", "date": "2019.07.07", "title": "Държавата на лов за нелегални екскурзоводи"}
{"url": "https://www.actualno.com/asia/naj-malko-12-dushi-sa-zaginali-pri-eksplozija-v-afganistan-news_766202.html", "text": "    Кола-бомба избухна в град Газни в Източен Афганистан в неделя и предизвика смъртта на най-малко 12 души и рани много други,включително десетки деца, предава AFP, цитирана от \"Фокус\".      Атентатът е извършен на фона на преговорите между талибаните и САЩ, които се провеждат в Доха.   Бомбеното нападение е било насочено срещу разузнавателна част, разположена в града. В резултат са загинали 12 души, а други 179 са били ранени, сред които над 50 деца. Според информацията атентатът е организиран от талибаните. ", "date": "2019.07.07", "title": "Най-малко 12 души са загинали при експлозия в Афганистан"}
{"url": "https://www.actualno.com/society/bylgarija-e-sred-liderite-v-evropa-po-broj-biologichni-pchelni-kosheri-news_766181.html", "text": "    България заема едно от челните места по брой пчелни кошери, отглеждани по методите на биологичното земеделие в ЕС. Това заяви заместник-министърът на земеделието, храните и горите д-р Лозана Василева при откриване на биопазар в Бургас, съобщиха от ведомството. “Ние сме най-големият производител на биологично розово и лавандулово масло в света”, допълни тя. Д-р Василева бе категорична, че за растежа на сектора в страната допринася и подпомагането на биопроизводството по Програмата за развитие на селските райони (ПРСР 2014 - 2020 г).      \"Биопроизводителите имат голям интерес, както към мярката за \"Биологично земеделие\", така и  към реализиране на проекти за инвестиции по мерките от Програмата\", каза още тя. Лозана Василева информира, че за територията на Област Бургас са сключени общо 58 договора по ПРСР за подпомагане на биологични производители, на стойност 5.7 млн. евро.   На събитието своята продукция представиха повече от 20 производители. След продуктите, които гостите на пазара можеха да видят и опитат бяха: сушени домати със зехтин, пчелен мед, етерични масла, биовина, био сирена и млечни продукти, тинктура от смокини, сокове от био череши, ябълка и българска роза, както и пресни плодове, зеленчуци и други. ", "date": "2019.07.07", "title": "България е сред лидерите в Европа по брой биологични пчелни кошери "}
{"url": "https://www.actualno.com/pazardjik/proverjavat-rezervatite-okolo-pazardjik-news_766201.html", "text": "    Активна е дейността на Регионалната инспекция по околната среда и водите (РИОСВ) в Пазарджик за опазване на биологичното разнообразие през юни, съобщи за Радио „Фокус“ – Пазарджик Цветана Чочева от РИОСВ. Тя обясни, че са проверени резерватите „Купена“, „Беглика“, „Дупката” и „Мантарица“. „Не са констатирани нарушения. Пътеките за посетители са почистени. Осигурена е проходимостта им. В резерват „Купена”, с цел предотвратяване на незаконна сеч на дърва през юни са проведени две съвместни акции със служители на Зонално жандармерийско управление – Пловдив, МВР, Районно управление „Полиция“ – Пещера. Не са установени нарушения“, коментира Чочева.      Тя допълни, че през юни РИОСВ – Пазарджик е реагирала на сигнали на граждани за намерена малка сова със счупено крило в центъра на село Звъничево и за умрял щъркел в гнездо на електрически стълб – до трансформатор, по пътя между селата Черногорово и Росен. „Проверките установиха, че птицата със счупено крило е млада сова, паднала от гнездото. Изпратена е за лечение в Спасителния център за диви животни в град Стара Загора. Проверката на щъркеловото гнездо, извършена от екип на електроразпределителното дружество, не установи умрял бял щъркел в него“, каза също Чочева.    ", "date": "2019.07.07", "title": "Проверяват резерватите около Пазарджик"}
{"url": "https://www.actualno.com/crime/motorist-zagina-na-okolovrystnija-pyt-v-tyrgovishte-news_766211.html", "text": "    Mоторист загина на околовръстния път в Търговище, в близост до местността Парка. Това съобщиха от местната полиция, цитирани от \"Дарик\".      Сблъскали са се лек автомобил и мотор, водачът на който е починал. От пътувалите в колата пътници няма пострадали.   По непотвърдена информация мотоциклетистът се е движил в посока към Варна, а лекият автомобил – в обратната посока. Водачът на колата е предприел маневра „завиване наляво” в посока към вилната зона, a мотоциклетът се е ударил странично в предната дясна част на автомобила.Мотоциклетистът - на 39 години от Варна, е загинал на място.\r\nПричините за възникване на пътния инцидент са в процес на изясняване.   ", "date": "2019.07.07", "title": "Mоторист загина на околовръстния път в Търговище"}
{"url": "https://www.actualno.com/curious/kurioz-na-chernomorieto-myj-se-opita-da-popluva-v-moreto-s-djip-video-news_766220.html", "text": "    За куриозна случка по българското Черноморие разказа журналистът от БНТ Иво Никодимов. Ситуацията се развива на плаж Перла в Проморско.      На видеото, което всъщност е записано от мъж на име Никола Недевски, се вижда как мъж с черен джип със софийска регистрация се опитва да изкара автомобила си от морето, където е заседнал в пясъка.\r\nОт публикациите на журналиста в социалната мрежа Facebook и коментарите става ясно, че мъжът се опитал да си \"поджитка\" с джипа си по плажа, очевидно забравяйки, че не е с джет и не може да се носи свободно над водата.\r\nНаложило се да извикат багер.  \"Мила, родна картинка :) Поредният комплексиран батка иска да плува с джипа, ама морето не е до колене!\", написа Никодимов.\r\nКоментарите оставяме на вас! А каква е реакцията на държавата - научете в !      Видео:   ", "date": "2019.07.07", "title": "Куриоз на Черноморието: Мъж се опита да \"поплува\" в морето с джип (ВИДЕО)"}
{"url": "https://www.actualno.com/burgas/koncesioneryt-na-plaj-perla-s-globa-zaradi-myj-karal-djipa-si-po-plajnata-ivica-news_766228.html", "text": "    Министерство на туризма ще наложи веднага глоба на концесионера на плаж Перла,  допуснал автомобил да навлезе на територията на плажа до водата. Това разпореди министърът на туризма Николина Ангелкова, след като в общественото пространство автомобил затънал в пясъка на морската ивица.      Видео от случката - !\r\nАко бъдат установени и други нарушения освен глоба, Министерство на туризма ще прекрати и договора на концесионера.\r\nЗадължение на министерството е да следи как се спазват договорите за концесия и наем на морските плажове през цялата година. При установяване на нарушения и неспазване на законодателството се налагат безкомпромисни наказания.  Министерството на туризма работи в сътрудничество с всички оторизирани институции и контролни органи и призовава своевременно да бъде информирано при всякакви съмнения за извършване на неправомерни действия на територията на морските плажове.\r\nСигнали за нередности на плажа могат да бъдат подавани на телефон 02/ 90 46 833, както и на имейл control@tourism.government.bg, информират от министерството. ", "date": "2019.07.07", "title": "Концесионерът на плаж Перла с глоба заради мъж, карал джипа си по плажната ивица"}
{"url": "https://www.actualno.com/balkani/vuchich-shte-napravja-vsichko-vyzmojno-syrbija-i-bylgarija-da-bydat-v-otlichni-otnoshenija-news_766206.html", "text": "    \"Сърбия и България имат отлични отношения, а последните събития и изявления на официални лица на двете страни са преходни неразбирателатва\", това каза сръбският президент Александър  Вучич по повод , което възникна след скандалните изявления на сръбския външен министър Ивица Дачич.      Припомняме, че дългогодишният говорител на бившия сръбски диктатор Слободан Милошевич и сегашен министър на външните работи на Сърбия - Ивица Дачич отправи срещу България и нейния премиер Бойко Борисов. В интервю за държавна телевизия Ивица Дачич призовал \"Борисов да зачита позицията на ЕС, относно независимостта на Косово и да не дава уроци на новия еврокомисар по външната политика Жозеп Борел\". Коментарът му бе по повод призива на Бойко Борисов Борел да защитава интересите на ЕС.   \"България призна независимостта на Косово. Сърбия не я признава и това са нашите различия. По всичко останало имаме добри отношения. Става въпрос за преходно неразбирателство. Следващата седмица ще говоря с премиера на България Бойко Борисов и с прзидента Румен Радев. В Сърбия има българско малцинство. което искам да се чувства като на собствена земя\", каза Вучич и подчерта,  че лично \"ще се ангажира във възможно най-кратки срокве да се върне нивото на добрите отношения с България\".\r\nВчера сутринта Ивица Дачич с назидателен и обиден тон се обърна към българския премиер Бойко Борисов, като предизвика дипломатически скандал. По този повод сръбският посланик е извикан в българското външно министерство.   ", "date": "2019.07.07", "title": "Вучич: Ще направя всичко възможно Сърбия и България да бъдат в отлични отношения "}
{"url": "https://www.actualno.com/curious/sedmichen-horoskop-za-8-14-uli-news_766243.html", "text": "     Овен       През тази седмица от вас ще се иска да изпълните дадено обещание. Колкото повече бавите нещата, толкова повече позиции ще загубите. В личен план може да преживеете някои разочарования, но те ще се свързани по-скоро с ваши погрешни представи. В сряда бъдете внимателни при изпълнението на служебните ви задължения. В петък може да се заблудите, ако сте на път. През почивните дни потърсете весела компания, в която да забравите за тежестта на деловата седмица. Помислете за планирането на лек ремонт, който да допринесе за доброто ви настроение. Телец През тази седмица е най-добре да сте далеч от работата. Мислите ви съвсем не са работни, така че няма смисъл да мъчите себе си и колегите ви. Непланираното пътуване ще ви донесе най-много удоволствие, така че не се колебайте да напълните един сак с най-необходимото и да се хвърлите в някое приключение. В личен план ви очаква приятна новина, която да ви даде сериозна надежда. Премерете стъпките си добре, за да не се разочаровате в даден момент. Пазете се от слънчево изгаряне и приемайте достатъчно течности.   Близнаци През тази седмица не търсете други източници на информация освен вашата собствена интуиция. Не пришпорвайте нещата там, където не се получават. Във вторник бъдете особено внимателни на пътя или на непознато място. В сряда съдбата може да ви направи приятна изненада, като ви срещне с ваш стар приятел. През почивните дни не правете компромиси с това как точно искате да прекарате времето си. В здравословно отношение внимавайте с алкохола. Рак     Това е седмица, в която от вас ще се очаква повече в личен план. Мислите, че бурята е отминала, но това може да е само ново затишие. Сряда е добър ден за романтични преживявания. Бъдете искрени със себе си. В петък не започвайте нищо ново и не давайте обещания, свързани с работата ви. През почивните дни не пренебрегвайте роднини и откликнете на тяхна молба за съдействие. Лъв Това е седмица за внедряване на нов начин на работа, ако сте от работещите. В отсъствието на някои хора и намаляването на задачите ще може да си позволите да опитвате нови и нови начини. За почиващите представители на знака периодът е добър за равносметка и наслаждаване на резултатите. Ако сте семейни не изисквайте прекалено много от половинката си - все пак и двата сте на почивка. Дева Тази седмица е добра да си дадете повече свобода във всяко една отношение. Опитайте да се отървете от някои служебни задачи, особено ако не ви влизат в задълженията. В сряда очаквайте сериозна промяна в плановете. В петък не бъдете прекалено придирчиви към останалите, особено ако не искате и те да са такива към вас. През почивните дни заложете на спокойствието на сянка и не предприемайте дълги походи.   Везни Тази седмица не си поставяйте прекалено високи цели. Сега няма нужните условия, за да берете плодовете на работата ви в пълния им размер. В личен план може да претърпите някои неуспехи, но това не означава, че битката ви е загубена. През почивните дни се оставете на въображението на вашите приятели, които ще ви предложат да ви заведат на интересно място. Скорпион През тази седмица не давайте заеми, но и не взимайте такива. Сега е важно да сте чисти пред себе си и останалите. Сряда е добър ден за търсенето и намирането на важна информация, свързана със здравето ви. В четвъртък и петък може да организирате срещи с приятели. През почивните дни не пренебрегвайте проблем, свързан с ремонтни дейности, който може да се задълбочи. Стрелец Тази седмица премисляйте добре всяка ваша крачка. Рискувате да предприемете погрешно действие. Сега е период, в който да оставите инициативата на другите, особено що се отнася до личния ви живот. Все пак не оставяйте предприетата инициатива без реакция от ваша страна. Умерените водни упражнения ще ви донесат успокоение и ще укрепят здравето ви. Козирог    През тази седмица не бъдете прекалено рационални. Не забравяйте за силата на любовта и въображението. Има ли сте някои идеи, оставени в миналото. Сега е добро време да се сетите за тях и да ги подарите на вашия любим човек. Не се колебайте да отправите сериозно предложение на партньора ви, ако сте уверени в чувствата си. Миговете на смелост си заслужават. Водолей През тази седмица не бъдете прекалено взискателни. Вие самите имате някои грешки за поправяне и сега е добро време да се заемете с тях. В средата на периода не се подавайте на покана за участие в интрига. Нещата може да се обърнат срещу вас. В почивните дни ще имате сериозен шанс да преработите важни отношения и да ги изведете на едно по-добро и плодотворно ниво. Риби Тази седмица може да се окаже решаваща за ваши лични отношения. Ще паднат някои маски и това ще ви донесе облекчение, въпреки първоначалното разочарование. В средата на седмицата ви очаква сериозно служебно постижение. Четвъртък е вашият ден, ако ви предстоят сериозни битки. През почивните дни задължително си организирайте малък празник, защото го заслужавате! ", "date": "2019.07.07", "title": "Седмичен хороскоп за 8-14 юли"}
{"url": "https://www.actualno.com/curious/dneven-horoskop-za-8-uli-news_766248.html", "text": "     Овен       Този понеделник не оставяйте несвършени дела. Може да се наложи да поработите извънредно, но всичко отложено ще ви натежи прекалено. Телец През този ден не давайте напразни обещания. Те ще бъдат добре запомнени от останалите, но вие може бързо за ги забравите или дори да се откажете от тях.   Близнаци Това е добър ден за козметични процедури. Бъдете настоятелни в това, което искате, за да не се разочаровате. Рак     През този ден бъдете по-силни от себе си. Една малка крачка може да ви доведе до съвършенството. Лъв Днес не се колебайте да задавате въпроси. Колкото по-настоятелни сте, толкова по-ясни отговори ще получите. Дева Този понеделник може да спечелите много, ако пренебрегнете мързела си. Не си мислете, че скоро ще имате подобна възможност.   Везни Това е ден, в който ще ви върви като по вода. Бъдете настоятелни, дори нахални - сега може да си го позволите.    Скорпион През този ден не търсете виновници извън себе си. Помислете добре какво сте допуснали да ви бъде сторено. Стрелец През този ден внимавайте с големите обещания. Изчакайте реалните резултати преди да се радвате. Козирог    Този понеделник е добър ден за събирането на добри и работещи идеи. Извадете голям бял лист и записвайте. Водолей Този понеделник може да се надявате на сериозна помощ от страна на ваши близки и приятели. Не се колебайте да я поискате. Самите вие сте направили толкова много. Риби Този понеделник бъдете по-дисциплинирани от обикновено. Сега имате дела, които трябва да изпипате перфектно. ", "date": "2019.07.07", "title": "Дневен хороскоп за 8 юли "}
{"url": "https://www.actualno.com/europe/signal-za-himichesko-otravjane-v-avtomobilen-zavod-v-solihyl-news_766242.html", "text": "    Работници от завода „Ягуар Ленд Роувър“ в Солихъл, Уест Мидландс, са били хоспитализирани след предупреждение за \"химическо отравяне\", предаде Спутник.      Предполага се, че инцидентът е причинен от боя на пода, която е реагирала на алуминия, информира БГНЕС.   Според местната служба за бърза помощ, 28 пациенти са били прегледани, като един е хоспитализиран с леки симптоми.\r\nНа мястото на инцидента са пристигнали голям брой линейки.   ", "date": "2019.07.07", "title": "Сигнал за химическо отравяне в автомобилен завод в Солихъл "}
{"url": "https://www.actualno.com/europe/sled-ostavkata-na-cipras-shest-partii-vlizat-v-novija-grycki-parlament-news_766251.html", "text": "    Шест партии влизат в новия гръцки парламент, сочат резултатите от екзит пол при обработени 80 процента от извадката, съобщи държавната телевизия ЕРТ, предаде .      Между 155 и 167 места в 300-местния парламент ще има дясноцентристката Нова демокрация, която очаквано спечели в Гърция днес. Това сочат резултатите от екзит пол при обработени 80 процента от извадката, съобщи държавната телевизия ЕРТ. Управляващите от СИРИЗА са втори. За тях са гласували между 26,5-30,5 процента, което ще им осигури между 77-82 места в парламента. Трети са лявото \"Движение за промяна\", където е и ПАСОК. След тях се нареждат Гръцката комунистическа партия, партията МеРА25 на бившия финансов министър Янис Варуфакис и крайнодесните \"Златна зора\", които според прогнозите ще имат между 8 и 13 депутати. Проруската патриотична формация \"Гръцко решение\" още не е ясно дали преминава 3-процентовата бариера за влизане в парламента.   Очаквана победа за десните консерватори от Нова демокрация на извъндредните парламентарни избори в Гърция. Това сочат първите прогнозни резултати от екзит пол. Точно в 19 часа приключи изборният ден в Гърция. Проучванията на социологическите агенции показват убедителна победа на консерваторите от Нова демокрация в рамките до 42% от вота и абсолютно мнозинство в парламента. Вероятно е  Кирякос Мицотакис да състави самостоятелно правителство. Съгласно закона, първата партия получава и бонус 50 депутатски места.\r\nЗаконът забранява публикуването на избирателна активност в деня на вота, но се очаква тя да е ниска заради туристическия сезон.  Днес гръцките граждани бяха освободени от плащане на тол такси, за да пътуват до изборните секции. За първи път в страната се провеждат парламентарни избори в разгара на туристическия сезон. Заради високите температури избирателна активност има в ранните часове на деня. Натоварен е трафикът по цялата пътна мрежа на страната. Гърция е сред малкото европейски страни, в които гласуването е задължително. Освобождават се от гласуване само лица, които се намират на 700 километра разстояние от избирателната секция. Гърците в чужбина нямат право да участват в изборите.\r\nПравителството на подаде оставка след победата на консерваторите на евровота в края на май. Премиерът Ципрас беше посрещнат с аплодисменти от симпатизанти на СИРИЗА и отправи обръщение към младите избиратели: „Специално се обръщам към младите гърци. Те по традиция извършват промяната в страната. В техните ръце е новото. Призовавам младите хора да не остават важните решения за  живота им и за тяхното бъдеще в ръцете на други. Нека младите решат резултата от вота днес“.   Симпатизантите на консерваторите от Нова демокрация аплодираха лидера Кирякос Мицотакис с възгласи, че е следващият премиер на страната.    „Участието в изборите е право, но и задължение“, припомнят закона от Министерството на вътрешните работи.\r\nПървите резултати, базирани на реални гласове, се очакват след 22 часа. ", "date": "2019.07.07", "title": "След оставката на Ципрас: Шест партии влизат в новия гръцки парламент"}
{"url": "https://www.actualno.com/society/novinite-naj-vajnoto-za-denja-7-uli-news_766244.html", "text": "            За да не се самозабравим, ще създадем Комисия по етика в ГЕРБ, съобщи лидерът на ПП ГЕРБ Бойко Борисов на извънредното национално събрание на партията, на което стоеше редом до Цветан Цветанов.   \"На Балканите за пореден път показваме колко много емоции има в политиката, на мене ми се иска да има повече разум и мъдрост, и по-малко емоции“. Така вицепремиерът и министър на външните работи Екатерина Захариева коментира словесната престрелка между сръбския външен министър Ивица Дачич и българския премиер Бойко Борисов пред bTV. \"Сърбия и България имат отлични отношения, а последните събития и изявления на официални лица на двете страни са преходни неразбирателатва\", това каза сръбският президент Александър Вучич по повод напрежението между София и Белград, което възникна след скандалните изявления на сръбския външен министър Ивица Дачич.     Няма отлагане на тол системата, а само на търговската експлоатация. Това каза председателят на Управителния съвет на Агенция „Пътна инфраструктура“ Георги Терзийски в предаването \"Неделя 150\" по БНР. За куриозна случка по българското Черноморие разказа журналистът от БНТ Иво Никодимов. Ситуацията се развива на плаж Перла в Проморско. На видеото, което всъщност е записано от мъж на име Никола Недевски, се вижда как мъж с черен джип със софийска регистрация се опитва да изкара автомобила си от морето, където е заседнал в пясъка.    България заема едно от челните места по брой пчелни кошери, отглеждани по методите на биологичното земеделие в ЕС. Това заяви заместник-министърът на земеделието, храните и горите д-р Лозана Василева при откриване на биопазар в Бургас, съобщиха от ведомството. Наредбата, регламентираща работата на екскурзоводите е обнародвана, в сила е и се прилага от 11 юни 2019 г. Тя беше променена, след като през май 2018 г. бяха приети измененията в Закона за туризма. Това каза в интервю за БГНЕС директорът на Дирекция „Туристическа политика“ при Министерство на туризма Лиляна Арсова, която коментира докъде е стигнала работата по нея и увери, че всички законосъобразни предложения на Асоциацията на екскурзоводите в България са влезли в Наредбата. Българо-гръцкият филм \"Бащата\" спечели голямата награда на филмовия фестивал в Карлови Вари, Чехия, предаде БГНЕС. Режисьори на филма са Кристина Грозева и Петър Вълчанов. Лентата разказва историята на мъж, който губи жена си и се опитва да се свърже с нея с помощта на медиум, въпреки несъгласието на сина си и сближаването между двамата. Филмът спечели наградата \"Кристален глобус\".        ", "date": "2019.07.07", "title": "Новините: Най-важното за деня, 7 юли"}
{"url": "https://www.actualno.com/tips/futbolni-prognozi-za-finala-na-kopa-amerika-mejdu-brazilija-i-peru-news_766256.html", "text": "     за Копа Америка тази година са към своя край, тъй като дойде време за мача на истината, който ще определи победителя в турнира - Бразилия срещу Перу. . Донякъде неочаквано „инките” стигнаха до финалната среща, след като дори в груповата фаза загубиха именно от „селесао” с … 0:5. Но ето какво очакваме да се случи в 90-те минути във финала:       Бразилия да спечели трофея Обосновката за този пазар няма да е кой знае колко обстоятелствена, тъй като всичко сочи към това „златистите” да спечелят трофея за девети път и първи от 2007-а година насам. Със сигурност селекцията на Тите е класи над тази на Перу, а домакинското предимство за Бразилия също ще е налице. Факт е, че коефициент от 1,15 не е нещо сериозно и впечатляващо, но с други комбинации, то може да спомогне за покачване на печалбата. Бразилия да спечели турнира – 1,15 коефициент.     Да НЕ отбележат двата отбор гол Бразилия достигна до финалния дуел на „Маракана”, след като не допусна едно попадение по време на похода си към дуела с Перу. „Селесао” не регистрираха и гол от Аржентина на четвъртфиналите, а вече споменахме за разгрома над Перу в груповата фаза. Защитната четворка на Бразилия, начело с вратаря Алисон Бекер, работи превъзходно, а именно тя е основата за факта „златистите” да играят на финала в Рио де Жанейро. Далеч съм от мисълта, че Перу ще опитва каквито и да било силни нападения, като перуанците ще разчитат на шанса си чрез контраатака. Не вярвам това да сполучи.     Да не отбележат двата отбора гол – 1,37 коефициент в 7777.bg     Под 2,5 гола в срещата Обосновката ми на този залог е донякъде странна на фона последният мач между двата отбора. Обичайно Перу играе много умело срещу Бразилия, а резултатите в годините показват, че „селесао” не стига много лесно до победите си. След разгрома със 7:0 през 1997-а, то Бразилия редува слаб със силен двубой с Перу, а фактът, че мачът е и финал, то не предразполага към стихийни атаки, които да са неспирни. Именно успеваемостта на Бразилия в защита я има, докато не вярвам и отборът на Тите да се впусне в някакъв разгром за край на турнир, макар и пред своя публика. Прогноза : Под 2,5 гола – 1,80 коефициент    Бразилия да победи, без да допусне гол    Както вече споменахме, Бразилия няма допуснат гол в турнира, а серията не е само в тазгодишната кампания на Копа Америка, а се увеличава до седем в общите мачове. Подкрепян с добрия си футбол, а също така и от горещата подкрепа на „Маракана” вярвам, че Бразилия ще вземе успех в мача без да допусне гол. Прогноза : Бразилия да победи и да не допусне гол – 1,80 коефициент. Рисков залог: Първо полувреме – равенство, краен резултат – Бразилия. Връщайки се назад в прогнозите ми за под 2,5 гола, то считам, че този развой на срещата е резонен. Факт е, че Бразилия стартира по-предпазливо срещите си през първите полувремена на турнира, а заключителният удар обичайно идва със старта на втората част. Именно това ме води на мисълта, че Бразилия ще „удари” Перу през второто полувреме, като на почивката резултатът ще е равен. Същото изпита и Боливия в групите, същото стана и с Венецуела пак в ранната фаза, макар че там до успех не се стигна. Срещата с Парагвай също не видя голове през първата част. Прогноза : ПП/КР: Равен – Бразилия – 3,80 коефициент  ", "date": "2019.07.07", "title": "Футболни прогнози за финала на Копа Америка между Бразилия и Перу"}
{"url": "https://www.actualno.com/balkani/haradinaj-blagodari-na-borisov-za-pozicijata-mu-za-kosovo-news_766169.html", "text": "    Косовският премиер Рамуш Харадинай благодари на българския си колега Бойко Борисов за, както той каза, принципната позиция по отношение на Косово и правото му да бъде част от европейското семейство, предаде МИА, цитирана от БГНЕС.      Харадинай написа в своята страница във Фейсбук, че решението за провеждане на бъдеща среща на страните от Западните Балкани в България и Северна Македония прави Берлинския процес още по-значителен за региона.   „Косово е важна част от този процес и стои на страната на съюзниците за интеграцията на региона в Европейския съюз. Взаимното признаване със Сърбия в съществуващите граници ще отвори нашите перспективи. Силно подкрепям визията на министър-председателя Борисов за всеобхватна Европа, която надхвърля манталитета от миналия век, причинил трагедии и прецеденти. Без участието на всички страни от Западните Балкани като неразделна част от европейското семейство, ЕС няма да бъде завършен. Благодаря Бойко!“, пише Харадинай. ", "date": "2019.07.07", "title": "Харадинай благодари на Борисов за позицията му за Косово "}
{"url": "https://www.actualno.com/crime/ostaviha-v-aresta-11-ot-zadyrjanite-v-naj-goljamata-nelegalna-fabrika-za-cigari-news_766217.html", "text": "    Спецсъдът остави в ареста 11 от общо 12-те задържани за най-голямата нелегалната фабрика за цигари у нас. Зад решетките остават българи, украинци и молдовец, които прокуратурата обвинява като участници в производството на черно, предаде Нова тв. С европейска заповед за арест ще продължи издирването на други двама, смятани за организатори на нелегалната фабрика. По данни на прокуратурата само за час в Пловдив са се произвеждали 200 стека цигари, като печалбата от тях е била 15 хил.лв. От обвинението твърдят, че чужденците са били наети, за да работят именно по незаконното производство на цигари.      БГНЕС припомня, че на 4 юли т.г. бе открита фабрика за контрабандни цигари край пловдивското село Труд. Според антимафиотите щетите за бюджета са били между 15 и 20 милиона лева на месец. Още при акцията стана ясно, че работниците, които са задържани, са молдовци и украинци. Те са живеели в специално пригодени помещения във фабриката и почти не излизали навън. Достъпът до завода бил контролиран. За да не буди съмнение незаконната дейност, халето вътре било шумоизолирано. Поточната линия, която е една от най-модерните, произвеждала около 6 хиляди мастербокса на месец. Цигарите са на две от най-широко разпространените луксозни марки. Кутиите им са били с гръцки надписи. Най-вероятно за южната ни съседка са се изнасяли голям брой кашони.    ", "date": "2019.07.07", "title": "Оставиха в ареста 11 от задържаните в най-голямата нелегална фабрика за цигари "}
{"url": "https://www.actualno.com/curious/5-te-naj-nahalni-zodii-news_765603.html", "text": "    Има зодии, които наистина не се интересуват колко неудобство биха моли да създадат с въпросите си, те просто искат да знаят всичко и не зачитат личното пространство на околните. Любопитството не е нещо лошо, но представилите на следните зодии наистина могат да бъдат дразнещи:       Те обикновено се съмняват изключително много в половинката си и това ги прави досадни понякога. Представителите на тази зодия са способни дори да започнат да шпионират половинката си, за да са сигурни, че всичко е наред. Независимо, че знаят в колко неудобна ситуация поставят половинката си, те го задължават да споделя абсолютно всичко, което се случва в ежедневието му.      Те са изключително любопитни. Просто искат да знаят точно какво правят всички останали, къде и с кой са. Ако ви заподозрат в нещо, внимавайте, защото най-вероятно ще разберат точно какво се случва, независимо какво ще им коства това. Те задават много въпроси, но не осъзнават, че по този начин навлизат в личното пространство на хората. Те не го правят с някакви задни мисли, просто наистина им е любопитно, какво точно се случва в живота ви. Те абсолютно винаги се интересуват от личните случки на останалите, те също са изключително любопитни. Те просто не могат да разберат, че има хора, които предпочитат да не споделят някои неща. За тях това не е нормално и няма да ви оставят на мира, докато не си кажете всичко. Те задават много лични въпроси дори на хора, които са срещнали току-що, което за тях е напълно нормално и не виждат нищо странно и лошо в това.        Те изобщо не се срамуват от любопитството си. За тях това е нещо нормално и те дори харесват тази черта в характера си. Ако сте близки с представител на тази зодия, никога няма да ви простят, ако премълчавате нещо, относно личния си живот. Те трябва да знаят всичко, с най-малките подробности. Те постоянно задават въпроси, които наистина понякога дразнят. Не ги съдете, те нямат представа, че тази черта дразни околните, просто не го разбират. Те просто обожават да задават въпросите си на различни хора и да наблюдават живота на останалите от близо. За тях това е толкова интересно и вълнуващо. Техните въпроси също са доста лични и понякога просто не могат да си обяснят, защо някой не им отговаря. Те също не осъзнават, че успяват да поставят човека срещу тях в една наистина много неудобна ситуация. ", "date": "2019.07.07", "title": "5-те най-нахални ЗОДИИ   "}
{"url": "https://www.actualno.com/politics/zaharieva-za-dachich-ne-moje-vynshen-ministyr-da-se-gubi-taka-v-prevoda-news_766127.html", "text": "    \"На Балканите за пореден път показваме колко много емоции има в политиката, на мене ми се иска да има повече разум и мъдрост, и по-малко емоции“. Така вицепремиерът и министър на външните работи Екатерина Захариева коментира между сръбския външен министър Ивица Дачич и българския премиер Бойко Борисов пред bTV.      „Очевидно Дачич не е гледал премиера и отговора му, някой може би е преразказал, защото това, което каза премиерът, е абсолютно вярно. Един външен министър като Дачич не бива да си позволява да се губи в превода, трябва да види точно и буквално да види какво е казал дали премиер, дали президент, дали външен министър. Защото – на първо място – ЕС не признава държави, и никоя организация не признава държави – признават ги самите държави; и това казва и премиерът Борисов, който отговаря на въпрос на журналист дали ще се забави европейската интеграция на Западните Балкани, след като испанец е определен за бъдещ шеф на дипломацията на ЕС. Испания е една от петте държави-членки на ЕС, които не са признали независимостта на Косово – дали това няма да повлияе негативно на целия процес на Балканите. И тогава премиерът Борисов абсолютно коректно и политически, и юридически това каза – „Когато станеш комисар, ти не защитаваш националните интереси, ти защитаваш интересите на Съюза. И следващата част от отговора е, че независимо, че Испания не е признала Косово, той би трябвало да се съобрази с останалите нас, които сме признали.“ Не виждам нищо в това изказване, което да запали цялата тази емоция в Ивица“, допълни Захариева.   „Извикали сме техния посланик в понеделник, с него ще разговаря директор в МВнР – такъв е и реда. Ще искаме да се види какво точно е казал премиерът Борисов,; на второ място ще припомним подкрепата, която България е дала на всички страни от Западните Балкани, и в частност на Сърбия за Европейската перспектива. Имат чудесни отношения премиер-премиер, нашият премиер с техния президент, така че не мисля, че такива изказвания са продуктивни, още повече когато са предизвикани твърде емоционално и най-вероятно за вътрешнополитически цели“, съобщи още вицепремиерът, и допълни, че „Ние сме за добросъседски отношения, но няма да търпим такива емоции. Още повече когато аз лично наистина не разбирам от какво са предизвикани“.\r\nПремиерът Борисов също смята, че не бива да сме толкова емоционални, и трябва да разясним ситуацията, смята Захариева.  Не е приемливо по този начин да се обръща външен министър към премиер, категорична е вицепремиерът.\r\n„Едва ли ще се стигне до по-тежки дипломатически мерки, и вероятно нещата ще се изяснят, още повече че след като Дачич е разбрал, че викаме посланика на Сърбия у нас, е извикал нашия временно управляващ мисията ни в Сърбия, защото посланикът е в отпуск, и е дал знаци, че се надява да се уточни това недоразумение – това приемам като опити от тяхна страна за успокояване на обстановката. Това е и нашата цел, не искаме напрежение с никого по света, камо ли пък със съседите ни“, смята още Захариева.   На въпрос чий е Гоце Делчев – на България или на Македония, външният министър съобщи, че „Гоце Делчев е общ. Имаме обща история, така казва и Договорът за приятелство, добросъседство и сътрудничество между двете държави. Това, което иска България в този договор, е да се каже истината – Гоце Делчев е българин, виден революционер, една от най-важните фигури и за тях, който се е борил за автономия на Македония и на Одринска Тракия. Така че не виждам какво толкова се караме за него, би трябвало тази личност да ни обединява, а не да ни разделя.Изключително добри отношения имаме с премиера Заев, но имаме още доста път да извървим по пътя към общото доверие, но знаците и началото не са лоши“, завърши Захариева.     ", "date": "2019.07.07", "title": "Захариева за Дачич: Не може външен министър да се губи така в превода"}
{"url": "https://www.actualno.com/asia/turcija-s-400-sa-neobhodimost-za-nacionalnata-ni-sigurnost-news_766112.html", "text": "    Говорителят на управляващата Партията на справедливостта и развитието (ПСР) потвърди в събота, че Турция е решена да засили своите системи за противовъздушна отбрана, на фона на продължаващите заплахи от Сирия, Ирак и Източното Средиземноморие, информира „Сабах“.      \"Укрепването на системата за противовъздушна отбрана на Турция е необходимост за националната сигурност на една суверенна държава\", заяви Омер Челик на пресконференция след срещата на президента Реджеп Тайип Ердоган с депутатите от партията в Истанбул.   \"Не трябва да има никакъв пропуск в сигурността на Турция,\" каза Челик, позовавайки се на събитията в Сирия, Ирак и Източното Средиземноморие като заплаха за националната сигурност на Турция, предаде БГНЕС.\r\nПризовавайки за подкрепа на съюзниците на Турция по въпроса за С-400, Челик каза: \"Защитата на границите на Турция е защита на границите на НАТО и Европа, както и на националната сигурност на Турция\".  В отговор на въпрос за начина, по който ще бъдат разгърнати С-400, Челик каза: \"Системата ще бъде разгърната по начин, който да задоволи максимално нуждите на Турция\".\r\nСАЩ призоваха Турция да закупи американски ракети \"Пейтриът\", твърдейки, че руската система ще бъде несъвместима със системите на НАТО, ще изложи Ф-35 на възможни руски набези и може да предизвика санкции.   След продължителни усилия за закупуване на система за противовъздушна отбрана от САЩ без успех, през 2017 г. Анкара реши да закупи руската С-400.    Турция обаче подчерта, че С-400 няма да бъде интегрирана в системите на НАТО и няма да представлява заплаха за алианса.\r\nПо време на срещата на върха на Г-20 в Осака миналата седмица Ердоган заяви, че американският президент Доналд Тръмп му е казал, че няма да има санкции срещу Турция, след като тя получи отбранителните системи С-400, които се очаква да бъдат доставени по-късно през юли.\r\nНа срещата на върха Тръмп разкритикува отказа на тогавашния президент Барак Обама да продаде на Турция ракети \"Пейтриът\" и заяви, че Турция не е третирана справедливо.    ", "date": "2019.07.07", "title": "Турция: С-400 са необходимост за националната ни сигурност"}
{"url": "https://www.actualno.com/cinema/bylgaro-grycki-film-specheli-goljamata-nagrada-na-festivala-v-karlovi-vari-news_766183.html", "text": "    Българо-гръцкият филм „Бащата“ спечели голямата награда на филмовия фестивал в Карлови Вари, Чехия, предаде БГНЕС.      Режисьори на филма са Кристина Грозева и Петър Вълчанов. Лентата разказва историята на мъж, който губи жена си и се опитва да се свърже с нея с помощта на медиум, въпреки несъгласието на сина си и сближаването между двамата. Филмът спечели наградата „Кристален глобус“.   Американските актриси Джулиан Муур и Патриша Кларксън бяха отличена за „изключителните си заслуги към световното кино“ на 54-тото издание на фестивала в град Карлови Вари.\r\nОрганизаторите на събитието, което започна на 28 юни обявиха, че са участвали 177 филма, а за прожекциите са били продадени повече 139 000 билета.   ", "date": "2019.07.07", "title": "Българо-гръцки филм спечели голямата награда на фестивала в Карлови Вари"}
{"url": "https://www.actualno.com/curious/dnes-e-denjat-na-shokolada-news_766102.html", "text": "    7 юли е Европейският Ден на шоколада. Датата е избрана, защото точно по това време през 1550 г. е доставена първата партида шоколад от Америка за Испания. Ацтеките наричали какаовите зърна „храна за боговете\" и ги използвали като платежно средство. Шоколадът е една от най-популярните храни и вероятността някога да излезе от мода е нулева. Най-новите научни изследвания потвърждават ползата от сладкото изкушение за здравето.      Австралийски учени потвърдиха ползата от шоколада срещу високо кръвно налягане. Направеният от тях анализ на 15 изследвания е показал, че едно парче на ден има същия ефект върху кръвното налягане като половин час тренировки. Шоколадът и особено тъмният, съдържа химикали, известни като флаваноли. Те разширяват кръвоносните съдове в тялото, улесняват преминаването на кръвта през тях и понижават налягането, информира БГНЕС.   Всекидневната консумация на малки количества шоколад предпазва от инфаркт и инсулт. Най-полезна е тъмната разновидност на сладкото изкушение. Черният шоколад с висок процент високомаслено какао, което е здравословната суровина в шоколада, съдържа и много магнезий, което се отразява добре и на мозъчната дейност. Затова блокче черен шоколад следобед може да бъде отлично средство срещу умствената и физическата умора, които ни хващат по това време от деня. То вдига кръвната захар и ободрява ума. Според съвременната статистика през живота си човек изяжда средно около 10 000 шоколадови блокчета. ", "date": "2019.07.07", "title": "Днес е Денят на шоколада "}
{"url": "https://www.actualno.com/climate/zatopljaneto-na-okeanite-vodi-golemite-beli-akuli-v-evropejski-vodi-news_766179.html", "text": "    По-топлите води край бреговете на Девън и Корнуол могат да доведат до по-голямо наличие на страховития океански хищник голяма бяла акула в британски води през следващите десетилетия, съобщава Мirror, предаде БГНЕС.      Големите бели акули могат да станат редовни посетители на водите на Великобритания до 2050 г. поради глобалното затопляне, предупреждава експерт.\r\nСтрашните океански убийци скоро могат да се видят край бреговете на Девън и Корнуол, тъй като изменението на климата прави океаните по-топли, принуждавайки акулите да мигрират на север.\r\nВече има 40 различни вида и около 10 милиона акули в британски води - но този брой може да се увеличи през следващите десетилетия.  Д-р Кен Колинс от Университета в Саутхемптън каза, че не вижда \"причина\" да няма големи бели акули във водите на Великобритания дотогава. Гигантските хищници се срещат редовно в по-студените води на Южна Африка, които са подобни на тези в Корнуол, добави той.\r\n„Те може да са си спечелили лош имидж с образа от трилъра от 1975 г., но вероятно ще се наложи да свикнем с тяхното тревожно присъствие, ако се вярва на предсказанието. Вероятно ще видим повече акули в по-топлите райони като Средиземно море към нашите води в Обединеното кралство през следващите 30 години\", каза той.\r\nНо ученият предупреди също, че нарастващите пластмасови отпадъци и прекомерният риболов могат да намалят общата им популация.    Наскоро бяха забелязани бели акули от рибари в Корнуол, което довежда до предположения, че те вече са мигрирали от по-топлите африкански и средиземноморски морета. ", "date": "2019.07.07", "title": "Затоплянето на океаните води големите бели акули в европейски води "}
{"url": "https://www.actualno.com/society/sydyt-gleda-deloto-za-chistotata-na-vyzduha-v-sofija-news_766240.html", "text": "    В понеделник Софийският градски съд ще гледа делото, заведено от „Група за чист въздух“ срещу Столична община.      БГНЕС припомня, че по време на последното заседание, проведено през месец май т.г., съставът на Софийски градски съд допусна провеждането на екологична експертиза, която да установи как е управляван въздухът на София между 2015 и 2017 г. Съдът покани Министерството на околната среда и водите да посочи вещите лица, които да извършат експертизата, срещу което гражданската организация „Група за чист въздух“ възрази, тъй като   министерството е заинтересовано от отхвърлянето на исковете, което поради съмнения за безпристрастното и обективно извършване на експертизата. На заседанието в понеделник се очаква да се реши  коя институция ще посочи експерти. Възможно е това да е БАН като най-независима организация. ", "date": "2019.07.07", "title": "Съдът гледа делото за чистотата на въздуха в София "}
{"url": "https://www.actualno.com/america/sasht-prizovaha-germanija-da-izprati-voenna-podkrepa-v-sirija-news_766141.html", "text": "    Високопоставен американски дипломат призова Германия да изпрати свои сили в Сирия с които да подпомогне борбата срещу отрядите на терористичната организация \"Ислямска държава\", това съобщава англоезичната редакция на Deutsche Welle, предаде \"Фокус\". Изказването е направено от Джеймс Джефри, който е американският представител за проблема в Сирия. Според неговите думи, САЩ искат Берлин да изпрати техници и специалисти по логистиката, които да подпомогнат кюрдските Сирийски демократични сили в тяхната борба срещу ислямистите.      \"Искаме наземни части от Германия да сменят частично нашите войници\", заяви Джефри в интервю за германското издание \"Велт\", като американският представител е уточнил, че очаква отговора на Берлин до края на месеца. Дипломатът е подчертал, че не е нужно германските части да се ангажират с директни сражения срещу \"Ислямска държава\". \"По-добре е ислямистите да бъдат отблъснати от местните сирийски части\", допълни Джефри, като побърза да каже, че това няма да означава пълна липса на бойни действия.    ", "date": "2019.07.07", "title": "САЩ призоваха Германия да изпрати военна подкрепа в Сирия"}
{"url": "https://www.actualno.com/america/britanski-poslanik-v-sasht-administracijata-na-trymp-e-nesposobna-i-nekompetentna-news_766140.html", "text": "    Посланикът на Обединеното кралство в Съединените щати определи президента Доналд Тръмп и неговата администрация като \"неспособни\" и \"уникално неработещи\" в дипломатически бележки, публикувани днес.      Според съобщенията посланикът Ким Дароч е казал, че президентството на Тръмп може да се \"срине и изгори\" и да \"завърши с позор“.   \"Ние не вярваме, че тази администрация ще стане значително по-нормална, по-малко дисфункционална, по-малко непредсказуема, по-малко разклонена като фракция, по-малко дипломатично тромава и неспособна“, твърди Дароч в свое телеграфно съобщение, предаде БГНЕС.\r\nВ документа се казва, че най-обезсърчителните коментари на Дароч описват Тръмп при кралица Елизабет II по време на държавното му посещение във Великобритания миналия месец като \"несигурен\" и \"некомпетентен\".  Според съобщенията той пише, че \"злонравният конфликт и хаос\" в Белия дом, широко разпространен в САЩ, но отхвърлен от Тръмп като \"фалшиви новини\", е \"в по-голямата си част истина\".\r\nДароч е един от най-опитните британски дипломати, чийто доклади от Вашингтон стартират от януари 2016 г., преди Тръмп да спечели надпреварата.\r\n„Сандей Мейл“ заяви, че бележките, които вероятно са изтекли от някой в държавната служба на Великобритания, обхващат период, започващ от 2017 година.       В едно от най-новите съобщения, изпратени на 22 юни, Дароч разкритикува раздутата външна политика на Тръмп към Иран, която предизвиква страхове в световните столици от военен конфликт, като \"непоследователна\" и \"хаотична\".\r\nТой твърди, че отмяната на ракетен удар срещу иранския режим, след като американски дрон бе свален, не е защото Тръмп е рискувал да убие 150 иранци.\r\n\"По-вероятно е той да е притеснен за това как ще изглежда това по отношение на обещанията му в кампанията през 2016 г. в светлината на изборите през 2020 г.\", твърди Дароч, позовавайки се на следващите президентски избори.\r\nБританското външно министерство не оспори верността на бележките.\r\n\"Британската общественост би очаквала нашите посланици да предоставят на министрите честна, безкомпромисна оценка на политиката в тяхната страна,\" каза говорителка от министерството. \"Техните възгледи не отразяват непременно мненията на министрите или на правителството\", добави тя, като отбеляза:\"ние им плащаме, за да бъдат откровени.\"       ", "date": "2019.07.07", "title": "Британски посланик в САЩ: Администрацията на Тръмп е неспособна и некомпетентна  "}
{"url": "https://www.actualno.com/crime/zaloviha-trimata-zatvornici-izbjagali-ot-zatvora-kraj-vraca-news_766195.html", "text": "    В слънчогледова нива между врачанското с. Борован и Бяла Слатина този следобед заловиха бегълците от поправителния дом към врачанския затвор, съобщиха от правосъдното министерство. Тази нощ трима непълнолетни прескочили оградата на затвора и изчезнали в неизвестна посока.      При проверката сутринтаохраната установила липсата им и веднага стартирала мащабна полицейска операция по издирването им. В нея са се включили надзиратели от затвора, служители от национална полиция и от областната дирекция на полицията във Враца. След бягството от поправителния дом осъдените откраднали такси от Враца и поели на път за Плевен.   На завой обаче седналият зад волана 17-годишен шофьор изпуснал управлението на колата, и тя се обърнала в канавка край пътя. Бегълците се измъкнали невредими и продължили пеш в посока към Бяла Слатина. Случайни хора видели тримата съмнителни младежи и подали сигнал на тел. 112, след което стартирали заградителни мероприятия. ", "date": "2019.07.07", "title": "Заловиха тримата затворници, избягали от затвора край Враца "}
{"url": "https://www.actualno.com/society/rumen-radev-vrychva-ordeni-na-iztyknati-bylgari-news_766216.html", "text": "    В понеделник Румен Радев ще връчи висши държавни отличия на четирима изтъкнати българи, съобщиха от прессекретариата на държавния глава.      Изявеният спортен деятел Христо Меранзов ще бъде удостоен с орден „Стара планина“ първа степен за заслугите му в областта на физическото възпитание и спорта. Президентът Румен Радев ще награди журналиста и мореплавател Дончо Папазов с орден „Стара планина“ първа степен за принос в областта на спорта, науката и журналистиката.\r\nНа церемонията проф. д-р Цекомир Воденичаров ще бъде отличен с орден „Св. св. Кирил и Методий“ огърлие за заслугите му за развитието на медицинската наука и за утвърждаването на факултетите по обществено здраве в системата на висшето образование. Държавният глава ще връчи орден „За военна заслуга“ първа степен на о. р. генерал-майор Александър Александров. Легендарният ни космонавт ще бъде отличен за развитието и укрепването на въоръжените сили и за приноса му за националната сигурност на страната. ", "date": "2019.07.07", "title": "Румен Радев връчва ордени на изтъкнати българи"}
{"url": "https://www.actualno.com/plovdiv/stypkite-koito-sbydvat-jelanija-v-plovdivskija-hram-sveta-nedelja-snimki-news_766188.html", "text": "    В подножието на Стария град на Пловдив се намира една от най-красивите църкви в града - храмът „Света Неделя“. Тук често се стичат богомолци, които освен да запалят свещичка за здраве, се отбиват и до едно истинско чудо. Зад църквата, в самия й двор, има две стъпки, за които всички казват, че сбъдват желания. Наричани от всички „Стъпките на Богородица“, миряните вярват, че Божията майка им помага след молитва пред тях.       За момента няма единодушие откъде са тези стъпки, като някои дори смятат, че те принадлежат на Света Неделя, а не на Богородица. За едно обаче всички са съгласни – молитвата пред тях, отправена с вяра, помага при всякакви желания.  За това кога са положени основите на самата църква също се знае малко. Със сигурност тя е изградена преди 1720 година, когато е спомената от посетилия Пловдив йерусалимски патриарх Хрисант. Заради опасност от срутване през 1829-та година на мястото на старата черква временно бил издигнат параклис, назован отначало „Свети Атанасий“, а впоследствие – „Въведение Богородично“. В този параклис, който и до днес стои в северна част на църковния двор, бил пренесен красивият иконостас на старата църква, датиращ от 18 век. В Пловдивската митрополия се пази решение на църковните енориаши начело с Иван Коюмджиоглу за издигането на новия храм. То носи дата 27 януари 1832 година, като през август завършването на строежа било отбелязано от неизвестен автор с три гръцки стихотворения. Църквата била осветена на 19 септември 1832 г. от митрополит Никифор.     Съградена от брациговски майстори начело с Петко Петков Боз, новата, изцяло каменна постройка била с внушителни за времето си размери: дължина 30 метра и ширина 25 метра, като на практика това бил най-големият храм в града по това време. След Освобождението към нея бил добавен купол на 16 метра над земята, изписан с образ на благославящия Христос. По-късно по проект на архитекта Михаил Ненков била издигната и висока камбанария. Както много други сгради, храм „Света Неделя“ пострадал силно от голямото земетресение в Южна България през 1928-а година и се наложило да бъде основно ремонтиран. Тогава повредените стенописи били реставрирани, а свободните полета – запълнени с нови изображения, дело на художниците Мильо Балтов и П. И. Джамджиев.   Църквата притежава интересни икони на Димитър Зограф, Станислав Доспевски, Никола Одричанин. Дърворезбата в църквата е дело на Дебърската школа. Към храма през Възраждането е функционирало училище, в което през 1864г е учил големият българския възрожденец Йоаким Груев. Църквата пък е назована като храм-паметник на борбите за църковна свобода в Пловдив. Храмовият празник е на 7 юли, когато се почита паметта на Света великомъченица Неделя. Параклисът в двора пък чества свия празник на 21 ноември – Въведението на Пресвета Богородица в храма и Ден на християнското семейство и православната християнска младеж. ", "date": "2019.07.07", "title": "Стъпките, които сбъдват желания в пловдивския храм \"Света Неделя\" (СНИМКИ)"}
{"url": "https://www.actualno.com/curious/zodiite-koito-vinagi-poluchavat-kakvoto-iskat-news_765604.html", "text": "    Има зодии, които заради упоритостта си винаги са на върха. За тях няма връщане назад, колкото и труден да е пътят към успеха. Те не се отказват и винаги постигат целите си, независимо какво ще им коства това. Те са изключително силни и борбени и можем само да им се възхищаваме.      Тези винаги изумяват околните с хъс и борбеност, които не всеки притежава. Ако не сте с такъв зодиакален знак, можете да се учите от тези няколко зодии. Дори един разговор с представител на някоя от тези зодии може да промени напълно вижданията ви.   Ето кои са уникалните зодиакални знаци:   Те за нищо на света няма да се откажат от целите си. Ще преобърнат всичко, докато не се случи, както те искат, стига да го искат достатъчно. Ако нямат огромно желание, се отказват доста бързо. Ако кажете на представител на този зодиакален знак, че не може да направи нещо, то определено го предизвиквате в нещо, което ще загубите. Стига да имат цел, която да е достатъчно важна, няма да се откажат и до последно ще се борят. Ако имат нужната мотивация,  са готови да направят всичко. При тях е интересно, че доста често правят крачка назад, което заблуждава околните, че са се отказали. Но това всъщност не е така. Те просто не бързат, предпочитат да постигат целите си бавно, но сигурно. В момента, в който направят крачка назад, те всъщност се засилват, за да направят още по-голяма напред. За представителите на тази зодия пречките са нещо нищожно, не ги е страх от трудностите. Дори напротив, точно това ги мотивира да продължават напред и да надскачат възможностите си постоянно. За тях живота е една борба и те са готови да се борят до последно. Те никога не се отказват, независимо какво се случва около тях. Ако са си наумили нещо, задължително трябва да го постигнат.        Те са едни от най-инатливите представители на зодиака и най-вероятно изобщо не сте изненадани, че попадат в тази бройка. Те никога не биха се отказали, това за тях е загуба. Готови са да направят всичко, само и само да постигнат желания успех. Те също са много смели, което им помага да продължават напред въпреки трудностите. Там където останалите спират, защото се страхуват, Овните преминават с гордо вдигната глава. Те постигат целите си изключително бързо и нямат никакво време за губене, всичко трябва да се случва бързо. В никакъв случай не биха спрели, за да си отдъхнат, продължават упорито да се борят за мечтите и целите си до последно. Целеустремени, силни и позитивни. Тази зодия постига всичко, което си поиска. Но не заради желанието за упорита работа и ината си, а заради вярата, че нещата ще се случат точно така, както един Стрелец ги поиска. Разбира се, те не се притесняват да се борят, ако се наложи, но предпочитат да гледат от веселата страна на предизвикателствата.      ", "date": "2019.07.07", "title": "Зодиите, които винаги получават каквото искат "}
{"url": "https://www.actualno.com/politics/borisov-redom-do-cvetanov-shte-syzdadem-komisija-po-etika-v-gerb-news_766162.html", "text": "    За да не се самозабравим, ще създадем Комисия по етика в ГЕРБ, съобщи лидерът на ПП ГЕРБ Бойко Борисов на извънредното национално събрание на партията, на което стоеше редом до Цветан Цветанов, предаде репортер на БГНЕС.      По време на заседанието той беше освободен от всички ръководни постове, които заемаше в партията.   Предвижда се Комисията да следи както за вътрешнопартийната дисциплина, така и за действията на членовете и ръководните лица на партията. Тя ще бъде помощен орган към Изпълнителната комисия, който при нужда ще извършва проверки и ще предлага наказания. Премиерът Борисов заръча членовете на комисията да бъдат чисти и морални хора. „Когато получаваме на „Фейсбук“ или на страницата ни сигнали, първо ние да си проверим. Има МВР, прокуратура, но това си е тяхна работа. Но първо ние да си знаем, да проверим дали е вярно“, посочи той.\r\nРаботя върху създаване на център, които да бъде за евроатлантическа дейност с анализи и прогнози на тема \"Сигурност\", обяви от сво страна Цветан Цветанов минути след приключване на Националното събрание на ГЕРБ.  На въпрос дали тази организация няма да прерасне в партия, Цветанов каза че такова нещо на този етап не е обмисляно и възприе въпроса като опит за интрига.\r\nБившият зам.-председател добави, че от 17-ти работи, но не в и за ГЕРБ. „В организационна дейност няма да участвам, няма да отговарям за предизборните щабове и да участвам в тях. Когато минат изборите ще може вече да се сравнява“, заяви Цветанов в отговор на въпрос как ще работи за ГЕРБ като редови член на партията.   Запитан в какви отношение е с Борисов и дали са се чували откакто е подал заявлението си за напускането на партията, Цветанов отговори, че няма нищо неизказано помежду им, и че са се чували на няколко пъти.    Бившият зам.-председател, който остава без наследник на поста, благодари на медиите за отразяването и опитът им да бъдат обективни.\r\n„Плановете са ми да бъде по-често със семейството ми, защото през тези години отсъствах много“, каза още Цветанов. ", "date": "2019.07.07", "title": "Борисов, редом до Цветанов: Ще създадем комисия по етика в ГЕРБ"}
{"url": "https://www.actualno.com/sofia/samo-50-gradski-cheshmi-razhlajdat-dvumilionna-sofija-v-jegite-news_766128.html", "text": "    50 чешми има в столичните паркове и градски градини като по-голямата част от тях работят. Това каза в интервю за БГНЕС директорът на общинското предприятие „Паркове и градски градини“ Милена Васева.      Основната причина чешмите често да не работят са вандалските прояви.   „В парк „Възраждане“ от трите чешми едната е за ремонт. Днес работи, утре не. Макар че има охрана и камери нарушителите рядко се хващат. В градината пред НДК имаме изградени 7 чешми, от тях в момента 1 не работи, тъй като многократно я чупят. Тя се намира в тихия кът. При Южния парк откъм Гоце Делчев направихме чешма с кранче, което не издържа и една седмица. Сега не работи и се чудим какво решение да вземем“, обобщи Васева.\r\nПопитана защо години наред, известната като \"Чешмата с мечките и пингвините\" при езерото с лилиите в Борисовата градина е в окаяно състояние, директорът отговори, че планират ремонт, но не само на чешмата, а на цялата зона.  „Тя все още не е възстановена, защото не искаме козметичен ремонт, а цялостен. Искаме да се подмени подземната инфраструктура – канал, вода, захранване с ток, осветление, настилки, стара растителност. В момента за там се разработват по-подробни проекти, за да видим колко средства ще са необходими за цялостния ремонт на зоната. Надявам се догодина да започне ремонтът на чешмата и зоната“, обяви още тя и добави, че навсякъде където се прави реконструкция, се залага изграждането на чешма. Васева даде пример с възстановения Розариум в Борисовата градина, където беше изградена и чешма, която се захранва от Рилския водопровод.\r\nЗапитана на какво се дължат гьоловете пред съоръженията, тя отговори, че най-често те са в резултат на запушване с всевъзможни предмети от гражданите.\r\n„Пред чешмата „6-те чучура“ гьолът е от това, че хора я запушват, за да се напълни с вода коритото й, за да къпят кучетата си. Други пък перат в нея. Изключително трудно е отпушването й когато запушат канала с пластмасови бутилки. Затова непрекъснато мислим какви сифони да поставяме“, разкрива трудностите Васева и добавя, че историческата чешма е била възстановена в автентичния й вид като единствено чучурите са били направени от гранит, но въпреки това вече са били чупени.       Директорът на ОП „Паркове и градски градини“, подчерта, че на места не работят всички чучури и това не се дължи на факта, че не работят. Това решение се взима на база натовареността на обекта.\r\nПо време на разговора ни, екипът видя, че пред чешмата има локва. Този път каналите не бяха запушени. Оказа се, че чешмата трябва да се лепи, за да спре течът. По думите на Васева това ще се случи, след като минат големите жеги. Същият проблем съществува и при чешмата в градинката пред Народния театър. Сигнализирахме Столичната община, която до момента не ни даде отговор на какво се дължи течът и какви мерки ще бъдат предприети.\r\nПо отношение на безконтролното изтичане на водата и не може ли да се поставят кранчета, директорът на предприятието каза, че те вече имат такъв опит и той е показал, че те много бързо стават обект на вандалски прояви.\r\n„На повечето места чешмите с кранчета се чупят много лесно и бързо. Вярно е, че с бутон е по-икономично, но пък е по-лесно за разваляне. Когато се счупи кран водата се излива под силна струя и за кратко време изтича много повече вода, отколкото постоянно течащите. Затова не е сигурно дали с бутоните е по-добре“, мотивира се тя.\r\nСтана ясно още, че чешмите извън тези територии са ангажимент на районните кметове.      Към днешна дата се чака монтирането на чешмата пред новоремонтирания площад пред църквата „Св. Седмочисленици“. Необясним е и фактът защо при махането на водната стена от пл. „Гарибалди“ беше унищожена и чешмата. На този фон не може да не се отбележи и фактът, че липсва каквато и да било възможност да се разхладиш в пешеходния участък на ул. „Витоша“, на площадките в междублоковите пространства, по големите булеварди и кварталите. ", "date": "2019.07.07", "title": "Само 50 градски чешми разхлаждат двумилионна София в жегите"}
{"url": "https://www.actualno.com/society/api-njama-otlagane-na-tol-sistemata-news_766139.html", "text": "    Няма отлагане на тол системата, а само на търговската експлоатация. Това каза председателят на Управителния съвет на Агенция „Пътна инфраструктура“ Георги Терзийски в предаването „Неделя 150“ по БНР.      „Искам да подчертая, че няма отлагане на тол системата. Обсъжданите в Народното събрание промени в Закона по пътищата предвиждат отлагане само на търговската експлоатация на търговската система за събиране на пътни такси на база изминато разстояние. Тя ще бъде въведена в техническа експлоатация на 16 август, както е заложено в заданието по договора с изпълнителя на тол системата“, посочи той. „Тя ще бъде в абсолютна техническа функционалност за таксуване с маршрутни карти на базата на бордови устройства и GPS за обработка на тол системата. Целта е от една страна да се докаже нейната ефективност, а от друга - да се добие представа за същинските разходи на превозвачите за тол таксите“, уточни Терзийски.   „Това е само по отношение на търговската експлоатация. Въз основа на тестовете в реално време и в основа на непрекъснатия диалог ще бъдат определени тарифите и стартовия обхват на тол таксата“, поясни той и добави, че целта е да се събират средства, които да се влагат в устойчивостта на пътния сектор. „Да има възможност за нулеви ставки на пътища в лошо състояние. Ще изключим от обхвата третокласната пътна мрежа“, изтъкна председателят на УС на АПИ. „Въвеждането на системата е не просто основен приоритет на пътния сектор, с който да се осигури необходимия ресурс за издръжката му. За мен това е сериозна секторна реформа, която засяга икономическата и социалната политика на дори политиката в сферата на сигурността“, допълни той. ", "date": "2019.07.07", "title": "АПИ: Няма отлагане на тол системата"}
{"url": "https://www.actualno.com/politics/gerb-se-sybira-na-izvynredno-nacionalno-sybranie-news_766100.html", "text": "    Извънредно национално събрание ще проведе днес ГЕРБ в Зала 3 на НДК.На събитието, което започва в 12 часа, ще присъстват 1200 делегати от цялата страна.      Очаква се висшият орган на партията да увеличи правомощията на Изпълнителната комисия и да прекрати практиката кметове и областни управители да са и партийни шефове. На събитието трябва да стане ясно и кой ще наследи Цветан Цветанов като заместник-председател на партията.   Ще бъде обсъдено и увеличаване на партийния членски внос, като в момента той е в размер на два лева. ", "date": "2019.07.07", "title": "ГЕРБ се събира на извънредно национално събрание "}
{"url": "https://www.actualno.com/balkani/predsrochni-parlamentarni-izbori-v-gyrcija-news_766095.html", "text": "    Избирателните секции в южната ни съседка отвориха в 7 часа тази сутрин за първите избори след края на спасителния план. Гласуването ще приключи в 19.00 часа. Право на глас имат 9 903 864 души, съобщава Атинската информационна агенция, цитирана от БГНЕС.      Очаква се партията на левия премиер Алексис Ципрас да бъде отстранена от властта от консервативната опозиционна „Нова демокрация“.   Последните проучвания на общественото мнение сочат, че „Нова демокрация“ ще спечели между 151 и 165 депутатски места в 300-местния парламент. Досегашните управляващи от Сириза ще паднат от досегашните 144 депутати на 70 до 82 народни представители.\r\nПремиерът Алексис Ципрас свика предсрочните избори след като в интервал от две седмици загуби от „Нова демокрация“ и изборите за Европейски парламент и местните избори.   ", "date": "2019.07.07", "title": "Предсрочни парламентарни избори в Гърция "}
{"url": "https://www.actualno.com/asia/izraelski-vojnici-bjaha-raneni-sled-kato-palestinec-se-vrjaza-v-tjah-s-kolata-si-news_766093.html", "text": "    Палестинец се заби с автомобил в група израелски войници и рани петима от тях, съобщи РИА Новости. Нападателят е задържан няколко часа по-късно след претърсване на Западния бряг, съобщиха от пресслужбата на армията.      Израелците предполагат, че нападението, след което шофьорът е избягал от местопрестъплението, е умишлено, предаде БГНЕС.   \"Терористът забеляза войниците, които бяха от страни на пътя, докато изпълняваха оперативната си задача, и ги блъсна. Трима от тях бяха ранени по-сериозно, а двама - по-леко ранени\", се казва в изявлението.\r\nНападението е извършено късно снощи в район северно от Йерусалим, в палестинското селище Хизма. Израелските сили за сигурност за издирвали нападателя цяла нощ.  \"Терористът и баща му бяха задържани в района на контролно-пропускателен пункт от израелските сили за отбрана след разузнавателна дейност, извършвана от генералната служба за сигурност\", се казва в прессъобщението. ", "date": "2019.07.07", "title": "Израелски войници бяха ранени, след като палестинец се вряза в тях с колата си "}
{"url": "https://www.actualno.com/europe/boris-djonsyn-e-gotov-za-tvyrd-brexit-news_766087.html", "text": "    Борис Джонсън, фаворит за поста лидер на британските консерватори, заяви в интервю за Sunday Telegraph, че не блъфира, твърдейки, че Великобритания може да напусне Европейския съюз на 31 октомври без споразумение.      По-рано след гласуване в консервативната фракция в Камарата на общините, останаха двама претенденти за поста на ръководител на партията и бъдещ премиер – парламентаристът Борис Джонсън и външният министър Джереми Хънт.   Джонсън заема по-крайна позиция по отношение на Brexit, докато Хънт  вярва, че условията на споразумението за излизане с ЕС все още могат да бъдат променени.\r\n\"Бяхме доста готови за Brexit на 29 март. И ще бъдем готови до 31 октомври. И е изключително важно нашите партньори да видят това\", казва Джонсън.  Те не трябва да ни гледат в очите и да си мислят: „Господи, тези британци наистина ще си тръгнат. И възнамеряват да напуснат при свои условия“, добави политикът.\r\nСпоред Джонсън тези, които не приемат идеята за \"твърд\" Brexit, всъщност не искат Великобритания изобщо да напусне ЕС.   Името на новия лидер на Торите и премиер на страната ще бъдат обявени на 23 юли. На следващия ден сегашният премиер Тереза ​​Мей ще предаде поста на победителя.    Новият ръководител на кабинета ще бъде точно в ситуацията, която принуди Мей да си тръгне - парламентът отказва да одобри споразумението, постигнато с ЕС, но в същото време категорично се противопоставя на оттеглянето на страната от Европейския съюз без споразумение, а ЕС отказва нови преговори.\r\nВ същото време, на 25 юли, парламентът ще излезе в почивка и ще се събере отново едва на 3 септември, а крайният срок, определен от Европейския съюз за напускане на Великобритания, е 31 октомври. ", "date": "2019.07.07", "title": "Борис Джонсън е готов за твърд Brexit"}
{"url": "https://www.actualno.com/analysis/nasledstvoto-ot-chetirigodishnija-mandat-na-cipras-news_766086.html", "text": "    Алексис Ципрас е най-дълго управлявалият най-млад премиер на Гърция през последните 150 години. След зашеметяващия политически обрат през 2015 г. той намери сили да осъществи изисканите от кредиторите на страната непопулярни мерки за съкращения и строги икономии.      През четирите години управление неговото правителство се стреми да се бори с бедността и предприе някои реформи в областта на правосъдието, с цел доближаване на Гърция до нейните европейски партньори.\r\nВ неделя в Гърция предстоят извънредни парламентарни избори. Ето обобщение на основните теми, белязали четиригодишното управление на Ципрас. Икономически постижения   Лявото правителство на Сириза през 2015 г. взе редица погрешни решения под влиянието на тогавашния финансов министър Янис Варуфакис, довели до злополучна конфронтация с кредиторите.\r\nПрез последните четири години Сириза рязко повиши данъците, за да формира искания от кредиторите фискален излишък. В същото време популяризира програми за преразпределяне на доходите, за да помогне на бедните при плащането на наемите сметките за електричество и храната в училищата.\r\nИкономиката излезе от рецесията, а безработицата спадна от близо 26%, когато Сириза пое властта, до 18% през тази година.        Сделката за Северна Македония След икономическите постижения Ципрас се гордее изключително с постигнатия пробив и решаването на 27-годишния спор за името на Македония.\r\nПрез юни 2018 г. Алексис Ципрас и неговият македонски колега Зоран Заев подписаха трудно договорено споразумение, което добави \"Северна\" към името на Македония, за да се отличава от граничещата с Гърция провинция.\r\nПодписването на договора доведе до номиниране на двамата лидери за Нобелова награда за мир през 2019 г. Успехът не бе отчетен подобаващо от малката националистическа партия в коалиционното правителство на Ципрас и отслаби влиянието на управляващите в северната част на Гърция. Граждански съюзи       Ципрас е най-младият министър-председател на Гърция през последните 150 години, обявил се открито за атеист и прилагащ реформи в областта на равните права на гражданите.\r\nСкоро след като поема управлението на страната през 2015 г., Ципрас разшири правата на еднополовите двойки, които живеят заедно. По-късно бяха предоставени и заместващи родителски права.\r\nЗа първи път се предостави правото на транссексуалните хора да определят избрания от тях пол, който да бъде вписан в официални документи. Отношенията между църквата и държавата Ципрас има по-малко успехи в опит да отслаби съществуващите връзки между държавата и силната Гръцка православна църква (ГПЦ).   През ноември той и главата на църквата архиепископ Йеронимос обявиха за изготвен предварителен договор, касаещ промяна в начина на заплащане на духовните лица. Светската власт и църквата ще обсъждат съвместно спорните теми по този въпрос.\r\nНяколко месеца по-късно споразумението отпадна, след като Йеронимос бе отхвърлен от Светия Синод - ръководния орган на Гръцката православна църква.\r\nПо-рано Ципрас разгневи ГПЦ с плановете си да промени конституцията, според която гръцката държава да бъде определена като \"религиозно неутрална\", като същевременно позволи на държавните служители да полагат нерелигиозна клетва. Самият Ципрас е първият гръцки премиер, който при избирането си полага политическа клетва. Канабис Правителството на Ципрас легализира през 2017 г. употребата на канабис за медицински цели. Година по-късно решението бе последвано от издаване на лицензии за отглеждане и обработка на медицински канабис.    Трагедии от пожари и наводнения Разразилият се през юли 2018 г. пожар в Мати, близо до Атина е вероятно едно от най-тежките бедствия през периода на управление на Ципрас. Вследствие на пожара загинаха 102 души. Друго трагично събитие е наводнението в Мандра в покрайнините на столицата, отнело живота на 23-ма човека.\r\nПравителството се опитва частично да прехвърли вината за тези трагедии върху тежките климатични условия и лошото планиране. Въпреки това гражданите са на мнение, че вина за случилото се носят държавните агенции.\r\n------------\r\nДжон Хадулис, Агенция AFP, превод: БГНЕС. ", "date": "2019.07.07", "title": "Наследството от четиригодишния мандат на Ципрас "}
{"url": "https://www.actualno.com/lovech/koncertyt-na-grupa-btr-sybra-stotici-fenove-v-teteven-news_766144.html", "text": "    Концерт на легендарната рок-група Б.Т.Р. събра стотици фенове на площад ,,Сава Младенов“ в Тетевен. Жители и гости на общината от различни поколения се насладиха на изпълнението на незабравимите парчета на музикантите с над 25 годишна история.      Участието на група Б.Т.Р. бе част от организирания хепънинг ,,Лято 2019 – туризъм за всички“ в община Тетевен. Час преди концерта на пл. ,,Сава Младенов“ бяха рекламирани всички природни, културни и туристически обекти, като гостите на града имаха възможността да си закупят  рекламни материали и  сувенири.   Чрез организирането на концерти на легендарни рок-групи и изпълнители и чрез осъществяването на различни инициативи като ,,Лято 2019 - туризъм за всички“, Общината популяризира туризма сред младите хора, както и рекламира възможностите за една невероятна почивка в красивия Тетевенски балкан. ", "date": "2019.07.07", "title": "Концертът на група Б.Т.Р. събра стотици фенове в Тетевен"}
{"url": "https://www.actualno.com/society/jylt-kod-za-jega-news_766084.html", "text": "    Жълт код за горещо време е обявен за неделя за по-голямата част от страната. В Кърджали, Смолян, както и още 5 области в Североизточна България - Варна, Добрич, Шумен, Търговище и Разград, температурите ще бъдат по-поносими. В останалата част от страната се очаква температурите да надвишат 35 градуса. През нощта в събота срещу неделя ще бъде ясно и тихо. В неделя ще бъде слънчево, около и след обяд – горещо. Над планините ще се развива купеста облачност, но валежи са малко вероятни. Ще духа слаб юг-югозападен вятър. Преобладаващите максимални температури ще са между 32° и 37°.      По Черноморието ще е слънчево. Ще духа слаб до умерен вятър от юг-югоизток. Максимална температура на въздуха между 29° и 32°. Температурата на морската вода е 25-27°. Над планините ще бъде слънчево. Ще се развива купеста облачност. Вятърът ще се ориентира от запад-югозапад, ще е слаб, по високите и открити части – умерен. Максималната температура на височина 1200 метра ще е около 26°, на 2000 метра – около 19°.    ", "date": "2019.07.07", "title": "Жълт код за жега"}
{"url": "https://www.actualno.com/europe/vzriv-na-cisterna-v-rusija-ima-jertvi-i-raneni-news_766081.html", "text": "    Трима загинали и седем ранени при взрив на камион цистерна в Свердловска област на Русия, съобщи агенция РИА Новости, като се позова на ръководителя на пресслужбата на МВР за региона, информира БГНЕС.      Сред пострадалите има и 14-годишно дете,. Ранени са още петима мъже и една жена. Тийнейджърът спешно е откаран с  хеликоптер до Екатеринбург, за да получи квалифицирана медицинска помощ.   Шофьорът на взривилата се цистерна е в добро състояние и не се налага болнично лечение. Той е употребил алкохол в момента на взрива, станал около 00.15 местно време (22.15 българско време) на пътя между Карпинск и Китлим. Водачът е изгубил управление, а камионът е влязъл в канавката, където се е запалил, а след това се е взривил Според руската полиция, седем души, по първоначална информация туристи, са се возили върху цистерната.\r\nГорящият камион е предизвикал пожар в близката гора, който е бил угасен.  Цистерната е била с капацитет 4.5 тона, но в момента на инцидента в нея имало около 500 литра бензин, съобщават руските медии.\r\n\"Полицията установи, че шофьорът на камиона, превозващ бензин, роден през 1968 г., е бил пиян по време на инцидента. Проверка, извършена от полицаи, потвърди, че в кръвта му е намерена 0,7 промила алкохол, което е много голяма доза\", каза говорител на местната полиция.    ", "date": "2019.07.07", "title": "Взрив на цистерна в Русия, има жертви и ранени"}
{"url": "https://www.actualno.com/showbusiness/kevin-spejsi-se-izpravja-na-razpit-za-shest-seksualni-napadenija-news_766166.html", "text": "    Актьорът Кевин Спейси се яви на разпит пред детективите на Скотланд Ярд за обвинения в сексуално насилие, предаде БГНЕС.      59-годишният Спейси е изправен пред шест обвинения за сексуално насилие във Великобритания между 1996 и 2013 година. През май той доброволно бе разпитан, но не арестуван.   Спейси, артистичен директор на лондонския театър „Олд Вик“ между 2004 и 2015 г., е една от първите холивудски звезди, обвинени след скандала с Харви Уайнстийн.\r\nАнтъни Рап твърди, че е бил на 14, когато Спейси, тогава 26-годишен, го е насилил сексуално през 1986 година.  Спейси каза, че не си спомня предполагаемата среща, но се извини за \"неподходящото пиянско поведение\".\r\nТой беше уволнен от сериала „Къща от карти“ на Нетфликс и сър Ридли Скот го уволни от филма си \"Всичките пари на света\".   В театър „Олд Вик“ 20 души твърдят, че са били изложени на неподходящо поведение от актьора.    В САЩ млад мъж, който твърдеше, че Спейси го е опипвал в бар през 2016 г., се оттегли от делото срещу него. ", "date": "2019.07.07", "title": "Кевин Спейси се изправя на разпит за шест сексуални нападения "}
{"url": "https://www.actualno.com/europe/400-hiljadi-se-vkluchiha-v-gej-parada-v-madrid-news_766075.html", "text": "    Четиристотин хиляди души излязоха по улиците на Мадрид в събота за гей парад, посветен тази година на пионерите на ЛГБТ каузата, на фона на нарастващите страхове от свежи репресии с възхода на крайно десните в Европа, съобщи AFP, цитирана от БГНЕС.      Участниците в демонстрацията се събраха край главната гара Аточа в испанската столица за началото на парада.   Лозунгът за тазгодишния марш беше \"История, борба и памет\" и участниците отбелязаха 50 години от размириците в Стоунуоул в Ню Йорк през 1969 година, които бяха в основата на движението за правата на хомосексуалистите по света.\r\nКатолическата Испания е била по това време контролирана от диктатора генерал Франсиско Франко, а хомосексуалните действия са били незаконни. Хиляди гейове са били изпратени в рехабилитационни центрове или дори в затвора.  Хомосексуалността е декриминализирана през 1978 година, три години след смъртта на Франко, откакто Испания се превърна в една от най-толерантните към ЛГБТ страни в света, която разрешава гей браковете и осиновяванията от гей двойки през 2005 година.\r\nКметството на Мадрид направи завой на дясно през юни, след като консервативен кандидат беше избран за кмет с подкрепата на новосформираната крайнодясна партия Vox, което предизвика безпокойство в Испания.   Vox заяви, че парадът в Мадрид трябва да бъде преместен в парк в предградията и се противопостави на обществената субсидия за събитието.    \"Те не искат да разберат, че когато говорим за правата на ЛГБТ, ние говорим за човешки права\", заяви испанският вътрешен министър Фернандо Гранде-Марласка, който самият е хомосексуален и участва в похода. ", "date": "2019.07.07", "title": "400 хиляди се включиха в гей парада в Мадрид "}
{"url": "https://www.actualno.com/society/novi-ognishta-na-afrikanska-chuma-po-svinete-news_766130.html", "text": "    Три нови огнища на африканска чума по свинете има в района на близкия до Русе румънски град Гюргево. Заради случая със заболели животни и в никополското село Жернов се затяга контрола върху домашните стопанства и фуражите, с които се изхранват прасетата, предава БНТ.      Румъния е с най-голям брой огнища на африканска чума по свинете в Европа - 1 277, а засегнатите животни са над 80 000. В момента по сводки, които получаваме, има доста случаи констатирани над Плевен, над Русе от страна на Румъния, в тези области, обясни д-р Николай Ненов, Областна дирекция по безопасност на храните - Русе. Сред новите мерки за ограничаване на заразата у нас е засилването на контрола върху фуражите.   Забранено е изхранването на прасета с прясна трева и зърнени култури. Мерките са ясни, въпросът е само да се изпълняват. За да възникват такива огнища, значи има пробив в системата Заразата е дошла от човешка намеса ли замърсен фураж, замърсено оборудване, замърсено облекло, каза д-р Георги Дяков, директор на Областната дирекция по безопасност на храните - Русе. От утре започва и ново преброяване на прасетата в региона, като само регистрираните стопани ще имат право на обезщетение, в случай на евтаназиране. ", "date": "2019.07.07", "title": "Нови огнища на африканска чума по свинете"}
{"url": "https://www.actualno.com/chronicles/boris-beker-stava-naj-mladijat-shampion-v-istorijata-na-uimbyldyn-news_765643.html", "text": "    Борис е син на архитект, който построява тенис комплекс в Лаймен (Блау-Вайс тенисклуб), където той прави първите си стъпки в тениса. Преди това обръща внимание повече на футбола, но след 12-тата си годишнина се съсредоточава главно върху тениса. Печели 3 пъти немското юношеско първенство и има честа да работи с известни треньори, между които и Ник Болетиери.      Дебют при професионалистите прави на турнира в Кьолн на 24 октомври 1983, играе със Санди Майер от САЩ и губи с 1:2(6-3 4-6 4 – 6)[1]. Още следващия сезон при първото си участие на турнир от големия шлем в Австралия стига четвъртфинал и загатва за бъдещи успехи. Същата година на 11 юни печели първата си титла на двойки в партньорство с поляка Войтек Фибак.   На 10 юни 1985 прави дебют на трева на – Куинс къп[2], с победа над американеца Нелсън Тод. След това стига до финала, където изненадващо печели срещу южноафриканеца Йохан Крийк. Две седмици по-късно постига още по-голям успех – на 17 години и 7 месеца при второто си участие печели Уимбълдън побеждавайки поставения под номер 8 Кевин Кърен с 3:1 \r\nТри месеца след триумфа става и най-младия шампион на мастърса в Синсинати, побеждавайки Матс Виландер[4], а в края на годината се представя успешно и на Мастърса (сега Мастърс къп), като достига до финала, който губи от Иван Лендъл в три сета.  Бекер отново се завръща в Лондон вече поставен и без сериозни проблеми стига финала, който печели отново, този път срещу поставения под номер 1 Иван Лендъл в три сета (Репортаж от мача) и затвърждава името си като великолепно играещ на трева.\r\nСлед Уимбълдън триумфира в Торонто срещу Стефан Едберг и Париж, но за втора поредна година се проваля на финала на Мастърса.   През 1987 следва лек спад във формата му. Ранно отпадане още в 3-ти кръг в Австралия, след което печели турнира в Индиън Уелс с победа над Едберг, но губи от него два пъти през сезона. На Ролан Гарос стига до полуфиналите, но отпада от Матс Виландер. Обещаващо започва борбата за 3-та титла от Уимбълдън – печели Куинс къп, но отпада сензационно във втория кръг и не успява да защити титлата си. В групите на Мастърса (няма сериозен успех и отпада още в групите.    Същата година в мач за Купа Дейвис играе един от най-дългите мачове в историята на тениса срещу Джон Макенроу. Тайбрек в мачовете за Купа Дейвис тогава няма, двубоя продължава 6 часа и 39 минути, а Бекер побеждава с 3:2 сета (4 – 6, 15 – 13, 8 – 10, 6 – 2, 6 – 2).\r\nМеждувременно младия Бекер се превръща в един от символите на спортните успехи на Германия. Висок, едър и снажен, със светли очи, с прекрасна техника, силни удари и самочувствие на голям шампион. Печели публиката на Лондон, а след това и на другите турнири в които участва със сърцатата си игра и удивителните си плонжове. Легендарния тенисист от миналото Готфрид Фон Крам вече е история, а Германия има своите нови две звезди в тениса в лицето на Бекер и новоизгрялата звезда при жените Щефи Граф. ", "date": "2019.07.07", "title": "Борис Бекер става най-младият шампион в историята на Уимбълдън"}
{"url": "https://www.actualno.com/society/pusnaha-porychkata-za-pytja-vidin-botevgrad-za-nad-polovin-miliard-news_766059.html", "text": "    Пусната е вече поръчката за над 54-километровия, обявен като приоритетен за правителството, път - Ботевград. Първата отсечка по първокласния път от Видин до пътен възел Макреш, с обща дължина 29,643 км и прогнозна стойност над 250,7 млн. лв. без ДДС. Втората е  от пътния възел Макреш до Бела с дължина 13,6 км и прогнозна стойност 115 млн. лв. Третата е от пътен възел Бела до Ружинци с дължина малко над 11 км и прогнозна стойност над 91 млн. лв.      „Изпълнението на обществената поръчка се финансира от държавния бюджет. “, е посочено в документацията. През месец януари министърът на регионалното развитие Петя Аврамова обяви, че този обект е не само приоритетен за правителството, а и лично неин, тъй като тя е от Северозападна България, от Враца. Този път бил неин приоритет още преди да стане министър.   „ , съобщава тогавашният председател на УС на АПИ инж. Дончо Атанасов.\r\n„Този обект е приоритетен за правителството. Лично аз ще следя изпълнението на всички действия по изпълнението и на участъка от Видин до Враца, и от Мездра до Ботевград и няма да допусна никакво забавяне“, категорична бе още тогава министър Аврамова. „ Така, че работим и продължаваме да работим. Това е обща задача, която трябва да свършим заедно. Приоритетът е общ, хората от Северозападна България искат магистрала“, заяви тогава Петя Аврамова.   ", "date": "2019.07.07", "title": "Пуснаха поръчката за пътя Видин - Ботевград за над половин милиард"}
{"url": "https://www.actualno.com/crime/shofior-izprati-kolata-si-v-kanavkata-na-okolovrystnoto-v-sofija-news_766165.html", "text": "    Заради разсейване столичен шофьор изпрати колата си в канавката, като при пътно-транспортното произшествие няма пострадали хора, предаде репортер на БГНЕС.      Инцидентът е станал в неделя по обед в близост до столичното Околовръстно шосе и Автомагистрала Тракия. От Пътна полиция съобщиха за БГНЕС, че инцидентът е лек и е плод на разсейване на шофьора, който най-вероятно е самокатастрофирал поради невнимание.   В неделя е обявен жълт код за опасно горещо време, лекарите съветват в обедните часове да не се излиза на слънце. ", "date": "2019.07.07", "title": "Шофьор изпрати колата си в канавката на околовръстното в София"}
{"url": "https://www.actualno.com/starazagora/baletna-vecher-s-premieri-na-tri-tancovi-miniaturi-v-starozagorskata-opera-news_766152.html", "text": "     ще представи на 10 юли, сряда, Държавна опера - Стара Загора.       е не само балетна, а и музикална премиера. за миниатюрата , който още преди напълно да завърши композицията си, предлага на артистичния директор на балета на Старозагорската опера да направи . Мини балетът е дивертисментен танц, изпълнен с виртуозност и символика  и облян от светлината на слънчевия изгрев. Усещането за тайнственост и хармония се подсилва от глас на българската актриса Силвия Лулчева и от мултимедийната сценична визия, която е дело на Сергей Голубев. В \"Танц при изгрев слънце\" участват солистите Анелия Димитрова, Фиорди Лоха, Мартина Префетто, Фредерико Пинто, Тцао Ю-Чен и Ивайло Янев. , млада италианска хореографска, която поставя миниатюрата по покана на Силвия Томова. Скаламбрино печели специалната награда за хореография на конкурса в Модика, Италия, където Томова е член на журито. В центъра на \"Лотос\" е цветето като метафора за хората, които могат да преодолеят мъката със спокойствие, самоконтрол и постоянство. Според хореографката „ние имаме във всички нас инструментите за трансформацията  на скръбта в „чудо“. , а участват Богдана Сергеева, Акари Моримацу, Микела Канин, Джулия Рагуза, Джулия Моргандо, Ромина Славова, Сторм Норис, Рио Сузуки, Марта Перес, Ивелина Николова.   Финала на балетната вечер ще постави - една от първите танцови хореографи на вече утвърдения и извън България танцьор и , донесла му международен успех. Миниатюрата е мъжки танц . Участват Ивайло Янев, Фредерико Пинто, Франческо Бориело, Фиорди Лоха, Джоузеф Райт, Каито Такахаши, Карлос Сантос, Калин Любенов. и на трите миниатюри са дело на , а - на .    В балетната вечер зрителите ще видят и , която ще изпълнят Богдана Сергеева и Ивелина Николова. Ще бъде представен и на солистката на балет „Арабеск“ и изявен хореограф Ангелина Гаврилова по музика на Филип Глас. Ще танцуват солистите на балета на Софийската опера София Цуцакова и Джон Абенанти.\r\nТанцовата вечер е посветена на таланта на съвременните хореографи, защото директорът на Старозагорската опера Огнян  Драганов и ръководителката на балета Силвия Томова вярват, че за ценителите на танцовото изкуство е важно да се докоснат до различните му лица - от класиката до съвременните световни достижения. А  за многонационалната балетна трупа на Държавна опера - Стара Загора, всяка среща с нови идеи, танцови техники и актьорски задачи е не само изява, а и развитие и възход. . ", "date": "2019.07.07", "title": "Балетна вечер с премиери на три танцови миниатюри в Старозагорската опера"}
{"url": "https://www.actualno.com/america/pochina-bashtata-na-bosa-nova-juau-jilbertu-news_766077.html", "text": "    Жуау Жилберту, легендарният бразилски музикант и автор на песни, който е пионер на мелодичната музика, известна като боса нова, е починал на 88-годишна възраст, съобщи синът му Жуау Марсело.      Засега причината за смъртта му не е оповестена.\r\n\"Баща ми почина\", написа във фейсбук синът на Жилберту, който живее в САЩ. „Битката му беше благородна, той се опита да запази достойнството си.“\r\nЖилберту, момче от щата Баия, чийто мек глас пее \"Момичето от Ипанема\" през 60-те, го направи световно известен. Той живееше сам в къща под наем в Рио де Жанейро, облечен в обичйната си пижама и затънал дълбоко в дългове.  Той се влюбва в музиката, когато получава първата си китара на 14-годишна възраст. След като напуска селото си,  работи за местно радио в Салвадор де Баия, а на 19 години пристига в Рио.\r\nПрез 1957 година си е изградил име на китарист на Елизат Кардосо, а \"Cancao do Amor Demais\", смятан за първия албум на боса нова.\r\nПо-късно, известен както с плавния си глас, така и с китарния си стил, Жилберту пренася звуците на боса нова - което означава „нова тенденция“ или „нова вълна“ - за джаз фестивали и концертни зали по света, поставяйки бразилската музика на картата.    Бернардо Араужо, музикален критик за всекидневника \"О Глобо\", заяви миналата година, че приносът на Жилберту е \"неизмерим\".\r\n\"Той беше водещият глас на най-известния бразилски стил в света и революционер, без дори да се е стремял да бъде\", каза Араужо.\r\n\"Той беше първият певец, поне в Бразилия, който показа, че не се нуждаете от голям глас, че можете да пеете тихо, като в шепот, докато сте придружени от виртуозна китара.\"\r\nСред десетките албуми на Жилберту някои от най-известните са записани с едни от най-големите в джаза Стан Гец, Хърби Хенкок и бразилецът Антониу Жобим.\r\nИзпълнителят на \"Desafinado\", \"Corcovado\" и \"Chega de Saudade\", който често пееше като дует с първата си съпруга Аструд Жилберту, беше перфекционист и след това ексцентричен затворник.   Той е известен с това, че живее по пижама в уединение, като само отваря вратата на дома си, за да получи доставка на храна.\r\nВ по-късните си години е замесен в грозен конфликт, в който две от неговите три деца - Жуау Марсело и дъщеря му Бебел Жилберту, и двамата музиканти – се противопоставиха на последната му съпруга Клаудия Файсол, журналистка, 40 години по-млада от него, с която той се разделя в последствие.\r\nДвете деца обвиниха Файсол, че са е възползвала от умствения и физическия упадък на баща им и е допринесла за финансовия му крах. .\r\nВ края на 2017 г. Бебел е обявен за законен настойник на баща си, тъй като е установено, че той вече не може да се справя сам.\r\n\"Пред микрофона той беше съкрушителен успех\", заяви биографът му Руи Кастро миналата година, \"но извън сцената беше точно обратното\".\r\nОт миналата година, Жилберту живее сам в жилище, за което се твърди, че му е дадено под наем от Пола Лавине, съпруга на друг бразилски музикант Каетано Велозо. Жилберту трябваше да напусне предишните си квартири в крайбрежния квартал „Леблон“, защото от месеци не е плащал наем.\r\nПрез 2011 г. Файсол убедила Жилберту да отиде на турне, за да отбележи 80-годишния си рожден ден, но по-късно той се оттегли, позовавайки се на здравословни проблеми. Беше му наредено да върне аванс от около 600 000 долара.\r\nВ спор с първия си издател, без нов албум от 1989 година и без концерт от 2008 година насам, Жилберту трябваше да продаде 60% от своите авторски права върху първите си четири албума, за да изплати дълговете си.\r\nТази сделка подтикна децата му да обвинят Файсол, че е измамила музиканта с пълната си увереност, че вече не е способен да управлява делата си.\r\nЗа повечето бразилци последният проблясък на музикалната легенда е видео през 2015 година, където той се появява в обичайната си пижама и изглеждайки отпаднал, играе \"Момиче от Ипанема\" с дъщеря си Лулу, на девет години по това време.\r\nИзточник: БГНЕС  ", "date": "2019.07.07", "title": "Почина бащата на \"боса нова\" Жуау Жилберту "}
{"url": "https://www.actualno.com/society/prognoza-za-vremeto-7-uli-nedelja-news_766058.html", "text": "    Днес ще бъде слънчево, около и след обяд – горещо. Това съобщи за Агенция „Фокус“ Георги Цеков, дежурен синоптик в Националния институт по метеорология и хидрология (НИМХ).      По Черноморието ще е слънчево. Ще духа слаб до умерен вятър от юг-югоизток. Максимални температури по крайбрежието - между 29° и 32°. Температурата на морската вода е 25-27°. Вълнението на морето ще е 1-2 бала.\r\nНад планините ще бъде слънчево, като около обяд и след обяд ще започне да се развива купеста облачност. Валежи са малко вероятни. Ще духа слаб югюгозападен вятър. Преобладаващите максимални температури ще са между 32° и 37°. Вятърът ще се ориентира от запад-югозапад, ще е слаб, по високите и открити части – умерен. Максималната температура на височина 1 200 метра ще е около 26°, на 2 000 метра – около 19°.\r\nАтмосферното налягане ще се понижава и ще е по-ниско от средното за месеца.   ", "date": "2019.07.07", "title": "Прогноза за времето - 7 юли (неделя)"}
{"url": "https://www.actualno.com/celebrate/sv-velikomychenica-kiriakija-nedelja-news_683657.html", "text": "    Св. мъченица Неделя-Кириакия е родена в Мала Азия, навярно в Никомидия, столица на римския император Диоклетиан. Тя била измолено с продължителни молитви чедо на благочестивите родители Доротей и Евсевия. Още от детство се посветила на Бога и решила цял живот да пази целомъдрие. Тя пораснала красива и умна девица. Много младежи търсели нейното съгласие за брак, но тя на всички отказвала с думите, че се е сгодила за Христа и иска да умре девица.      Тогава един младеж от знатно семейство, обиден от нейния отказ, съобщил на император Диоклетиан, че цялото семейство на девойката Неделя изповядва християнската вяра. Императорът заточил родителите в гр. Мелитин, гдето те пострадали мъченически, а св. Неделя била подложена на жестоки мъчения: били я с волски жили, рязали я по цялото тяло, горили я с огън. Всичко обаче било напразно. Христос се явил на мъченицата в затвора и я изцерил от раните й. Накрай, след като Неделя решително заявила: «За мене живот е да умра за Христа», мъчителят я осъдил да бъде посечена с меч.   На лобното място разрешили на Неделя да се помоли преди смъртта си. След молитвата тя предала душата си на Господа, без да бъде посечена. Това станало на 7 юли 289 година. Българските царе Асеновци (XII–XIII векове) пренесли мощите й в столицата на Второто българско царство, Търново.\r\nДо нас се запазило на старобългарски език нейното житие, написано от св. Евтимий, патриарх Търновски, който и превел името на мъченицата от гръцки на български (Кириакия  -Неделя). От това време и до наши дни в България останал обичаят да се превеждат гръцките имена на български.  За света Неделя има съответна служба. Тя е преведена в Русия от гръцки на църковнославянски и е издадена в 1866 година.     ", "date": "2019.07.07", "title": "Св. великомъченица Кириакия - Неделя"}
{"url": "https://www.actualno.com/society/zavyrshiha-remontite-na-am-trakija-news_766146.html", "text": "    Тази седмица завършиха ремонтите на виадуктите по АМ „Тракия“ и до края на лятото няма да се предприемат ремонти по пътя до Бургас, за да не се затруднява трафикът в активния отпускарски сезон. Това каза председателят на Управителния съвет на Агенция „Пътна инфраструктура“ Георги Терзийски в предаването „Неделя 150“ по БНР във връзка с ремонтите през летния сезон.      „Пътните ремонти по съоръжения на АМ „Хемус“ се извършват от няколко години. Считам, че организацията на движението през тази година е на добро ниво и образуването на задръствания за участъка в ремонт са сравнително по-редки в сравнение с минали години, независимо че отворените за ремонт обекти са много повече“, коментира Терзийски.   Той отбеляза, че пролетта и лятото са времето за ремонти. Полагането на асфалтови настилки се извършва при сухо време и положителни температури, затова организираме така ремонтите, че да се извършват в подходящо време и да не затрудняват много трафика на гражданите, посочи още той. ", "date": "2019.07.07", "title": "Завършиха ремонтите на АМ \"Тракия\""}
{"url": "https://www.actualno.com/balkani/vmro-dpmne-zaev-se-hvali-samo-s-nashi-proekti-news_766178.html", "text": "    Опозицонната партия в югозападната ни съседка ВМРО-ДПМНЕ заяви, че премиерът Зоран Заев се хвали само с проекти, които са били започнати тях, съобщава македонският телевизионен канал ”24 вести“, цитиран от \"Фокус\".      „Заев, откакто стана премиер се хвали само проекти на ВМРО-ДПМНЕ“, заявиха от опозицията. Според тях, „капиталовложенията са на най-ниско ниво в историята на страната“, а „неспособността на Заев да управлява започнатите от ВМРО-ДПМНЕ проекти го карат да се хвали само с такива, които ние сме завършили“, подчертават от формацията в разпространено до медиите съобщение.   Според изразената позиция, предишното правителство е построило 600 километра пътища и 550 километра магистрали. „Пътят Демир Капия – Смоквица бе построен от нас, а неговото пускане в употреба бе отлагано цели 10 месеца заради некомпетентността на СДСМ“, категорични са от ВМРО-ДПМНЕ. ", "date": "2019.07.07", "title": "ВМРО-ДПМНЕ: Заев се хвали само с наши проекти"}
