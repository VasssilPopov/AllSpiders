{"url": "https://www.actualno.com/tennis/grigor-dimitrov-razgromi-lopes-i-vpechatli-pri-zavryshtaneto-si-na-korta-news_732132.html", "text": "  След два месеца отсъствие най-добрият български тенисист се завърна на корта с убедителна победа. Първата ни ракета победи с 2:0  (6:1, 6:3) сета испанеца Фелисиано Лопес на турнира в Маями.      Григор започна много добре двубоя,  като още във втория гейм стигна до пробив. Това сериозно разклати  испанеца, който така и не съумя да намери своята игра до края на частта и  допускаше много грешки. Българинът впечатли с представянето си и за 28  минути взе първия сет, давайки само гейм на Лопес.   И през втория сет българинът показа по-добра и убедителна игра, като  не пропусна да накаже грешките си на съперника. В петия гейм стигна до  пробив, който след това бе затвърден без проблем и преднината му се  увеличи до 4:2. Това бе напълно достатъчно за Григор, който съхрани  преднината си, а в последния девети гейм затвори двубоя с нов пробив.    Двубоят  им на централния корт в Маями е втори от програмата, като преди него  трябва да се изиграе мачът между Петра Квитова и Дона Векич. Те започват  точно в 18. Това означава, че срещата на българина ще стартира около 20  часа.   В срещите помежду си българинът има  предимство - три победи за  Димитров срещу две за Лопес. Последният мач  между двамата бе през 2017  година в Синсинати, спечелен от българина.  Фелисиано Лопес заема 94-о  място в световната ранглиста на АТП.    ", "date": "2019.03.23", "title": "Григор Димитров разгроми Лопес и впечатли при завръщането си на корта"}
{"url": "https://www.actualno.com/politics/bojko-borisov-prie-ostavkata-na-cecka-cacheva-news_732126.html", "text": "  Министър-председателят Бойко Борисов прие оставката министъра на правосъдието Цецка Цачева.     От правителствената информационна служба съобщиха, че двамата са обсъдили свързаната с името на Цачева имотна сделка. Пред премиера Борисов тя заяви решението си, че подава оставка и не желае създалото се напрежение да се пренася върху работата на правителството.   ", "date": "2019.03.23", "title": "Бойко Борисов прие оставката на Цецка Цачева"}
{"url": "https://www.actualno.com/society/jiteli-na-malko-tyrnovo-protestiraha-sreshtu-izgrajdaneto-na-bejanski-lager-news_732106.html", "text": "  Протестиращи блокираха пътя за граничния контролно-пропускателен пункт \"Малко Търново\" за половин час. Хората протестират срещу плановете на МВР да изгради бежански лагер в градчето, съобщава БТВ.     Около 20 души блокираха движението на разклона за село Стоилово за около половин час. Протестът предизвика гнева на пътуващите за Турция граждани, които бяха принудени да останат в блокадата.   Преди дни беше обявена поръчка за изграждане на кризисни центрове в Малко Търново, Елхово и Любимец. Хората настояват за обществено допитване, а кметът на Елхово Петър Киров се посочи вчера пред bTV, че e разбрал за процедурата от сайта на Агенцията за обществени поръчки. „В Елхово вече има един разпределителен център, който стои празен и не сме съгласни да има втори”, каза още той. В близкото село Бояново също са в протестна готовност, тъй като има вероятност кармите на бившия сапьорен батальон да бъдат превърнати в бежански център.\r\nМВР няма да строи нови бежански лагери, обясни на пресконференция в петък заместник-вътрешният министър Красимир Ципов. Той поясни, че в три имота на МВР, близо до турската граница, ще бъдат обособени площадки, които да се използват само в извънредна ситуация при голяма бежанска вълна и само след решение на Министерски съвет по извънреден план.  Обособяването на площадките се прави с европари и проектът приключвал следващия януари, като те са определени още преди две години. До площадките няма свободен достъп, а с европарите ще се изгражда инфраструктура до тях. Aко България не изпълни това задължение, ще има финансова санкция, която ще трябва да се плати от бюджета.", "date": "2019.03.23", "title": "Жители на Малко Търново протестираха срещу изграждането на бежански лагер"}
{"url": "https://www.actualno.com/pleven/v-grada-na-parcalev-otnovo-stjagat-festivala-gergiovski-lulki-news_731740.html", "text": "  Родното място на – , отново се готви да посрещне почитатели на българския фолклор от Северна България. С организацията на шестото издание на фолклорния фестивал „Гергьовски люлки“ са се заели местното читалище, кръстено на големия български актьор, и общинската управа.      По традиция фестивалът се провежда на 1 май и винаги се превръща в празник за малки и големи певци и танцьори. Той има , а целта му е да издири, съхрани и популяризира северняшкото фолклорно наследство. Ограничения за възрастта на участниците няма. Регламентът на фестивала е публикуван на интернет сайта на Община Левски. Той е в два раздела – за изпълнители на изворен фолклор и за изпълнители на обработени народни песни и хора. Ще бъдат оценявани и автентичните носии, с които се явяват участниците в разделите за изворен фолклор. Срокът за записване на индивидуални изпълнители и състави, които искат да покажат какво могат на сцената в град Левски, е 15 април.  В миналогодишното издание на „Гергьовски люлки“ участваха 125 певчески и танцови състави и индивидуални изпълнители от градовете и общините Плевен, Свищов, Габрово, Летница, Пордим, Тетевен, Павликени, Белене. Възрастта на участниците беше от 4 до 87 години. Фестивалът се проведе под мотото „Нека има мир и любов в сърцата!“.", "date": "2019.03.23", "title": "В града на Парцалев отново стягат фестивала \"Гергьовски люлки\""}
{"url": "https://www.actualno.com/politics/arteks-zashtitiha-sdelkata-s-cvetanov-zakanvat-se-da-sydjat-za-uronvane-na-reputacija-news_732110.html", "text": "  От фирма \"Артекс Инженеринг\" излязоха с официално становище по повод сделката с придобиването на апартамент от страна на заместник-председателя на ГЕРБ Цветан Цветанов. Препечатваме публикуваното на официалната фейсбук страница на компанията съобщение без редакторска намеса:     Становище на юристи, правна кантора „Пенков, Марков и партньори“\r\nПо повод зачестилите публикации в различни медии относно придобиването от г-н Цветан Цветанов на жилищен обект в кв. Изток, излагаме обективно фактите по случая:\r\nС Нотариален акт за замяна на недвижими имоти от 12.06.2018 г. дружеството е прехвърлило на г-н Цветан Цветанов и съпругата му собствеността върху апартамент в новопостроената жилищна сграда, находяща се на ул. „Латинка“ № 8, с площ от 239.90 кв.м., гараж и съответните идеални части от правото на строеж. В замяна г-н Цветан Цветанов и съпругата му са прехвърлили на АРТЕКС собствеността върху два апартамента на ул. „Елемаг“ № 22, с обща площ 192.76 кв.м., заедно с два подземни гаража и идеални части от собствеността върху земята. За изравняване на стойностите на заменяемите обекти г-н Цветанов и заплатил сумата от 100 000 лева.  Обектите на замяна са в един и същи квартал на еднакво престижни улици. Апартаментът на ул. „Латинка“ е новопостроен, докато получените в замяна два по-малки апартамента са с подобрения и добре обзаведени, а освен това към тях е прехвърлена и собствеността върху прилежащите идеални части от терена. Горните ценообразуващи фактори (локация на обектите, степен на завършеност и подобрения) обосновават равностойността на обектите, предмет на замяна, поради което предвиденото изравнително плащане отчита единствено разликата в квадратурата на заменените обекти (около 40 кв.м. – по около 1280 Евро на кв.м., което с оглед предмета и спецификата на сделката се явява доплащане на пазарно ниво).   Некоректно се явява твърдението, че г-н Цветанов е придобил луксозния апартамент по цена 342 852 лева. Това е данъчната оценка на апартамента, която е посочена в акта като част от задължителното съдържание на всеки нотариален акт. Всъщност г-н Цветанов е придобил апартамент в замяна на други два по-малки апартамента (завършени и добре обзаведени) и доплащане.\r\nСделката е законна и стандартна, извършена в рамките на основния предмет на дейност на дружеството, реализирана в изискуемата от закона форма и при спазване на всички законови изисквания.     .\r\n„Пенков, Марков и партньори“", "date": "2019.03.23", "title": "\"Артекс\" защитиха сделката с Цветанов, заканват се да съдят за уронване на репутация"}
{"url": "https://www.actualno.com/politics/cecka-cacheva-podava-ostavka-zaradi-apartamentgejt-news_732091.html", "text": "  Правосъдният министър Цецка Цачева ще подаде оставка заради купения от нея евтин апартамент в столичния квартал \"Изток\", потвърдиха за Нова Телевизия от пресцентъра на ГЕРБ.     Тя сама е изявила желание да напусне правителството в разговор с премиера Бойко Борисов. Цецка Цачева днес е в Стара Загора, където се очаква да потвърди официално напускането на кабинета.   Оставката на Цачева идва дни след скандала с в престижния столичен квартал “Изток”, придобито на цена в пъти по-ниска от пазарните. Става дума за сграда на ул. “Юрий Гагарин”. В едно от интервютата по темата, Цачева каза, че минавайки в района, видяла изкоп и се свързала със строителя. Апартаментът от почти 200 квадрата в престижния и желан квартал на столицата, Цачева придобива заедно със сестра си. \r\nЦецка Цачева е поредният министър, който напуска кабинетът „Борисов 3”. Преди нея Ивайло Московски, Николай Нанков и Валентин Радев. Преди това тя беше председател на Народното събрание, както и неуспешен кандидат за президент.  ", "date": "2019.03.23", "title": "Цецка Цачева подава оставка заради Апартаментгейт"}
{"url": "https://www.actualno.com/politics/poredna-ostavka-zamestnik-ministyryt-na-sporta-vanja-koleva-napuska-kabineta-news_732137.html", "text": "  Ваня Колева подава оставка като заместник-министър на младежта и спорта, съобщиха от пресслужбата на кабинета. Колева напуска поста по искане на министър-председателя на Република България Бойко Борисов.     По-рано днес министърът на правосъдието Цецка Цачева също подаде оставка, която бе приета от премиера Борисов.   ", "date": "2019.03.23", "title": "Поредна оставка: Заместник-министърът на спорта Ваня Колева напуска кабинета"}
{"url": "https://www.actualno.com/society/sled-30-godini-romite-20-ot-naselenieto-v-bylgarija-osnoven-problem-e-negramotnostta-im-news_732069.html", "text": "  Към 2050 година ромите в България ще бъдат около 20 процента от населението на страната по прогнозни данни, съобщи в ефира на Дарик доц. Георги Бърдаров, заместник-декан на Геолого-географския факултет на Софийския университет. Това население ще бъде с преобладаваща млада възрастова структура - то е реален резерв на пазара на труда, но проблемът е неграмотността, защото 80 на сто от ромите ще бъдат с образование под средното.     „Това население е на тази територия и ще живее на тази територия. По прогнозни данни около 2050 г. ще бъде около милион и сто-двеста хиляди. Или около 20-21% от населението на България, с преобладаваща млада възрастова структура. Т.е. реален резерв на пазара на труда. Но не може неграмотно население да бъде резерв на пазара на труда в развита европейска държава. Статистиката понастоящем е - висше образование - 0,5%, средно - 9%, т.е. над 90% с по-ниско от средното образование. Какъв резерв на пазара на труда? Прогнозните данни сочат към 2050-та година, да кажем тенденциалният вариант, не песимистичният и не оптимистичният, около 3% висше, около 15% средно. Това пак е с над 80% по-ниско от средното. То ще тежи тогава отново на социалните системи и става затваряне на един изключително порочен и тежък кръг за България, ако не се направи нещо“, заяви демографът.   В предаването на Дарик \"Реактивно\" доц. Бърдаров коментира и прогнозата на депутата от ГЕРБ Георги Марков, че след пет години в Европейския парламент ще има ислямска партия. Според демографа при условие, че в Европа има 50 милиона мюсюлмани, а те ще станат и 100 милиона, най-нормалното е тези хора да бъдат представени в европейските институции, вместо да се стига до радикализация:\r\n„В умерените ширини, които предлагат най-добри условия за живот и стопанска дейност на хората, никога не се е търпял демографски вакуум. Имало е такъв при чумни пандемии“, посочи той. Доц. Бърдаров обясни, че той се запълва по два начина - или свръх раждаемост, или свръх имиграция. „За първото не може да очакваме в Европа - където и да се случи такова нещо, т.е. може да има прогноза за второто. Аз го прогнозирах преди 6-7 години. Тогава ме разсипаха от критика, че това било антипатриотично, антиевропейско. Но аз съм учен и представям картината такава, каквато е, Не че се радвам на нея.“  „България с това географско положение, с тези природно-климатични условия е уникална. Ние не си даваме сметка колко е уникална. Аз като географ го казвам това, не като демограф. Така че тази територия няма да остане празна. Това е сигурно. А демокрацията като форма на управление, управление на народа, която тръгва от Европа и Древна Атина, означава във властта да бъдат представени всички основни слоеве на населението. При положение, че в Европа има около 50, а ще станат 100 милиона мюсюлмани, най-нормалното нещо е те да бъдат представени във властта. И по-добре да бъдат представени от нормални, нерадикализирани, образовани хора, отколкото да се стига до радикализация. Това е моето мнение“, коментира демографът.", "date": "2019.03.23", "title": "След 30 години: Ромите 20% от населението в България, основен проблем е неграмотността им"}
{"url": "https://www.actualno.com/curious/dneven-horoskop-za-24-mart-news_732155.html", "text": "        Парите не са всичко и не подчинявайте деня в мисли за финансови проблеми. Неделята ще ви предложи много приятни моменти само остава да ги забележите. Тази неделя не се подавайте на излишно усложняване на дадена ситуация. Ако имате нужда от емоции отидете на кино, но не вкарвайте драма в живота ви.   Това е ден, който да прекарате извън дома. Сега ще сте изключително чаровни, така че не пропускайте да се възползвате от предимствата, които това ще ви даде.     Тази неделя в главата ви може да нахлуят спомени, някои от които не много приятни. Не им давайте господство над душата ви. Важното е, че са останали в миналото.    Тази неделя не поставяйте граници на въображението ди. Рисувайте мечтите си смело и с размах. Тук поне може да имате пълна свобода. Тази неделя може да научите лоша новина за някого. Ако проблемът не е ваш няма смисъл да хабите време и нерви във вайкане.   Тази неделя може да ви уплаши съзнанието за приближаващ краен срок. Вие най-добре знаете какво и колко от почивката си може да жертвате за работа.    Очаква ви интензивен ден, в който ще може да се заемете с много неща. Рискувате, обаче, да се преуморите до толкова, че да имате нужда от още един почивен ден. Днес ще бъдете като буре с барут. Но реално не сте това. Имайте пълен контрол над емоциите си и не позволявайте на никой да се възползва от слабостите ви.    Тази неделя може да се сблъскате с някои малки неудобства. Не преувеличавайте стойността им. Реално, те не са способни да развалят деня ви. Днес с чиста съвест може да посветите времето си само и единствено на себе си. Не се колебайте да отказвате предложения, които не са ви по сърце. Тази неделя не правете компромиси със желанията ви, дори тяхното изпълнение да ви коства много усилия. Трудни неща се случват трудно, но точно в това е ценността им.", "date": "2019.03.23", "title": "Дневен хороскоп за 24 март"}
{"url": "https://www.actualno.com/healthy/elektronnata-sistema-za-lekarstvata-trygva-naj-rano-prez-maj-news_732134.html", "text": "  Електронната система за следене на количествата на лекарствата ще заработи най-рано през май, предаде bTV. Министерството на здравеопазването публикува за обществено обсъждане наредбата, която указва кой, как и в какъв срок ще докладва чрез системата количествата лекарства по НЗОК, които внася, продава или изнася от страната.     Системата, която ще се администрира от Агенцията по лекарствата, ще генерира списък с недостигащите медикаменти у нас и техният износ временно ще се прекратява. Все още обаче не е обявена обществена поръчка за изграждане на системата. Здравните власти обясняват, че я правят със собствени сили и ако е необходимо надграждане, ще се похарчат най-много 300 000 лв. По време на тестовия период, който тече в момента, всички на пазара трябва да подават информация, за да е ясно кой колко лекарства е внесъл, продал или изнесъл от страната. При старта на системата ще се подават данни за шест месеца назад. Целта е да могат да се изчислят първите дефицити на медикаменти.   От Фармацевтичния съюз посочват, че ако аптеката не е разполагала със софтуер, тя няма как да подаде такава информация и вероятно това ще е един от проблемите. Търговците трябва да са технически обезпечени, да разполагат с нужните системи и с електронен подпис. Процесът по изпращане на данните ще бъде автоматизиран. Все още се обмисля как да се унифицира информацията за лекарствата, за да не настъпи хаос.\r\nИзпълнителният директор на БАРПТЛ Боряна Маринкова заяви, че от асоциацията ще настояват за допълнение в наредбата относно защитата на данните. От здравното министерство гарантират, че данните ще бъдат криптирани и достъп до тях ще имат само оторизирани лица с електронен подпис. През март и април ще бъдат провеждани тестове, обучения и срещи със заинтересованите страни. Прозрачността, обученията, които ще бъдат направени, ще бъдат толкова, че според мен няма да се компрометира началото на въвеждането на информацията, коментира зам.-министърът на здравеопазването Жени Начева. Системата ще заработи най-рано през май. Чрез нея ще се изчислява недостигът на лекарства и всяка седмица ще се генерира списък със забранените за износ. Първият списък би трябвало да е готов най-рано в края на юли.  ", "date": "2019.03.23", "title": "Електронната система за лекарствата тръгва най-рано през май"}
{"url": "https://www.actualno.com/cinema/jan-englert-izigral-otec-eredija-ot-osydeni-dushi-udostoen-s-doktor-honoris-kauza-na-natfiz-news_732144.html", "text": "  Проф. Ян Енглерт получи почетното звание Доктор хонорис кауза от Академичния съвет на НАТФИЗ „Кръстьо Сарафов“. Тържествената церемония беше уважена от представители на академичната и културна общност, настоятели, преподаватели, студенти, журналисти.     На крака, с бурни аплодисменти и под звуците на студентския химн „Гаудеамус игитур“, присъстващите посрещнаха своя почетен гост. Деканът на факултет „Сценични изкуства“, проф. Пламен Марков, представи знаменития актьор, а ректорът на Академията, проф. д-р Станислав Семерджиев, му връчи почетното звание Доктор хонорис кауза. Ян Енглерт започна обръщението си към гостите на церемонията на български език. „Ваше превъзходителство, господа професори, студенти, уважаеми гости! Изминаха 45 години от събитията, които свързаха професионалния ми живот с българската култура. Това стана благодарение на актьорската ми професия, която упражнявам вече почти 60 години. „Отец Ередия“ влезе в живота ми и като отец Ередия стоя тук пред вас, поемайки риска да изнеса лекция. Заставам пред вас и като дългогодишен педагог, академичен учител и ректор на варшавската Театрална академия от 12 години. Нека това ми послужи за оправдание: изправям се пред вас с надеждата, че това, което ще кажа, няма да бъде банално бълнуване. И за да не компрометирам лингвистичните си възможности все пак ще премина на полски“, заяви актьорът, изиграл преди години ролята на отец Ередия във филма „Осъдени души“.  Ян Енглерт е роден през 1943-та година и е сред най-изявените полски актьори, режисьори и театрални педагози. На 14-годишна възраст дебютира във филма на Анджей Вайда \"Канал\". През 1964 г. завършва Държавното висше театрално училище \"Александер Зелверович\" във Варшава, непосредствено след това постъпва в Съвременния театър. Изпълнител е на над 100 филмови и театрални роли, за които получава множество престижни награди, в това число и наградата за мъжка роля във филма на Въло Радев \"Осъдени души\" през 1975-та.\r\nВ периода 1981-87 година Ян Енглерт е декан на Факултета по актьорско майсторство в Държавното висше театрално училище, а по-късно три пъти заема длъжността ректор. В периода 1992-1993 г. е член на Съвета за култура в кабинета на президента на Република Полша. От 2003 г. е артистичен директор на Народния театър във Варшава.    ", "date": "2019.03.23", "title": "Ян Енглерт, изиграл отец Ередия от \"Осъдени души\", удостоен с Доктор хонорис кауза на НАТФИЗ"}
{"url": "https://www.actualno.com/europe/stotici-hiljadi-v-london-poiskaha-nov-referendum-za-brexit-news_732157.html", "text": "  Стотици хиляди проевропейски настроени британци от всички краища на Обединеното кралство се събраха на протест в Лондон. Демонстрантите призовават за нов референдум за членството на Великобритания в ЕС на фона на все по-задълбочаващата се политическа криза около Brexit, съобщава АФП.     Опонентите на развода между Брюксел и Лондон се събраха в района на „Хайд Парк“ преди маршът под надслов „Оставете на хората да решат“ да се отправи към резиденцията на премиера на „Даунинг стрийт“ 10 и след това към правителствените сгради в Уестминстър.   Протестът, който е един от най-масовите в британската столица от десетилетия, се организира малко след срещата на върха в Брюксел на лидерите от ЕС. На Европейския съвет в белгийската столица британският премиер получи отсрочка до 22 май за Brexit, но само при условия че сделката бъде гласувана в парламента до 12 април.\r\nОрганизаторите са в основата и на петицията за нов референдум „Народен вот”. В нея близо четири милиона души настояват Великобритния да не напуска ЕС.  Протестиращите обвиняват правителството на премиера Тереза Мей в лошо управление и взимане на неразумни решения. Всички демонстранти са единодушни, че няма оптимистичен план за Brexit. Премиерът Тереза Мей вече нееднократно е отхвърляла идеята за провеждането на втори референдум с мотива, че това ще задълбочи разделението в британското общество и ще подкопае устоите на демокрацията.  ", "date": "2019.03.23", "title": "Стотици хиляди в Лондон поискаха нов референдум за Brexit"}
{"url": "https://www.actualno.com/burgas/matematici-ot-burgas-na-gosti-v-policijata-news_731946.html", "text": "  И тази година беше спазена традицията абитуриенти от Природо-математическата гимназия да бъдат гости на ОДМВР Бургас.     Те бяха запознати със структурата на различните звена в дирекцията. Учениците задаваха въпроси по актуални теми като каналджийската дейност, незаконната миграция, киберпрестъпленията, кражбата на лични данни в интернет и други деяния характерни за 21 век.\r\nСтарши комисар Калоян Калоянов обясни на абитуриентите различните ангажименти на полицията, съда и прокуратурата към обществото. Той разясни колко е важна работата на разследващите полицаи при разкриването на престъпленията. Те са ангажирани в събирането на доказателства, вследствие на които се стига до повдигане на обвинения. Интересни случаи, свързани с неизбежната отбрана и многобройните опити да бъдат подкупени служителите на „Пътна полиция” от пияни шофьори, бяха част от темите за които учениците научиха интересни подробности.  Особено е напрегната работата на бургаските полицейски служители през туристическия сезон, който само след месец започва по Южното Черноморие. Какви са мерките, които се вземат още от сега, за да се осигури спокойствието на туристите от целия свят, които пристигат по нашето черноморие, също беше тема на разговор с учениците. Това касае особено курорта Слънчев бряг, каза директорът на ОДМВР Бургас старши комисар Калоян Калоянов. За част от начините при работата по откриване и вземане на пръстови отпечатъци и незаличени от пожар следи, разказа експертът от Базовата научно-техническа лаборатория Галин Байкушев.    Учениците видяха как се извършва оглед на местопроизшествие, какви са възможностите на “експертния куфар”, магнитната четка и дактилоскопните прахове.", "date": "2019.03.23", "title": "Математици от Бургас на гости в полицията"}
{"url": "https://www.actualno.com/sofia/dve-deca-postradaha-pri-pyten-incident-v-sofija-news_732160.html", "text": "  Две момчета, на 7 и на 9 години са пострадали при инцидент в София, станал по обед, към 11.50 ч, в района на парк \"Света Троица\", на кръстовището на улиците \"Хисаря\" и \"Цар Симеон\", съобщава МВР.     По първоначални данни, децата внезапно изскочили на платното и били ударени от лек автомобил, шофиран от 51-годишна жена. Те спешно са откарани за преглед, едното е с по-леки контузии, а другото е с по-сериозни наранявания.   По случая е образувано досъдебно производство. Предстои изясняване на обстоятелствата, довели до инцидента.", "date": "2019.03.23", "title": "Две деца пострадаха при пътен инцидент в София"}
{"url": "https://www.actualno.com/business/ministyr-jeljazkov-podkrepjam-napylno-predstojashtija-protest-na-prevozvachite-news_732195.html", "text": "  Напълно подкрепяме протеста на превозвачите - ще водим битката на различни фронтове с една и съща кауза. Това каза за Агенция „Фокус“ министърът на транспорта, информационните технологии и съобщения Росен Желязков по повод заявката на българските превозвачи за протест на 27 март в Страсбург срещу пакета „Мобилност“ 1. Според него протестът е изразно средство на позиция, която и страната, и членовете на ЕП от България защитават много яростно.     „По това време ще бъда на Съвет на министрите по транспорт с моите колеги от Литва, Латвия, Полша, Унгария и Румъния. Ще водим серия разговори за обединени действия за недопускане на триалозите, с които би трябвало да завърши всеки един законодателен цикъл“, заяви министър Желязков.   ", "date": "2019.03.23", "title": "Министър Желязков: Подкрепям напълно предстоящия протест на превозвачите"}
{"url": "https://www.actualno.com/society/novinite-naj-vajnoto-za-denja-23-mart-news_732192.html", "text": "        Правосъдният министър подаде оставка, премиерът Борисов я прие. Заместник-министърът на спорта Ваня Колева подаде оставка по искане на премиера Бойко Борисов.   Към 2050 година ромите в България ще бъдат около 20 процента от населението на страната по прогнозни данни, съобщи в ефира на Дарик доц. Георги Бърдаров, заместник-декан на Геолого-географския факултет на Софийския университет.     Протестиращи блокираха пътя за граничния контролно-пропускателен пункт \"Малко Търново\" за половин час. Хората протестират срещу плановете на МВР да изгради бежански лагер в градчето. Около 150 протестиращи ще пътуват до Страсбург на 27 март, за да се включат в протеста. Демонстрантите призоваха за нов референдум за членството на Великобритания в ЕС на фона на все по-задълбочаващата се политическа криза около Brexit.   Проф. Ян Енглерт получи почетното звание Доктор хонорис кауза от Академичния съвет на НАТФИЗ „Кръстьо Сарафов“.", "date": "2019.03.23", "title": "Новините: Най-важното за деня, 23 март"}
{"url": "https://www.actualno.com/politics/vmro-za-ostavkata-na-cacheva-moralen-akt-koalicijata-e-stabilna-news_732100.html", "text": "  ВМРО подкрепя този морален акт. В българската политика по този начин трябва да се работи. Така секретарят на ПГ на „Обединени патриоти“ и организационен секретар на ВМРО Юлиан Ангелов коментира новината за оставката на правосъдния министър Цецка Цачева, предаде репортер на БГНЕС. “Надявам се институциите да направят обективни проверки по всички тези случаи. Ако всичко е изрядно, да го съобщят, ако не – да има санкции“, допълни той.     Вече стана ясно, че след разговор с премиера Бойко Борисов, Цачева сама е поискала да напусне заемания от нея министерски пост, а причина за това е казусът с придобития от нея луксозен имот.   „Нормално е, когато има конкретни обвинения към теб като човек, представляващ изпълнителната власт, да предприемеш подобни действия. Доколко ще бъде приета нейната оставка на Министерски съвет или от министър-председателя, не мога да гарантирам“, каза още Юлиан Ангелов. Според него Цецка Цачева се е доказала като морален политик, което се потвърждава и с настоящата оставка. Той подчерта, че съгласно коалиционното споразумение от патриотите няма да излязат с предложение за това кой да заеме поста ѝ. „Нито имаме претенции, нито имаме желание да имаме министър на правосъдието“, категоричен е Ангелов. Той допълни още, че създалата се ситуация няма да наруши работата на управленската коалиция, която определи като стабилна.", "date": "2019.03.23", "title": "ВМРО за оставката на Цачева: Морален акт, коалицията е стабилна"}
{"url": "https://www.actualno.com/europe/chetirima-dushi-zaginaha-pri-pojar-v-sklad-v-rusija-news_732114.html", "text": "  Четирима души загинаха при пожар в склад на селскостопанското предприятие \"Москва на Дон\" в с. КонКолодез, Липецка област, на около 500 км южно от Москва. Това съобщи днес за ТАСС регионалният клон на руското министерство на извънредните ситуации.     Пожарът, обхванал площ от 800 кв. метра, е потушен с усилията на две бригади огнеборци. Предприятието \"Москва на Дон\" се занимава със зеленчукопроизводство в промишлени мащаби, уточнява ТАСС.", "date": "2019.03.23", "title": "Четирима души загинаха при пожар в склад в Русия"}
{"url": "https://www.actualno.com/society/teatyryt-i-kinoto-osnovni-klienti-na-magazinite-vtora-upotreba-news_732006.html", "text": "  Магазинът за дрехи втора употреба е пръв приятел на родните театрални художници и костюмистите в киното. Да облечеш един персонаж на сцената или на екрана с находки от бездънната съкровищница на секънд хенда пести време и средства от бюджета на продукцията, пише в обширна статия „Монитор“.     Това в най-голяма степен се отнася за мъжкото облекло, което по-принцип е по-сложно и по-трудоемко за изпълнение, макар отстрани да не изглежда така. Мъжки костюм например се прави с 2 или 3 проби, което изисква поредица от дни, а стойността му при изработка в театъра излиза 100 лева минимум с всички компоненти – материали, труд и т.н., обяснява известният сценограф Петър Митев. В замяна на това в магазините втора ръка нерядко може да се намерят качествени и маркови мъжки костюми, включително от елитните брандове „Дзеня“ и „Армани“, дори и за 20 лева, когато стоката се продава на килограм. Подобно е и съотношението при официалните фракове и смокинги за спектакли из живота на висшето общество: Митев се е натъквал на фракове и смокинги за по 50-60 лева бройката, докато поръчката им при външен специалист – опитен шивач, би струвала поне 200-300. Простата сметка показва, че в секънд хенда е 5 пъти по-изгодно. Има обаче и немалко куриозни случаи, когато манто, за чието ушиване се плаща толкова, може да се намери втора употреба в последния ден на падащите цени за 2 лева.   Шивачите във филмовите продукции са доста скъпоплатени и не си струва дрехи за съвременни истории да се шият изцяло от тях, освен ако няма някакви специфични изисквания – в пъти по-евтино е да се купят от втора употреба и да се преправят. Даже една носена забрадка да се вземе под наем от филмовия гардероб, би коствало в пъти повече, отколкото ако се купи на старо, изтъква Донка Дряновска-Павлова, която над 15 години свещенодейства над костюмите в наши и чуждестранни филмови и тв продукции.\r\nВремето и цената обаче не са единствените аргументи, заради които театралните и филмовите художници костюмисти обичат да се ровят в щендерите и кошовете на секънд хенда. „Заради реформите театрите за съжаление се обезкръвиха откъм добри шивачи и моделиери. А ние, художниците, не можем да кроим. Можем да измислим силуета, но моделиерът трябва да реши технологично как да се изработи. И липсата му често ни налага да прибягваме до услугите на магазини втора употреба“, отбелязва костюмографът Петър Митев. В много постановки героите трябва да носят кожени палта – дреха, която изобщо не може да се реализира в условията на театралните ателиета. Тогава отново втората употреба идва на помощ с предложения за 100-150 лева. „И в нормалните магазини могат да се намерят евтини качествени тоалети при намаления и промоции, така че цената невинаги е определяща. Това, че дрехите са носени, а не току-що купени от магазина, във филмите винаги придава автентичност и реализъм, затова е предпочитано. Иначе трябва да се организира тяхното изкуствено състаряване“, казва Донка Павлова.  В обикновените магазини дрехите са последен писък на модата, но не всички персонажи във филмите следват тенденциите – за баба, която храни кокошките на село, втората употреба е по-добро решение. Като капак, броят на моделите от колекциите в „нормалните“ магазини е ограничен и има опасност в два едновременно снимани филма различни герои да се появят с еднакви одежди. Да не говорим, че при снимки в киното сюжетът невинаги е ситуиран в сезона, който тече в момента навън – в този смисъл в секънд хенд обектите е по-вероятно да намериш палто през лятото, изрежда още доводи в тяхна полза Павлова.   ", "date": "2019.03.23", "title": "Театърът и киното - основни клиенти на магазините втора употреба"}
{"url": "https://www.actualno.com/analysis/novata-cel-na-stiv-banyn-da-otgleda-radikalni-populisti-v-evropa-news_732000.html", "text": "  Американският политически стратег , смятан за \"мозъка\" зад възкачването на президентския пост на Доналд Тръмп, създаде фондация в Брюксел, за да подпомогне популистките партии в Европа.     Банън твърди, че \"популисткото, националистическото, суверенитетското движение\" е влязло в Европа благодарение на политици като вицепремиера на Италия Матео Салвини, унгарският премиер и австрийският канцлер Себастиан Курц.\r\nСлед като успя да стимулира успеха на Доналд Тръмп, сега Стив Банън е насочил вниманието си към изграждането на крайнодясно политическо движение. Той се опитва да сформира движение, обединяващо популистки и националистически избиратели в Европа преди изборите от 23-26 май. Но група активисти в малко селце до Рим се надяват да разрушат това усилие.\r\nОколо 200 души излязоха в събота в Колепардо, на час и половина от италианската столица, в знак на протест срещу плановете на Банън да създаде училище за обучение на националисти в \"Чертоза ди Тризулти\", бивш картезиански манастир. Бившият съветник на Тръмп миналата година обяви намеренията си да превърне 800-годишното средновековно абатство - преди това обитавано от монаси - в академия за следващата вълна от популистки политици.  Протестиращите оспорват правното основание на концесията, чрез която се отдава манастирът, на основата на това, че целите на академията не са в съответствие с целта на сградата. Противниците на проекта твърдят, че академията на Банън ще превърне едно място на мир и гостоприемство в крепост на международния популизъм и антиевропейския национализъм. „Това би било в ярък контраст с духа на този манастир, който отдавна е място на мир за поклонници и посетители“, каза Киарина Яни, 58-годишен адвокат.\r\nНо близкият сътрудник на Банън Бенджамин Харнуел, който оглавява академията, казва, че не се притеснява от протестите. В интервю в градината на абатството Хърнуел споделя, че е мотивиран да изгради академия, която да обучава \"следващото поколение националистически и популистки лидери\", в съответствие с целта на Банън да създаде \"гладиаторско училище за воини на културата\".\r\nХарнуел отговаря за консервативния католически институт „Dignitatis Humanae“ (DHI), организацията, считана за „културната ръка“ на популисткия натиск на Банън в Италия и в Европа и за която италианското правителство е наело сградите на Тризулти.    Банън се опитва да създаде „военни зали“ в целия континент, за да подпомогне движението си преди изборите за Европейски парламент през май, а Харнуел твърди, че те работят в „отделни кътчета на едно и също бойно поле“.\r\nХарнуел заяви, че протестите срещу академията се ръководят от италианските леви партии и че има \"добри отношения\" с местната общност в Тризулти. \"Има и местни жители, които подкрепят академията и ние ги наричаме „тихото мнозинство\", каза той.\r\nСътрудникът на Банън ще обучава бъдещите политици на философия, теология, икономика и история, \"защитавайки юдео-християнските основи на западната цивилизация, чрез осъзнаването, че човек е създаден по образ и подобие на Бог.\"\r\nАкадемията Тризулти ще се превърне в основна културна инициатива, свързана с Движението - политическия проект на Банън за подкрепа на десни и дестабилизиращи групи в цяла Европа, каза Харнуел.\r\nНикола Фратояни, лидер на лявата партия Синистра Италиана, която участва в протеста, заявява: „Вярно е, че манастирът е основан през Средновековието. Но искаме средновековните идеи да останат вътре в тези каменни стени. Вместо това трябва да се борим с появата на тази тъмна вълна от ултраконсервативни движения в Европа и за подкрепа на европейските ценности”.   Даниела Бианки, бивш регионален съветник на лявоцентристката Демократическа партия и един от организаторите на протеста твърди: \"Манастирът е общо благо и не може да се превърне в символ на консервативно ограничаване.\"\r\nБивш стратег на Белия дом, Стив Банън наскоро прогнозира \"зашеметяваща победа\" за популистите и националистите в изборите за Европейски парламент през май.\r\nИзвестно е, че от подкрепата на бившия главен стратег на Тръмп се облагодетелства и бразилският президент Жаир Болсонаро. Докато Болсонаро обаче отхвърля твърденията, че Банън играе ключова роля в неговата кампания, синът му Едуардо се сприятели с американеца през юли миналата година. През август президентският син публикува тяхна обща снимка в Instagram с текст, който гласи, че Банън е \"ентусиаст по отношение на кандидатурата на баща му и че ще \"обединят сили срещу културния марксизъм.\"\r\nВ неделя Банън се присъедини към Болсонаро на вечеря в бразилското посолство заедно с различни членове на кабинета и други лидери, където обсъдиха теми като икономическите планове на страната.\r\nАмериканският президент Доналд Тръмп повдигна възможността за това Бразилия да стане член на НАТО, след като прие крайнодесния бразилски президент за разговори относно сигурността в Белия дом. \"Бразилия и САЩ никога не са били толкова близки, колкото сега\", каза американският президент в Овалния кабинет.\r\nБолсонаро пристигна в САЩ с половин дузина министри и цел за разширяване на търговското, дипломатическото и военното сътрудничество между двете най-големи икономики в Западното полукълбо.", "date": "2019.03.23", "title": "Новата цел на Стив Банън: да отгледа радикални популисти в Европа"}
{"url": "https://www.actualno.com/bgfootball/futbolnata-legenda-asparuh-nikodimov-predstavi-avtobiografichnata-si-kniga-vyv-vidin-news_732084.html", "text": "  Известният в близкото минало  футболен състезател и треньор на ЦСКА Аспарух Никодимов представи книгата си на своите почитатели в Регионалнатa библиотека „Михалаки Георгиев“. Книгата  е със  заглавие „Паро Никодимов – с ЦСКА в сърцето. Моята автобиография“. Изповедната творба е  написана в съавторство със Станил Йотов и Цветан Дерменджиев. Презентацията бе организирана от фенклубът на ЦСКА „От Видин до Карибите“ и Община Видин. На проявата присъстваха кметът Огнян Ценков и заместник-кметът по хуманитарни дейности Венци Пасков.     „Вие сте една силна личност, притежавате впечатляваща спортна кариера и сте пример за подражание на всички деца, които тепърва ще градят кариера във футбола. Видин е град, който има забележителни резултати в този спорт и правим всичко възможно това да продължи и занапред“, заяви кметът и добави, че е голям фен на Никодимов. В знак на признателност Ценков връчи плакет на Община Видин на Паро Никодимов. Авторът изрази благодарността си с думите: „Представих книгата си в много градове, но тук, във вашия град, за първи път ме уважи лично кметът на Общината“.   Футболистът разказа интересни истории от богатата си футболна кариера. С отбора на ЦСКА той печели шест пъти първенството на България по футбол и пет пъти Купата на Съветската армия.\r\nВсички гости на срещата получиха екземпляр от автобиографичната книга и топка на ЦСКА, а кметът Ценков - лично послание и автограф от футболната легенда.  .", "date": "2019.03.23", "title": "Футболната легенда Аспарух Никодимов представи автобиографичната си книга във Видин"}
{"url": "https://www.actualno.com/america/prikluchi-razsledvaneto-za-predpolagaema-namesa-na-rusija-v-izborite-v-sasht-news_732042.html", "text": "  Специалният прокурор Робърт Мълър е приключил разследването си за предполагаемата намеса на Русия в изборите в САЩ и е представил доклад, обяви генералният прокурор на САЩ Бил Бар. Така приключва почти двегодишното разследване, фокусирано върху президента Доналд Тръмп и кампанията му през 2016 година, пише БГНЕС. Това, което се казва в доклада, е поверително, но в писмо до Конгреса Бар пише, че може да обобщи своите “принципни” заключения “този уикенд”.     Няма данни дали Тръмп или членовете на неговото семейство, или бивши съветници в кампаниите са замесени в тайни споразумения с Русия или възпрепятстване на правосъдието, двата основни фокуса на разследването, които хвърляха сянка върху администрацията на Тръмп в продължение на две години.   Бар обяви, че ще се консултира със своя заместник Род Розенщайн и с Мълър, за да определят какво още от доклада би могло да бъде оповестено пред Конгреса и обществеността. “Оставам ангажиран да има възможно най-голяма прозрачност и ще ви държа в течение на развитието на нещата”, заяви Бар.\r\nЛидерите на Демократическата партия в Конгреса на САЩ поискаха докладът на прокурора Мълър от разследването по подозрения за тайно споразумение между Русия и предизборния екип на Доналд Тръмп да бъде направен публично достояние, без възможността Доналд Тръмп да го види преди останалите. “Наложително е г-н Бар да оповести публично доклада и да предостави съпътстващите документи и заключения на Конгреса”, заявиха председателят на Камарата на представителите Нанси Пелоси и лидерът на малцинството в Сената Чък Шумер.  Много от кандидатите за президентските избори през 2020 г. също призоваха за публикуване на доклада. “Както каза Доналд Тръмп, „покажете го“, написа Бърни Сандърс. “Призовавам администрацията на Тръмп да оповести пълния доклад на Мълър възможно най-скоро – никой, включително и президентът, не е над закона.”\r\n„Оповестете доклада на Мълър пред всички американци сега“, призова сенатор Елизабет Уорън, която инициира онлайн петиция за тази цел. “Този доклад трябва да бъде публикуван незабавно,” каза сенатор Кори Букър.   Доналд Тръмп заяви в сряда, че подкрепя публикуването на доклада. “Покажете го и оставете хората да го видят”, каза той и добави, че решението зависи от министъра на правосъдието.    ", "date": "2019.03.23", "title": "Приключи разследването за предполагаема намеса на Русия в изборите в САЩ"}
{"url": "https://www.actualno.com/politics/ninova-bsp-ne-podkrepi-popravkata-arteks-eto-koi-dvama-ot-bsp-sa-glasuvali-za-news_731972.html", "text": "  След два дни мълчание, известните лица на БСП взеха отношение относно промяната в Закона за устройство на територията, която е в полза на проекта \"Златен век\" на строителната фирма \"Артекс\" (бел. ред. - вместо 5 години срок за разрешително за строеж за обекти от първа и втора категория, вече срокът е 10 години ), нашумяла заради на лидера на парламентарната група на ГЕРБ Цветан Цветанов на четворно по-ниска цена от обичайната за такъв клас имоти на \"Артекс\".     Председателят на Столетницата , че партията ѝ не подкрепила поправката с думите: \"Не сме подкрепили този закон\". Само че проверка на в от заседанието - 25 януари, 2017 година, показа нещо друго. Извън 61 депутати на ГЕРБ, начело с Цветан Цветанов, които гласуват \"за\", същото правят двама социалисти. Това са Светла Бъчварова-Пиралкова и Радослав Стойчев.\r\nПо-известна от двамата е Бъчварова-Пиралкова. Тя , че на 13 август 2009 г. като председател на УС на Селскостопанската академия е сключила неизгодна сделка, от която е произлязла значителна вреда за академията - в размер на 1 326 671,36 лв. Бъчварова-Пиралкова дори , но през ноември миналата година главният прокурор , че съдът работи много бавно по делото.   Шестима души от Реформаторския блок (бел. ред. - гласуването на поправките в ЗУТ е едно от последните в живота на 43-тото Народно събрание ) също подкрепят поправката. Сред тях личат имената на , който подаде по-късно през 2017 година като лидер на ДСБ-София, на , който сега е председател на основаното от Меглена Кунева \"Движение България на гражданите\" и който е син на изпълнителния директор на Българската петролна и газова асоциация Андрей Делчев, на Корман Исмаилов, който с Касим Дал основа една от \"алтернативите\" на ДПС - Народна партия \"Свобода и Достойнство\", на , дясната ръка на Кунева и дългогодишен кмет на Плевен, на сегашния председател на СДС , който поведе партията си към и за предстоящите евроизбори.\r\nОсвен това, не особено учудващо, поправката е подкрепена и от Красимира Ковачка, братовчедката на олигарха Христо Ковачки, чиято партия даваше допълнителна увереност на ГЕРБ в 43-тото Народно събрание.", "date": "2019.03.23", "title": "Нинова: БСП не подкрепи поправката \"Артекс\". Ето кои двама от БСП са гласували \"за\""}
{"url": "https://www.actualno.com/varna/varnenkata-zoja-chavdarova-kojato-pokorjava-vyrhove-zaradi-svoja-silen-duh-i-vjara-news_730523.html", "text": "  Има хора, които вдъхновяват с историите си. Хора, които въпреки трудностите, които им поднася животът, , следват ги докрай и ги постигат. Те могат да бъдат пример за всички нас. Такава е историята на Зоя Чавдарова от Варна- . Младото момиче се ражда с увреждане, което не й пречи да изживява пълноценно живота си и да опитва от всичко. Тя тренира тенис на корт вече 11 години и бързо се превръща в . Въпреки че Зоя играе при едни различни условия - в инвалидна количка, благодарение на нейния борбен дух и голямото й желание да се развива, тя става много добра в спорта.     С усмивка на лица тенисиската ни разказва, че преди години е тренирала и още един спорт- лека атлетика в залата на параолимпийската шампионка по лека атлетика Стела Енева. Именно тя я насочва към треньор по тенис на корт и Зоя решава да пробва. Момичето се чувства в свои води и разбира, че това е спортът, с който иска да се занимава. Най-добрите постижения на Зоя Чавдарова са през 2015 година, когато става републикански шампион на България при жените и на смесени двойки. Тогава взема и медал за второ място на турнира “Sirius Open” в Хърватска и второ място в “Bucharest Open” в Румъния. Зоя споделя, че точно тези успехи я мотивират да се развива и да стане следващият параолимпийски шампион по тенис на корт на България. По този начин талантливата варненска иска да популяризира този спорт при хора с увреждания. Нейната цел е много смела, но тя никога не се отказва. Именно затова и успява да постигне много от мечтите си.  Младата тенисиска споделя още, че следи всички изяви на състезателите с увреждания, най-вече на нейните приятели Даниела Тодорова и Ружди Ружди. Тя е на мнение, че винаги трябва да подкрепяме сънародниците си, защото успехите на България заслужават да се видят и чуят от повече хора. \r\nМакар че животът на един човек с двигателни увреждания несъмнено има своите трудности и предизвикателства, Зоя може да бъде пример за всички нас, как човек може да постигне всичко с много труд и упоритост. Тенисиската споделя, че най-голяма й мечта в момента е да участва и да вземе медал от следващите Олимпийски игри през 2020 година в Токио.\r\nЗоя вярва, че мечтата й може да стане реалност и със заразяваща усмивка на лицето се обръща към всички читатели с думите:    „Следвайте смело посоката на мечтите си! Живейте живота, който винаги сте си представяли!“", "date": "2019.03.23", "title": "Варненката Зоя Чавдарова, която покорява върхове, заради своя силен дух и вяра"}
{"url": "https://www.actualno.com/society/zapochva-remont-na-tri-mosta-na-magistrala-trakija-news_732076.html", "text": "  От 25 март, понеделник, започва ремонтът в платното за Бургас на три мостови съоръжения на автомагистрала „Тракия“ - при 13-ти, 15-ти и 20-ти километър, съобщиха от Агенция \"Пътна инфраструктура\". Виадуктите не са обновявани основно от построяването им преди повече от 30 години.     След започването на ремонта, движението ще се осъществява двупосочно в платното за София. За улеснение на трафика в края на работната седмица - в петък и в събота, в района на ремонтирания участък ще има две ленти в посока Пловдив и една - за София, а в неделя и в понеделник сутринта ще има две ленти за София и една за Пловдив.   Предвижда се ремонтните дейности да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 метра.\r\nАПИ апелира шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновените пътни участъци, се отбелязва в съобщението.  През седмицата започна ремонт и на моста над река Тополница на АМ „Тракия“. До 30 април движението от 77-ми до 78-ми км в посока Пловдив се ограничава в активната и аварийната лента и се осъществява в изпреварващата лента.\r\nОт 7 март движението по моста над р. Елшишка при км 89-ти на АМ „Тракия“ се осъществява двупосочно в платното за София, поради ремонт на платното за Пловдив.   От АПИ съобщиха още, че утре движението по автомагистрала „Хемус“ в района на 14-ти км в посока София ще бъде в изпреварващата лента, а от 9.00 до 16.00 часа ще бъде ограничено движението в изпреварващата лента в отсечката между 20-ти и 21-ви километър в посока София на автомагистрала \"Тракия\".    ", "date": "2019.03.23", "title": "Започва ремонт на три моста на магистрала \"Тракия\""}
{"url": "https://www.actualno.com/chronicles/oficialno-se-registrira-pk-ekoglasnost-news_731911.html", "text": "  Политически клуб „Екогласност“ се създава през март 1990 г., но се регистрира официално на 23 април 1990 г. Той произлиза от по-ранните организации на име „Независимо сдружение „Екогласност““ и „Комитет за спасяване на град Русе“, създадени в самия край на 1980-те години. Членове на организацията са сред основателите на СДС и Зелената партия.     Във Великото народно събрание ПК „Екогласност“ има 17 депутати, избрани с листата на СДС. През лятото на 1991 г. те (с изключение на Едвин Сугарев и Димитър Топлийски) подписват новата конституция на България.\r\nПК „Екогласност“ се определя като ляво-центристко природозащитно движение и обявява за свои ценности хуманизма и човешките права. „Екогласност“ е против строежа на АЕЦ, на каскадата Горна Арда и събирането в България на токсични отпадъци. В периода 1990 – 1991 г. организацията издава и свой вестник „Екогласност“.\r\nРъководни органи: конференция, Изпълнителен съвет, Председателство. Председател е Емил Георгиев, известен като агент „СТАНИСЛАВ“ на Окръжно управление на МВР-ДС във Видин от 1978 г. В 37 Народно събрание „Екогласност“ има 6 свои представители в рамките на коалиция с БСП и БЗНС Александър Стамболийски, както и министър на околната среда – Георги Георгиев, а в 38 Народно събрание – в рамките на коалицията Демократична левица заедно с БСП, 1 народен представител. От 2005 г. участва в „Коалиция за България“  ", "date": "2019.03.23", "title": "Официално се регистрира ПК \"Екогласност\""}
{"url": "https://www.actualno.com/society/prognoza-za-vremeto-23-mart-sybota-news_731977.html", "text": "  Днес ще преобладава слънчево време. По-значителни увеличения на облачността ще има над източната половина на     страната, но вероятността за валежи е малка. В Западна България ще духа слаб северозападен вятър, на изток - слаб до умерен, от североизток. Преобладаващите максимални температури ще са между 16° и 21°, по-ниски ще останат в Североизточна България и по Черноморието - 10°-14°.\r\nАтмосферното налягане ще се понижи, но ще остане по-високо от средното за месеца, съобщава за Агенция „Фокус“ дежурният синоптик Евгения Егова от Националния институт по метеорология и хидрология.   Над Черноморието ще има по-значителни, временни увеличения на облачността, но вероятността за валежи е малка. Ще духа до умерен североизточен вятър, който след обяд ще отслабва. Максималните температури ще са между 10° и 14°.Температурата на морската вода е 9-10°. Вълнението на морето ще е 1-2 бала.  Над планините ще преобладава слънчево време с по-значителни увеличения на облачността в следобедните часове, но валежи не се очакват. Ще духа умерен до силен вятър от север-североизток. Максималната температура на височина 1200 м ще е около 9°, на 2000 м - около 3°.\r\nВ неделя и понеделник ще бъде предимно слънчево. Минималните температури на повечето места ще са между 0° и 5°, а дневните ще се повишат, повече втория ден, когато вятърът ще се ориентира от запад-югозапад и максималните ще са между 18° и 23°.\r\nВъв вторник от запад облачността бързо ще се увеличи и на места ще превали дъжд. Вятърът ще се ориентира от северозапад, ще бъде слаб до умерен и ще започне понижение на температурите, което ще продължи и през следващите дни.    ", "date": "2019.03.23", "title": "Прогноза за времето – 23 март (събота)"}
{"url": "https://www.actualno.com/plovdiv/da-dadesh-na-horata-zanajat-a-ne-milostinja-realnata-integracija-news_731938.html", "text": "  50 жени от Столипиново - без образование, без професионален опит, без социални умения преминали през курса по шивачество, 80% от тях реализирани на пазара на труда. Това е равносметката след близо 4 години и половина, откакто немският журналист и известен с добрите си дела в Пловдив - Мирко Шваниц, постави основите с доставката на шевни машини и помощ при устройването. Проектът продължава под ръководството на Мария Шишкова, а от този месец шивашката школа вече става социално предприятие. Разширяват се не само учебните места в нея, някои от тях се превръщат в работни, площта расте, а към групата на жените, които успяха да променят живота си съвсем наистина, а не на думи, вече влизат и хора с увреждания.     Отначало плахо и колебливо, курсът по шивачество стана доста популярен в Столипиново, желаещите вече са повече от местата, а за да се обучи една шивачка качествено, се искат месеци работа. В момента завършва поредният четиримесечен курс, три от жените идват и извън заниманията, защото вече са си намерили работа и искат да бъдат във форма. През тия години приятелите на България от Берлин около Мирко Шваниц не спираха да подпомагат тази дейност, която, за разлика от много други проекти за ромската интеграция, през които просто са протекли и са се оттекли някъде едни пари без видими резултати, има реален ефект. Тя дава шанс на 20 годишната Севиле да започне за пръв път работа, на Калина, която е работила по-рано като чистачка по фирми, да се качи на по-горно стъпало, а на Севда, освен шанс за работа, дава и мотив да завърши образованието си, започнато и зарязано някога още в началните класове. Новият проект, който включва хора с увреждания, ще помогне на редица жени да приемат с достойнство проблемите си и да допринасят за своята самостоятелност, а не да разчитат на социални помощи. Тук не само ще се учи занаят, но и ще се произвежда реална продукция.   Като начало Мария Шишкова, която през годините доказа изключителната си способност да съчетава в прекрасна комбинация бизнес умения със социално мислене, започва преговори с голяма търговска верига за продажба на продукцията.", "date": "2019.03.23", "title": "Да дадеш на хората занаят, а не милостиня - реалната интеграция"}
{"url": "https://www.actualno.com/cars/fiat-chrysler-othvyrli-ofertata-za-slivane-s-psa-group-news_732050.html", "text": "  Френският алианс PSA Group, в който влизат компаниите Peugeot, Citroen, DS и Opel, е отправил официално предложение към италиано-американския концерн Fiat Chrysler Automobiles (FCA) за сливане между двата производителя, но то е било отхвърлено, съобщава The Wall Street Journal, като цитира свои източници. Преговорите вече са прекратени, тъй като ръководството на FCA е отхвърлило идеята. Основно това се дължи на семейството Аниели, което държи контролния пакет във Fiat. То не се интересува от сделка с PSA, тъй като очаква проблеми с финансирането. Пробемът в случая е, че французите още не са изплатили на General Motors придобиването на Opel, което беше финализирано през 2017 г. Главният изпълнителен директор на FCA Майк Манли заяви, че не се противопоставя на споразумение, което ще направи компанията по-силна. Според него, концернът му може да си партнира или да си сътрудничи с други големи производители, стига от това да има изгода - най-вече в икономически план. Според анализаторите на пазара, едно евентуално сливане на FCA и PSA ще бъде от ползва на компаниите, тъй като общо те ще произвеждат около 9 млн. автомобила и това ще им даде възможност да се конкурира с лидерите VW Group, Toyota Motor и Renault-Nissan-Mitsubishi. То ще даде възможност на PSA да се завърне по-лесно на на американския пазар - нещо, което французите планират за 2026 г.     ", "date": "2019.03.23", "title": "Fiat-Chrysler отхвърли офертата за сливане с PSA Group"}
{"url": "https://www.actualno.com/society/cenite-na-jajcata-trygnaha-nagore-mesec-predi-velikden-news_732009.html", "text": "  Месец преди Великден цената на яйца тръгна нагоре. В четири области на страната скокът е с до 12%, по данни на Системата за агропазарна информация. Според последния седмичен бюлетин средната цена на стандартните яйца е 27 стотинки за брой, като има райони, в които тя достига до 38 стотинки, предава БНР.     Експертите не се наемат с прогноза дали поскъпването ще продължи и до какви нива ще стигнат цените до края на април, когато е и Великден. Поскъпване, но по-незначително, има и при месото и млечните продукти.   Миналата година преди празника статистиците на системата пресметнаха, че стандартно Великденско меню за четиричленно семейство, включващо агнешко месо, хляб, салати, млечни продукти, бира и ракия, струва между 90 и 100 лева на домакинство, като най-скъпа излизаше Великденската трапеза в Русе, а най-евтина – в Бургас.", "date": "2019.03.23", "title": "Цените на яйцата тръгнаха нагоре месец преди Великден"}
{"url": "https://www.actualno.com/society/sedmichna-prognoza-za-vremeto-za-25-31-mart-news_731871.html", "text": "  Новата седмица ще започне с предимно слънчево и топло време с максимални температури между 18° и 23°. В над цялата страна ще е ясно и без валежи.     Във ще има променлива облачност. Температурите ще се повишат и максималните ще бъдат между 9 и 17 градуса.   В облачността ще се увеличи и ще има валежи от дъжд. В района на Смолян и Габрово ще превалява мокър сняг. Максималните температури между 3 и 12 градуса.\r\nВ валежи не се очакват. Ще има променлива облачност. Температурите ще са между 5 и 14 градуса.  ", "date": "2019.03.23", "title": "Седмична прогноза за времето за 25-31 март"}
{"url": "https://www.actualno.com/society/porychka-za-izgrajdane-na-tri-novi-bejanski-lagera-u-nas-pusna-mvr-news_732007.html", "text": "  Три нови бежански лагера ще се изграждат в Малко Търново, Елхово и Любимец. Обявената обществена поръчка е публикувана на страницата на МВР. Общата стойност е 9 313 900 лв. без ДДС, съобщава БГНЕС.     Лагерите ще бъдат изпълнени с фургони от контейнерен тип. В Любимец за целта е предвиден терен с площ от 15 392 кв. м. Той се намира улица „Одрин“ 73. Новият лагер ще бъде досега съществуващият Транзитен център за бежанци. Става въпрос за два терена, върху които има стари казармени постройки. Предвижда се новият лагер да бъде с капацитет за 1 088 души. Кметът на Любимец Анастас Анастасов бе категоричен, че в града няма напрежение заради изграждането на новия център. Това потвърдиха и живеещите в съседство хора. По думите им бежанците никога не са създавали проблеми в Любимец, защото центърът е от затворен тип. Някои дори смятат, че изграждането на нов лагер е добре за града, защото ще създаде нови работни места.   Други са настроенията в Елхово, където ще е най-големият лагер - за 1600 души. Лагерът ще бъде разположен на територията на „Гранична полиция”. Според обществената поръчка на 27 декара специално изградени площадки ще има 204 спални контейнера с тегло 2 тона и дължина 7 метра. Според местните трябва да има обществено допитване. Кметът Петър Киров коментира пред Би Ти Ви, че никой не е искал мнението му и разбрал за процедурата от сайта на Агенцията за обществени поръчки. „В Елхово вече има един разпределителен център, който стои празен и не сме съгласни да има втори”, каза още той.\r\nВ близкото село Бояново са в протестна готовност както през 2016 г. Казармите на бившия сапьорен батальон в Бояново тънат в разруха над 20 години. Те са разположени на 300 декара площ. През 2016 г. местните излязоха на протест срещу намеренията на това място да бъдат настанени бежанци.  ", "date": "2019.03.23", "title": "Поръчка за изграждане на три нови бежански лагера у нас пусна МВР"}
{"url": "https://www.actualno.com/education/uchenici-ot-varna-s-nagrada-ot-nasa-news_732004.html", "text": "  НАСА награди български ученици заради техен проект за космическа колония и орбитална станция, съобщи Нова телевизия. Единият приз е за група от девет единайсетокласници от варненеската Математическа гимназия, които създадоха космическа станция, която да приюти 15 000 души. Тяхна съученичка също получи индивидуална награда за своята космическа станция.     Катерина Саматовна от няколко години се занимава с астрономия. През 2018 г. заема второ място в конкурса на НАСА, а тази година печели и приза със своята орбитална станция „Дженезис 369”. „Тази година орбиталната станция е много по-мащабна. Отново имам реактор за термоядрен синтез, който е още по-разработен технологически, задвижван е от огромни йонни двигатели и дигиталният дизайн е много по-подробен и той отне около три месеца. Мисля, че би бил осъществим, тъй като гледах всички идеи, които са заложени в проекта, да са осъществими реално“, разказва Катерина пред Нова.   Първото място в категория „голяма група“ е за екип от девет ученици, създали „Град на космическия ускорител“. Той трябва да бъде достатъчно комфортен за колония от 15 000 земляни, които да изследват космоса. Основното в него е колайдерът. Създаването на целия проект обаче отнело две години.\r\n„Решихме да направим нещо необичайно, нетипично, невиждано досега в космоса. Не сме намерили друг проект за колайдер в космоса. Избрахме него, тъй като черпим ресурси от космоса, нещо което на Земята е по-трудно за контролиране. Като ходихме в ЦЕРН, консултирахме се, разбрахме много интересни факти къде сме сгрешили, къде имаме иновативни цели и по този начин изгладихме нашия проект“, казва Стефан Ангелов.  За да работи колайдерът, обаче, са нужни хора. Според малките учени, живеещите в колонията трябва да не усещат разлика със земните условия. „Трябва задължително да има изкуствена гравитация, което се получава чрез направа на дизайн, който е еднакъв или близък с няколко основни форми. Нашата форма се състои от един цилиндър, който играе роля на космопорт, където влизат и излизат всички космолети, свързан с три по-големи листовидни кухи модули, като в тях живеят хората и до тях долепени са още три по-малки, където стоят животоподдържащите системи на цялата колония“, обясни Мартин Тодоров.\r\n„Като избрахме тази форма, позволихме на колонията да има повече място за хората и за научноизследователските нужди, също така животоподдържащите системи трябва да се намират в определени части от колонията и те заемат определено място“, казва Драгомир Николов.   Благодарение на тези животоподдържащи системи в космическата колонията може да има нормална атмосфера, вода и храна. „Ще създадем атмосфера на колонията, подобна на тази на Земята. Всеки човек произвежда на ден около 700 грама въглероден диоксид. Този въглероден диоксид ще трябва да бъде отнеман от средата, в която живеят хората. Това го правим със специална система, която отделя въглеродния диоксид и го откарва в модулите с животоподдържащи система. А животоподдържащите системи в тези модули са растенията, които изхранват населението ни от 15 000 човека“, обяснява пред Нова телевизия Ирена Антонова.    Учениците от Варна ще пътуват до Вашингтон, където ще представят революционните си идеи на конференцията за Международно космическо развитие.", "date": "2019.03.23", "title": "Ученици от Варна с награда от НАСА"}
{"url": "https://www.actualno.com/business/fitch-ratings-povishi-perspektivata-za-kreditnija-rejting-na-bylgarija-ot-stabilna-na-polojitelna-news_732079.html", "text": "  Международната рейтингова агенция Fitch Ratings повиши перспективата на дългосрочния кредитен рейтинг на България от стабилна на положителна. Агенцията потвърди дългосрочния кредитен рейтинг на България „BBB“ в чуждестранна и местна валута, тавана за рейтинг на страната „A-“, както и краткосрочния кредитен рейтинг в чуждестранна и местна валута „F2“.     Подобряването на перспективата до положителна отразява оценката на Fitch Ratings за това, че ключови показатели, влияещи на крайната оценка за рейтинга, имат по-добро изпълнение за България в сравнение с групата държави с рейтинг „BBB“.   Бюджетните резултати са преизпълнени, с което допълнително се засилва фискалната и дълговата позиция на България в сравнение с останалите държави. Оценяваният бюджетен излишък през 2018 г. на начислена основа се очертава да бъде по-висок в сравнение с предишната прогноза, което е най-доброто представяне на страната през последните 20 години. От гледна точка на Fitch, ангажиментът на България за разумна фискална политика ограничава рисковете пред страната. От рейтинговата агенция очакват растежът на БВП да се засили през 2019-2020 г. (средно 3,3 %) след по-силно от очакваното забавяне през 2018 г. до 3,1 %.\r\nСпоред агенцията показателите за външните финанси на България продължават да се подобряват и превъзхождат тези за държавите с рейтинг „BBB“. В края на 2018 г., положителната външна позиция на страната се затвърди, докато държавите със сходен рейтинг са нетни длъжници.  Fitch посочват факторите, които поотделно или заедно биха предизвикали повишаване на оценката за рейтинга. Това са продължаващо подобряване на външните и фискални баланси, напредък в присъединяването към еврозоната, благоприятни перспективи за икономически растеж, които водят до по-бързо сближаване към нивата на доходите за държавите от групата със сходен рейтинг.\r\nБъдещи развития, които поотделно или заедно биха довели до негативни действия по рейтинга, са появата на външни дисбаланси, влошаване на външната конкурентоспособност, както и рязко покачване на държавния дълг, водено от фискално разхлабване или материализиране на условни задължения в баланса на държавата.", "date": "2019.03.23", "title": "Fitch Ratings повиши перспективата за кредитния рейтинг на България от стабилна на положителна"}
{"url": "https://www.actualno.com/europe/germanskata-policija-predotvrati-teroristichen-akt-10-dushi-sa-v-aresta-news_732048.html", "text": "  Германската полиция арестува 10 души по подозрение в подготовка на терористична атака, съобщи в. „Гардиън“. Заподозрените са били задържани при атака на полицията в района на Франкфурт. Те са на възраст между 20 и 42 години и са задържани при полицейска операция в района на Франкфурт.     Националността им засега не е изяснена. Вероятно са планирали атака с автомобил и огнестрелни оръжия. Главните заподозрени са 21-годишен мъж от Офенбах, град близо до Франкфурт, и двама братя, на 31 години, от Висбаден. Те са свързани с ислямистката салафитска общност в района, пише „Гардиън“, позовавайки се на информация на прокуратурата.   ", "date": "2019.03.23", "title": "Германската полиция предотврати терористичен акт, 10 души са в ареста"}
