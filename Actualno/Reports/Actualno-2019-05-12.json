{"url": "https://www.actualno.com/cosmos/astrobiolog-tvyrdi-che-ima-skrit-jivot-na-mars-news_748199.html", "text": "  Човечеството винаги е търсило признаци за извънземен живот във Вселената, включително на Червената планета, пише „Спутник нюз“. Някои астробиолози дори са създали теория, според която „древният Марс“ e предлагал доста по-благоприятни условия за живот отколкото по-младата версия на Земята.     Предположението, че някога на Червената планета е съществувал живот, означава, че там и в момента има живи същества, които вероятно се крият дълбоко под повърхността й. Това твърди Майкъл Фини, съоснователя на „Геном партнършип“ – неправителствена организация, която се занимава с изследвания на човешкия геном.   „Ако някога е имало живот на Марс, той може да се е преместил леко, да се е скрил, но вероятно все още е някъде там“, твърди ученият.\r\nВъпреки че в момента е пустия, преди 4 милиарда години марсианската повърхност е била доста „по-влажна“ и изобилстваща от реки, езера и огромни океани. Планетата обаче губи благоприятните си условия за живот заедно с магнитното си поле, което прави възможно зловредни частици от Слънцето да унищожат атмосферата на Марс.  Въпреки че в момента няма течаща вода на повърхността има вероятност под самата повърхност на планетата все още да има реки и вероятно под Южния полюс на планетата да се намира обширно езеро.\r\nСпоред астробиолозите Марс е имал доста по-благоприятни условия за живот от ранните години на Земята. Учените теоретизират, че всъщност животът на нашата планета е бил пренесен именно от метеоритни частици с марсиански произход, пише БГНЕС.   Настоящите проучвания обаче показват, че във въздуха на Марс няма наличие на живот. Изследователи от НАСА обаче наскоро получиха доказателства от марсохода „Кюриосити“, който засече наличието на метан в огромна пропаст.    Марсоходът проучва кратерът Гейл от 2012 година иустанови, че количеството на метан в пропастта варира в зависимост от сезоните.\r\nВ земната атмосфера този газ се получава от различни източници, включително микроби и други подобни организми. Разбира се метанът може да се обясни и с абиотични процеси като  взаимодействието на гореща вода със специфични скали. Но някои учени предпочитат да мислят, че това е доказателство за живот на Марс.", "date": "2019.05.12", "title": "Астробиолог твърди, че има скрит живот на Марс "}
{"url": "https://www.actualno.com/europe/tereza-mej-pokaza-futbolni-umenija-news_748210.html", "text": "  Тереза Мей взриви социалните мрежи с „футболните си умения“, съобщава „Рашъ тудей“. Британският премиер публикува видео в личния си профил в „Туитър“, на което се вижда как рита топка, или поне се опитва, с деца от избирателния си район в Мейдънхед.         Под клипчето тя написа: „Беше една историческа седмица за английския футбол – „Ливърпул“, „Спърс“, „Арсенал“ и „Челси“ вдъхновиха деца, възрастни и дори премиери“, имайки предвид успехите на английските футболни отбори в европейските клубни турнири.\r\nНякои от критиците на Мей обаче не бяха особено въодушевени от уменията й с топката, като заявиха, че се опитва да спечели политически дивиденти заради провала й със сделката за Брекзит, предава БГНЕС.  ", "date": "2019.05.12", "title": "Тереза Мей показа футболни умения "}
{"url": "https://www.actualno.com/curious/dneven-horoskop-za-13-maj-news_748217.html", "text": "        Този понеделник ще се наложи да запретнете ръкави. Ако не сте в състояние да сте във върхова форма в офиса по-добре си вземете отпуска или болничен. Времето в душата ни не винаги трябва да зависи от времето навън. Такъв ще е и този понеделник. Дори да вали нека в душата ви грее слънце.   Този понеделник е добре да помислите за здравето си. Не пренебрегвайте зъбобол, а реагирайте навреме. Колкото по-рано - толкова по-добре.     Този понеделник бъдете реалисти. Дори в романтиката. Ако партньорът ви очаква подобен жест от вас - не се дърпайте само, защото на вас не ви харесва. Този понеделник разчитайте само на собствените ви сили. Това важи за офиса и за въпроси, свързани с личния ви живот. Не оставяйте инициативата другиму. Този понеделник потърсете хубавото в себе си, а след това и у другите. Положителна настройка ще ви помогне да се справите с предизвикателствата на деня.   Този понеделник  потърсете пролука за почивка. Дори да съзерцавате в нищото в продължение на няколко минути ще ви помогне да се разтоварите психически. Този понеделник е ден за рязка промяна. Разкарайте от живота си всичко, което повече не може да търпите. Всяко закъснение ще ви коства много нерви. Този понеделник не се стремете към съвършенството. Още по-важно е да не изисквате същото от останалите. Понякога естествените неща са най-красиви.    Този понеделник е добър ден за бизнес идеи. Осигурете си приятна обстановка, в която да поразмишлявате над бъдещето и да начертаете смели планове. Този понеделник не се влияйте от чуждо мнение или препоръки. Следвайте собствените си убеждения, дори ако само вие сте на съответното мнение. Този понеделник бъдете стриктни към себе си. Всичко и всички останали може да почакат. Нищо няма да се получи добре, ако вие самите не се чувствате добре.", "date": "2019.05.12", "title": "Дневен хороскоп за 13 май"}
{"url": "https://www.actualno.com/balkani/radev-pokanih-stevo-pendarovski-da-poseti-bylgarija-news_748208.html", "text": "  Поканих Стево Пендаровски да посети България и той прие моята покана, заяви президентът Румен Радев, предаде специалният пратеник на БГНЕС в Скопие.     Радев бе първият държавен глава, когото новоизбраният президент на Република Северна Македония прие в резиденцията си, след като официално положи клетва пред парламента по-рано днес.   Имахме много ползотворни разговори и с председателя на парламента, и с новия президент. Очаквам много! Диалогът с Пендаровски се получава. Северна Македония ни е най-близката държава, каза президентът Радев след разговора в президентската резиденция „Водно” с новия президент на югозападната ни съседка.\r\nБългарският президент съобщи пред медиите, че с колегата си са споделили теми от широк спектър, които касаят и европейската, и евроатлантическата перспектива на Македония и двустранните отношения.  „България трябва да има европейски подход към Република Северна Македония, а това ще рече да продължаваме работа в две основни направления. Първо, европейската и евроатлантическата перспектива на страната са от изключителна важност за България и затова трябва всеобхватно да помагаме, да подкрепяме нейните усилия за покриване критериите за членство. Защото, както казах и на двамата, ние сме си най-близки на Балканите. Хората от двете страни на границата споделят обща история, култура, религия и език”, заяви Румен Радев.\r\nТой отбеляза, че от друга страна България трябва да прилага европейските принципи и критерии, когато отстоява своя национален интерес.   „Споделих с председателя на парламента и пред президента Пендаровски, че очаквам друга динамика в работата на т.нар. Мултидисциплинарна експертна комисия, която изостава в своята работа. Също така им споделих, че имахме различни подходи, когато сключвахме договорите за добросъседство. Ние за разлика от Гърция не сме притискали Република Македония с някакви ултиматуми за срок, но ние очакваме, че дейността на тази комисия трябва да има по-широк спектър и тя не може да продължава до безкрай. Да, разбирам, че моментът е много емоционален за Република Северна Македония, за кратко време тук се случиха важни моменти, засягащи идентичност, национално самочувствие и т.н.. Но няма как да продължава до безкрай, защото ние всички тези неща, които трябва да се случат по този договор, трябва да залегнат и в учебниците, и в издателствата, и в медиите, и в съзнанието и нагласите на хората. Защото, ако продължаваме така, ще се окаже един ден, че Македония е формален член на ЕС, а ще са останали спорни въпроси, които могат да създават проблеми, което не е в духа на две държави-членки на ЕС”, коментира президентът Радев.    Държавният глава съобщи, че е получил разбиране по поставените от него въпроси от новия македонски президент. Радев отбеляза, че е важно страната ни да прилага европейските механизми и да бъдем абсолютно предсказуеми и да знаем какво изискваме и накъде вървим.", "date": "2019.05.12", "title": "Радев: Поканих Стево Пендаровски да посети България"}
{"url": "https://www.actualno.com/balkani/vselenskata-patriarshija-obyrna-pogled-kym-makedonskata-cyrkva-news_748263.html", "text": "  На последното си заседание Светият синод на Вселенската патриаршия, което се проведе под председателството на Вселенския патриарх Вартоломей, обсъди искането за получаване на автокефалност от страна на Македонската православна църква - Охридска архиепископия /МПЦ-ОА/, се казва в официално съобщение на патриаршията, цитирано от БГНЕС.     На заседанието, което продължи три дни - от 9 до 11 май, бяха разгледани три въпроса. \"Светият синод попълни вакантните места на архиепископиите в Австралия и Америка и разгледа полученото искане от страна на църквата на Северна Македония, която в момента, така както стоят нещата, е в състояние на разкол\", се казва още в документа.   Обсъждането на въпроса за получаването на автокефалност от страна на МПЦ-Охридска архиепископия съвпада с началото на редовното заседание на Светия архиерейски събор на Сръбската православна църква - най-вискокият орган на СПЦ. През есента на 2017г. МПЦ-ОА поиска Българската православна църква /БПЦ/ да ѝ бъде църква-майка и да се пребори за нейната автокефалност. Светият синод на БПЦ създаде специална комисия за разрешаването на този въпрос.\r\nТази година за първи път македонски епископ пътува с българската църковна делегация в Йерусалим за .  ", "date": "2019.05.12", "title": "Вселенската патриаршия обърна поглед към македонската църква "}
{"url": "https://www.actualno.com/europe/elizabet-ii-se-zabyrka-v-diplomaticheski-skandal-s-etiopija-news_748207.html", "text": "  Кралица Елизабет Втора предизвика истински дипломатически скандал като отказа да върне останките на „откраднат“ етиопски принц, чието тяло е погребано в параклиса „Сейнт Джордж“ в замъка Уиндзор, съобщава „Спутник нюз“.     Принц Алемайеху пристига в Англия като малко момче след като баща му – император Теодрос Втори се самоубива малко преди британските войски да щурмуват двореца му в северната част на Етиопия през 1868 година.   Етиопското правителство е подало официално искане за връщането на останките на младия принц преди 12 години, но от Бъкингамския дворец отказват да уважат молбата.\r\nПосланикът на Адис Абеба в Лондон отправи емоционален призив към британската кралица. Фесеха Шавел Джебре попита монарха как би се почувствала, ако някой от нейните близки е погребан в чужда страна.  140 години след смъртта му трагичната съдба на принц Алемайеху остава неразделна част от историята на Етиопия, уточнява БГНЕС.\r\nПрез 1868 година британските военни нахлуват в Етиопия в опит да спасят няколко дузини европейци, взети за заложници от император Теодрос Втори. След като армията на монарха е победена, а дворецът му превзет той избира да се застреля пред това да се предаде.   Останал сирак, Алемайеху е качен на кораба „Ферозес“ и отведен в Англия. Той е поставен под опеката на кралица Виктория, която според исторически свидетелства го обожавала. За съжаление малкият принц не живее дълго – той умира на 18-годишна възраст от туберкулоза.    През 2007 година етиопският президент Гирма Волде-Гиоргис отправя първото официално запитване до кралица Елизабет Втора за връщането на останките на принца. От тогава всяка молба до Бъкингамския дворец по този въпрос е отхвърляна.\r\nВ писмо от частния секретар на кралицата до посолството на Етиопия в Лондон се посочва, че Нейно величество се опасява, че при преместването на останките на принца ще бъдат обезпокоени и тези, които са погребани заедно с него. В катакомбите под замъка Уиндзор между 1845 и 1887 година са погребани над 40 души.От Бъкингамския дворец изразяват безпокойства да не бъде осквернено „това свято място“ като се предприеме ексхумацията на тялото.  От дипломатическата служба пък са категорични – не е възможно да не се пазят документи, показващи точното място на което е погребан принц Алемайеху, и са категорични – ще продължат с исканията за връщането на неговите останки на родна земя.", "date": "2019.05.12", "title": "Елизабет II се забърка в дипломатически скандал с Етиопия "}
{"url": "https://www.actualno.com/interview/trajko-mladenov-kak-da-se-sporazumeja-s-chovek-kojto-iska-da-falira-obshtina-kostinbrod-news_747741.html", "text": "   Историята с консултантския договор по ПРСР за е достойна за образец относно реализирането на проекти с европейски средства. Началото ѝ представихме онзи ден, 10 май, продължихме с позицията на консултанта по договора , а днес е ред на .       Защото не бяха ни предоставени авторските права от фирмата - консултант, от въпросния Арбен Хавальов. Като не даде авторските права, проектът не може да се реализира.   Беше му предложена сумата от 360 хиляди лева, която той отказа. Реално това беше форма на рекет, защото колкото повече е бавел разтрогването на тези взаимоотношения, толкова повече му се е трупала неустойката. Той не е имал сметка да вземе предложените пари, имал е сметка да чака. Той само печели, мотаейки ни две години и половина до връщането на сумата във фонд \"Земеделие\", защото ние така и не можахме да си реализираме проекта. Много по-интересно е защо многоуважаваният съд никъде не тълкува чл. 4, ал. 1 от договора, която е много ясна, че той ще си вземе парите при одобрение от фонда. А в заповедта от фонда се казва, че консултантските са нула, защото има нарушение при възлагането на обществената поръчка, промяна на предмета. Добре, ние сме му дали 360 000 лв, които той отказа. После му дадохме 800 000 лв. за консултантска работа, която не е реализирана.     Да, но платихме и 120 000 лв. хонорари, лихви, такси. 800 000 лв. вече сме изгубили по това дело. Дали сме му изключително много пари за нищо - защото проектите му не са одобрени от фонд \"Земеделие\", проектът не е реализиран и парите са върнати. За нищо е взел над половин милион. Сега претендира за още. Без 200 000 лв., защото те са му платени като одобрен частичен иск. Аз затова съм ги дал на ДАНС - и предходния, и по-предходния кмет, и въпросния консултант. Той изобщо не е имал сметка да се споразумява с нас и да му се платят 360 000 лв., защото можеше всичко да приключи с това. По-същественият въпрос е защо всичко това избухна преди да изтече давностният срок, вече в моя мандат. Реално погледнато до моя мандат той водеше едно дело с материален интерес 120 000 лева на ниво Районен съд. След влизането ми в длъжност той вкара още 60 000 материален интерес по делото, вдигна цената му и влезе на ниво Окръжен съд. Де факто тези години той не е имал сметка да приключи отношенията си с общината. Задавам си въпроса дали не е имало вариант на споразумение с предходния кмет - да не тормози общината тогава примерно?!    Да, аз бях заместник-кмет на Милен Димитров, но не бях наясно в подробности. Подал съм сигнали навсякъде. Визирам факта, че форматът, по който са се развили търговско-правните взаимоотношения, е нелогичен. Нелогично е взаимоотношенията да не са прекратени докрай в предходния мандат, след което изведнъж консултантът да скочи толкова брутално на общината в настоящия мандат. Консултантът да казва: \"Аз имам референции от единия и другия кмет, аз имам приета работа от единия и от другия кмет\". И многоуважаваният съд, който констатира, че по чл. 4-ти от договора ние дължим на консултанта, което не е правилно, но кой съм аз, съдът е независим. За мен специализираните органи трябва да констатират каква е била схемата и защо се цели да се фалира общината.    Още през миналата година. Последните две години се занимавам със специализираните органи. В единия случай прекратиха производството, но след това го започнаха отново, като казаха, че са намерили нови доказателства. В крайна сметка всичко е в процес на работа, аз даже не знам какви са новите доказателства. Дал съм информация, дал съм показания, оттогава не са ме търсили.    Защо се процедира така, след като не сме търговско дружество? Общината има лимит, бюджетът не е безграничен. И взимането на тези пари ще фалира общината. Капиталовата програма на общината е 1 милион на година, което означава, че няма да имаме капиталова програма 4 години. Само ще седим и ще вършим административна работа. А ние не можем без споразумение да му дадем тези пари, те са изключително много. Няма как накуп да ги извадим, няма и откъде.\r\nСъществен въпрос според мен е кой кмет в края на втория си мандат може да подпише такъв договор? И то човек, който преди това е бил заместник-кмет и се е занимавал с финансите на общината. И как двама кметове не решават казуса, особено предходният, и оставят всичко да решаваме ние, в нашия мандат. А този човек - Арбен Хавальов, аз изобщо не го знам, не съм го чувал. За мен това е било протакане на време, тупане на топката, докато дойдат едни изгодни хорица, при които въпросният консултант да фалира общината. 800 000 лева се имат за нищо! Какво споразумение след като са му дадени 800 хиляди \"живи\" пари?! Аз ги изтеглих от дневния център за работа с деца на улицата. Направих вътрешен заем, защото това беше в края на 2017-та година. Те ни запорираха сметките. Сега иска още 4 милиона и 200 хиляди. Спечеленият проект не е бил толкова, а той за консултант иска тази сума! Няма логика. Ние имаме цялата кореспонденция между предния кмет и него. Видно е, че той съвсем рядко се е появявал. В нашия мандат вкара още 60 000 лева и започна тежкото дело. Изчакал е достатъчно много за давността и да се натрупат пари от неустойките, да свърши мандата на предходния кмет, за да дойде по-изгоден вероятно. Съжалявам, но аз няма какво да обсъждам с него. Как да се споразумявам с човек, който иска да фалира общината? ", "date": "2019.05.12", "title": "Трайко Младенов: Как да се споразумея с човек, който иска да фалира община Костинброд?!"}
{"url": "https://www.actualno.com/crime/prodyljava-izdirvaneto-na-myja-zapodozrjan-za-ubijstovto-v-kostenec-news_748214.html", "text": "  Трети ден продължава издирването на мъжа, заподозрян за убийството на жена в Костенец.     До момента баретите са претърсили хижи и изоставени къщи в планината. В издирването се включи и хеликоптер, но огледите от въздуха не дават резултат. Обходен е целия регион.   38-годишната Милена Шишкова беше открита в безпомощно състояние, близо до дома ѝ в петък, 10 май, сутринта.\r\nПредположенията са, че убиецът е бившият ѝ партньор – Стоян Зайков, на 43 години.  Това, което се знае за него е, че е криминално проявен. Той е излежавал присъда и много добре познава района на Костенец, съобщава BTV. По данни на полицията и преди се е укривал от властите в изоставени постройки и землища.\r\nСнощи баретите са щурмували изоставена сграда в града, но не го открили.  Властите са получили сигнал от гражданин на тел. 112. Според него, Стоян Зайков е бил забелязан да преминава покрай сградата впетък.   Издирването продължава, в акцията се използва целия технически ресурс, с който разполагат от МВР, съобщават от Нова телевизия.    ", "date": "2019.05.12", "title": "Продължава издирването на мъжа, заподозрян за убийстовто в Костенец "}
{"url": "https://www.actualno.com/europe/papata-pozdravi-vsichki-jeni-po-povod-denja-na-majkata-news_748188.html", "text": "  Папа Франциск поздрави всички жени и майки по света по време на традиционната си неделна литургия във Ватикана, съобщава Ройтерс. Много държави по света отбелязват Деня на майката през втората неделя на месеца май.     Пред хилядите вярващи на площад „Свети Петър“ Светият отец обърна специално внимание на празника, предава БГНЕС.   „Искам да изпратя своите топли поздрави към всички майки по света. Да им благодаря за скъпоценната работа по отглеждането на децата и за ролята им в опазването на семейните ценности“, заяви главата на Римо-Католическата църква.\r\nДуховният лидер на 1,2 милиарда католици по света почете паметта и на „майките, които ни гледат благосклонно от небесата“.  В неделя сутринта Фрациск ръкоположи 19 нови свещеници, които приветства в лоното на Светия престол. Двама от тях го придружаваха по време на службата му пред вярващите от прозореца на личните му покои в Апостолическия дворец в Рим.", "date": "2019.05.12", "title": "Папата поздрави всички жени по повод Деня на майката "}
{"url": "https://www.actualno.com/curious/sedmichen-horoskop-za-13-19-maj-news_748237.html", "text": "        Новата седмица ще премине под знака на засилени контакти с ваши приятели. Във вторник дори да сте по-натоварени в работата, това ще ви донесе безспорни ползи.В сряда ще се развиват добре партньорските отношения- служебни и семейни. Някои представителите на знака ще имат своите успехи на любовния фронт. През почивните дни не се колебайте да организирате приятна изненада на любимия ви човек. В началото на тази седмица се посветете активно на работата си и резултатите ще са равни на отделеното търпение. Във вторник ще постигнете целите си само ако ги споделите с някого. В сряда чрез сериозността и готовността си ще привлечете вниманието на другите. В четвъртък не налагайте волята си върху хората - оставете ги да си вършат работата, както те си знаят, дайте им време, не ги натискайте. През уикенда не обещавайте нищо, особено ако не всичко зависи от вас.   Това е седмица, в която да намерите време да внесете ред и красота около вас. Нека това бъде една почивка от същинския работен процес, но с активни дейности по оптимизирането му. Ако не сте променяли обстановката, интериора, мебелите сега може да помислите и опитате различни варианти. В тези дъждовни дни ви се иска повече светлина и пространство  и усетът ви не ви подвежда. Доверете се на своите усещания и желания и смело реализирайте промените.     През тази седмица в служебен план познанията и опитът ви ще укрепят позициите ви, но не го показвайте пред колеги - може да предизвикате завист. Междувременно ще може да осъществите плановете и намеренията си. Във вторник не се заемайте с нищо, в което нямате опит. Сряда и четвъртък са дни, в които да обърнете внимание на въпросите, свързани с личния ви живот. През почивните дни може да ви се наложи да вземете решение. Бъдете смели. Това е седмица, в която да мобилизирате всичките си сили. В понеделник си припомнете забравеното, проверете знанията си, които се изискват от вас. Опитайте се да се усъвършенствате. Това се отнася и до поведението и умението ви да общувате с околните. Голяма част от успеха зависи от добрите отношения с тези, с  които контактувате. През уикенда не правете компромиси с почивката. Каквото сте свършили в работните дни - това е. Седмицата ще ви предостави много възможности. Ако се мобилизирате бодростта и оптимизмът ви ще ви набират последователи и ще ви издигнат в обществото. В средата на седмицата не игнорирайте споделеното от половинката ви. Той или тя ще има нужда от вашата подкрепа. В петък съдбата ще ви даде възможност да укрепите позицията си, материално и духовно. През уикенда се доверете на инстинктите си - така ще вземете правилното решение по семеен въпрос.   През тази седмица бъдете внимателни. Умът ви трескаво се мъчи да се справи с въпроси и проблеми за решаване, които обаче не са във вашата компетенция. Това не е, защото сте неспособни да се справите, просто няма как да знаете намерения и плановете на околните точно сега. Въздържайте се от сключването на сделки със земя, бизнес, свързан с храненето. Пазете гърлото си, особено ако знаете, че имате проблеми с него. През тази седмица си наложете самодисциплина, защото решенията, които взимате, може да не се харесат на близкото ви обкръжение. В понеделник се погрижете за бизнес проектите и пътуванията ви. Във вторник анализирайте всичките си дейности. В сряда не се захващайте с авантюри. Посветете четвъртъка на имота си. В петък не се занимавайте с нищо, в което не сте специалист. През тази седмица звездите ви съветват през този период да се посветите на служебните си задължения, особено ако работите в сферата на недвижимото имущество. За да е успешен периодът ви наблюдавайте последователността на събитията.  За тези, които искат да развият бизнеса си или търсят нова посока на развитие звездите ще дадат много шансове за реализация.  Също така периодът е добър и за профилактични прегледи.  Ако дълго сте отлагали посещението при вашия личен лекар сега е моментът да го посетите.    През тази седмица не изяснявайте отношение със съседи, братя или сестри. Търсенето на нова информация няма да е удачно. Не се захващайте и с уреждането на документи. В понеделник много хора ще се допитват до вас по най -различни въпроси. Във вторник всяка информация от всеки източник ще ви е полезна и необходима. В сряда бизнес пътуванията ви ще бъдат успешни. В четвъртък не подписвайте нищо, освен ако не е наложително. През уикенда си починете. През тази седмица емоциите ви няма да са ваш приятел. Дори в мислите си бъдете по-тихи от водата.  Не предприемайте действия, свързани с подобряването на финансовото ви положение. Дори да имате нужда от заем не взимайте кредит или от приятели.  Опитайте се да се справите с положението без да затъвате в дългове.  Сега не е добър момент за обмисляне на раздяла или развод В служебно отношение седмицата ще иска от вас да мислите трезво и да се съсредоточите в действията си. Не се надценявайте, тъй като колегите ви ще работят изненадващо добре. Четвъртък ще бъде най-късметлийският ви ден от седмицата. В петък някои съмнения и недоволство ще ви надвият, но не се тревожете - ще намерите силата да разрешите всичките си проблеми. През уикенда реализирайте потенциала си, относно семейните проблеми.  ", "date": "2019.05.12", "title": "Седмичен хороскоп за 13-19 май"}
{"url": "https://www.actualno.com/africa/vyoryjeno-napadenie-v-katolicheska-cyrkva-v-burkina-faso-ima-jertvi-news_748236.html", "text": "  Шестима души, сред които и католически свещеник, загинаха при нападение срещу църква в град Дабло, северната част на Буркина Фасо, съобщава АФП.     Въоръжени мъже нахлули в храма и открили безразборна стрелба по богомолците. След това подпалили църквата, няколко магазина и малко кафене преди да се отправят към местния здравен център, който ограбили, а единствената му линейка била запалена.   Според силите за сигурност атаката е била извършена от между 20 и 30 тежко въоръжени мъже. Все още никой не е поел отговорност за нападението, което е пореден акт на насилие срещу християнски църкви в страната през последните седмици, съобщава БГНЕС.", "date": "2019.05.12", "title": "Въоръжено нападение в католическа църква в Буркина Фасо, има жертви "}
{"url": "https://www.actualno.com/analysis/roditelstvo-v-shvecija-ad-ili-rai-news_746451.html", "text": "  Скандинавските страни са световно известни с високия си стандарт на живот и оглавяват класациите за най-добри места за отглеждане на деца. Семейства от дори развити страни като САЩ, Великобритания, Австралия или Германия се местят в скандинавски страни, за да намерят спокойствие и семеен уют. Въпреки това, в България скандинавските страни станаха нарицателно за адa за родителите.      реши да проучи какво е да си родител в една от тези страни. На прицел ни е , която се класира на първо място между страните за отглеждане на деца за 2019 година в класацията на , задминавайки Дания, Норвегия и Канада. Тази скандинавска страна има население от 10,2 милиона души, от които около 2 милиона са деца до 17 години.   Една от световно известните и атрактивни родителски политики в Швеция е , който е дълъг колкото майчинския. Бащите получават отпуск от 240 дни, колкото и майките. Общо на дете се падат 480 родителски дни, който е един от най-дългите отпуски в света. Майчинските и бащинските пари, наричани родителски пари, са 80% от дохода на съответния родител, като дори родител без предишен доход може да получи родителски пари в размер на 7000 крони (1400 лв) на месец. Правото на бащински и майчински отпуск е гарантирано от закона, за да могат и бащите да се възползват от това си право без притеснения, че ще изгубят работата си.\r\nКато допълнение, всяко семейство получава от 1250 крони (250 лв) на дете, като с всяко следващо тази сума се увеличава и се изплаща докато всяко от децата навърши 16 години.  Швеция има и една от най-щедрите системи за на родители със 120 болнични дни на дете и година, което е половината от работната година. Ако детето ще отсъства от детска градина или училище до 7 дена, не е нужно посещение на лекар, а единствено родителят да регистрира деня/дните на отсъствие в уебсайта на социалната агенция от вкъщи. Детските болнични са в размер на 80% от дохода на родителя и могат да се ползват, докато детето навърши 12 години.\r\nШвеция е известна и с почти безплатното си на високо ниво. За родителите има на разположение безплатни прегледи по време на бременност, курсове за родители, както и раждане и педиатър са безплатни. Присъствието на бащата по време на раждането е стандартна практика, като семейството разполага със самостоятелна стая, вместо родилна зала. Нещо, което прави Швеция още по-атрактивна за семействата с деца, е, че новородените не биват отнемани от майката и бащата, а им биват оставяни дори в първата нощ в болницата.\r\nДетските градини в Швеция също събраха популярност с дейности като разходки на открито и излети сред природата. Ролята на родителя отново е важна - започването на детска градина е с период на въвеждане, в който родител присъства в детската градина заедно с детето си в продължние на няколко седмици, докато детето се адаптира.       Обществените места са адаптирани с подходяща инфраструктура и съоръжения за деца и родители, а библиотеките са превърнати в закрити площадки, където децата могат да играят, когато времето не е подходящо, като същевременно развиват и любовта на децата към книгите.\r\nЗа порастналите деца има на разположение безплатни университети, както и системата за помощи и заеми за учащи (CSN). получава 2900 крони (600 лв) и има право на заем с ниска лихва до 7000 крони (1400 лв) на месец. Това облекчение е не само за учащите, но и за родителите, които не се налага да плащат за образованието на децата си.\r\nОт изброените политики оставаме с впечатлението, че държавата цели да помогне на семействата и даде възможност да прекарват колкото се може повече време заедно. Затова се запитахме имат ли почва и погледнахме статистиките.\r\nОт около 2 милиона деца в страната на възраст 0-20 г, насилствено изведени от семейството са около 0,25% (4 675 деца) , а около 1,5% от децата и младежите (30 500 деца за ) са били обгрижени съгласно Закона за социалните услуги (SoL) или по Закона за специалните разпоредби за грижи за младите хора (LVU) по някое време през годината. Това са предимно младежи в 15-20 годишна възраст, а най-често срещаната форма на настаняване е приемен дом, където имат контакт с биологичните си родители и социалните служби. .\r\nМакар в Швеция физическото дисциплиниране на малчуганите да е забранено със закон от 1979г., причините за намеса на детските служби изглежда са други, а именно две основни. е липсата на грижи от страна на родителите, например във връзка с психическото здраве на родителите, злоупотребата с тях, престъпление или когато родителите са починали или иначе липсват. е деструктивното поведение на самият млад човек, като престъпления, насилие или проституция. Според статистиките , което съвпада и с периода с .      Процентите на деца с мерки от социалните грижи не са по-високи от други развити страни, като към тях спадат и случаи на деца без родители, деца на бежанци без установен дом, деца пристигнали сами като бежанци и младежи с деструктивно поведение към себе си - групи, за които ние рядко се сещаме, говорейки за отнети деца.    ", "date": "2019.05.12", "title": "Родителство в Швеция - ад или рай?"}
{"url": "https://www.actualno.com/cinema/holi-beri-otnovo-iska-da-se-snima-vyv-film-za-djejms-bond-news_748183.html", "text": "  Холи Бери не би имала нищо против да участва в още един филм за Джеймс Бонд, съобщава „Контакт мюзик“. 52-годишната актриса съвсем скоро ще се появи на широк екран в третата част на „Джон Уик“, в която си партнира с Киану Рийвс.     Бери изигра ролята на Джинкс Джонсън, момичето на Бонд от филма „Умри друг ден“ от 2002 година. Въпреки че има доста предложения за роли и е доста ангажирана актрисата е категорична – ако й бъде предложена роля във филм за британския таен агент то тя ще я приеме веднага.   Звездата сподели, че все още пази страхотни спомени от играта си с Пиърс Броснан, който се превъплъти в образа на агент 007. „Това беше едно от най-страхотните преживявания в кариерата ми. Нямам търпение да гледам най-новия филм от поредицата.“", "date": "2019.05.12", "title": "Холи Бери отново иска да се снима във филм за Джеймс Бонд "}
{"url": "https://www.actualno.com/politics/plevneliev-radev-da-stoi-dalech-ot-germanskite-investicii-u-nas-news_748203.html", "text": "  Президентът Радев отново заблуждава и манипулира българското общество, казвайки днес в Асеновград: \"Специално за завода на \"Фолксваген\" аз поканих германския президент.\" Това заяви президентът Росен Плевнелиев в коментар на думите на действащия държавен глава.     По думите му, три са заблужденията, които Плевнелиев разсея.   В делегацията на германския президент е нямало изобщо представител на Фолксваген. В  същото време екипите на немската компания преговарят с правителството и автомобилния клъстер на България повече от година. И тези преговори не са свързани с Президетството.\r\nОсвен това, преговорите се водят не с екипи на \"Фолксваген\", а на \"Шкода\". Това, според Плевнелиев, показва \"дълбока некомпетентност\" от страна на президента Радев, пише \"24 часа\".  И не на последно място, самите преговори, както и бъдещото решение по сделката е изцяло експертно, според Плевнелиев. Това от своя страна означавало \"дълбоко неразбиране на процеса на преговори\" от страна на Радев.\r\nПолитизирането на темата е дълбоко погрешно, смята бившия президент. Според него, самото говорене пречи, независимо от кого, още повече от президента Радев.   \"Решението може да се вземе скоро, но може и с известна степен на вероятност да се отложи. Политическото говорене на Радев е контрапродуктивно и ще ни отдалечи, нещо повече - ще произведе крайно негативна реакция на инвеститора\", предупреди Плевнелиев.    Като почетен председател и създател на автомобилния клъстер на България, той призова президента Радев да стои настрана.\r\n\"По проекта работим и преговаряме заедно с правителството повече от година. Радев не е имал нищо общо. По-добре и да няма.\"\r\n\"Българското общество днес получи още едно доказателство за разликата между популисти, в случая Радев, и обществено отговорни лидери, които мислят и действат дългосрочно, наистина искат тази стратегическа инвестиция да се случи, и именно затова мълчат и работят посветено повече от година\", заключи Плевнелиев.   ", "date": "2019.05.12", "title": "Плевнелиев: Радев да стои далеч от германските инвестиции у нас "}
{"url": "https://www.actualno.com/varna/rekordi-i-super-rezultati-na-maraton-varna-news_748191.html", "text": "  С рекорди на трасето и изключително силни резултати ще се запомни четвъртото издание на Маратон Варна, в който участваха 1030 атлети от 36 държави, сред тях 32 елитни бегачи от традиционно силните школи в Африка. Шампиони в класическия маратон на 42.195 км станаха представители на Кения, а при мъжете четирима „слязоха“ под досегашното върхово постижение. Особено впечатлява резултатът на шампиона Осеа Тюей, финиширал за 2.16:35 ч. – с близо три минути по-бързо от досегашния рекорд на трасето.     Кениецът изненадващо срещна много силна съпротива от европеец – Артьом Подубни от Украйна водеше до 30-ия километър, но след това Тюей „включи на директна скорост“, устреми се непоколебимо към финала и провокира останалите също да финишират със силни резултати. Така кениецът записва втора поредна победа в българската верига от маратони, след титлата в Стара Загора преди месец и половина. Той се очертава и основен фаворит за големия джакпот от 20 000 лв. за най-добро представяне във веригата.   Неговото лидерство за впечатляващата премия може да оспори кенийката Рут Матебо. Сега, във Варна, тя победи с 2.43:54 ч., като защити титлата си от миналата година и записа трета поредна победа в морската столица. Наред с това Матебо подобри с повече от минута собствения си рекорд на трасето от преди две години. Рут има едно второ място от маратона в Стара Загора тази пролет, което означава, че състезанието през есента в София ще определи кой ще спечели големия бонус.\r\nНай-бързи в големия маратон от българите бяха Илия Куцаров, финиширал 10-и с 2.43:42 ч. и осмата при жените Борислава Видева с 3.35:54 ч. Кенийци грабнаха победите и в полумаратона. Резултътът на шампиона при мъжете Уйклиф Бивот 1.05:19 ч. също е „гросмайсторски“, а при жените триумфира Рут Мбата с 1.15:05 ч. Зрителите приветстваха български победи в 10-километлавота дистанция: при дамите шампионка е Маринела Нинева с 39:09 мин, а при мъжете Иво Балабанов с 33:01 мин.  Само за четири години Маратон Варна се превърна в едно от емблематичните събития за града. И днес хиляди жители и гости на морската столица се събраха покрай трасето и в зоната на старт/финала за да изживеят незабравими емоции с проявата, която отново бе истински празник в центъра на морската столица, предава БГНЕС.", "date": "2019.05.12", "title": "Рекорди и супер резултати на Маратон \"Варна\""}
{"url": "https://www.actualno.com/america/nasilie-zaliva-meksiko-zaradi-borba-za-kontrabandata-na-kokain-news_748101.html", "text": "  Телата на общо 35 души бяха открити в три тайни гроба в мексиканския щат Халиско, заяви главният прокурор на щата Херардо Октавио Солис, съобщи РИА Новости.     Повечето тела са намерени в ранчо в община Сапопан. \"Намерени са 27 тела на хора, които са били държани насилствено там известно време. Досега само две от телата са идентифицирани“, каза Солис. Според него работата на експертите в ранчото продължава, така че е възможно броят на убитите да се увеличи.   Останките на други седем души бяха намерени  край къща в Гуадалахара, а в община Тлахомулко - останките на друго лице, каза още прокурорът.\r\nПрез последните години вълна от насилие заля Мексико, до голяма степен поради конфронтацията между картелите за контрола над контрабандата на кокаин в САЩ. Броят на убийствата, извършени в Мексико през 2017 г. е почти 31 хиляди, съобщи по-рано Националният институт по статистика и география в латиноамериканската държава.  Както заяви в началото на февруари заместник-началникът на Министерството на вътрешните работи на Мексико в страната има около 40 хиляди безследно изчезнали хора, над хиляда са откритите тайни гробове, а в моргите има 26 хиляди неидентифицирани трупа.", "date": "2019.05.12", "title": "Насилие залива Мексико, заради борба за контрабандата на кокаин"}
{"url": "https://www.actualno.com/politics/radev-lakonichen-vseki-opit-za-namesa-otvyn-trjabva-da-byde-presichan-bezkompromisno-news_748153.html", "text": "   Така, с едно изречение, отговори президентът на България Румен Радев на въпрос, отправен от , по повод скандала с вчерашното изказване на у нас Хасан Улусой.     Припомняме, че той изрази мнение - в българските училища да се въведе обучение на турски език. Радев бе лаконичен и не посочи конкретен метод или решение на казуса . Не отговори и на питането чрез какъв метод или начин може да бъде възпрепятствана една такава външна намеса.   А на въпроса ще вземе ли отношение по проблема, президентът подчерта, че вече го е направил. В тази връзка, Радев подчерта, че вчера \"докато дебатираха кой какво е казал и какво е искал да каже\", с подкрепата на президентската институция, сдружението на съпругата му Десислава Радева се проведе финалната част на състезанието \"Да пазим езика си\", в което взеха участие хиляди български деца от всички етноси.\r\nДържавният глава на България Румен Радев гостува в Асеновград по повод празника на града.  ", "date": "2019.05.12", "title": "Радев - лаконичен: Всеки опит за намеса отвън трябва да бъде пресичан безкомпромисно"}
{"url": "https://www.actualno.com/europe/jeni-v-germanija-shte-bojkotirat-katolicheski-hramove-zaradi-seksualni-zloupotrebi-news_748105.html", "text": "  Женски организации в Германия започват едноседмичен бойкот на католическата църква в страната в опит да осъдят сексуалното насилие, упражнявано от членове на духовенството и да настояват достъпа на жените до свещеничество, информира Спутник.     Протестиращите планират да проведат демонстрации около германските католически църкви на 50 места в страната до 18 май, съобщи Deutsche Welle. Основният протест ще се състои в неделя в град Мюнстер в западна Германия, известен със своята катедрала.   Според протестиращата Андреа Вос-Фрик инициативата е наречена движение „Мария 2.0“. В немския католицизъм Дева Мария е наричана просто „Мария“. Движението е предизвикано от множеството скандали, свързани със сексуална злоупотреба с непълнолетни, които разтърсиха католическата църква.\r\nВ петък \"Католическата немска лига на жените\" и \"Католическата женска общност на Германия\" нарекоха бойкота \"важен сигнал\", подчертаващ необходимостта от църковни реформи.  \"Без жените нищо не се случва\", каза Томас Щайнберг, председател на Централния съвет на немските католици.\r\nСвещеникът на Светия кръст на Мюнстер Стефан Юргенс обаче каза, че липсата на жени в свещеничеството се подкрепя от жените католички.   \"Това е, което съм преживял през 25-те години служба: най-жестоките опоненти на свещеничеството за жените са сред самите жени!\" - каза Юргенс.    В четвъртък папа Франциск въведе ново законодателство за католическата църква, което задължава всички случаи на сексуално насилие да бъдат докладвани.\r\nНовото законодателство идва след като папа Франциск прие оставката на кардинал Рикардо Еззати, архиепископ на Сантяго, който бе обвинен в прикриване на сексуални злоупотреби, извършени от членове на католическо духовенство в Чили.", "date": "2019.05.12", "title": "Жени в Германия ще бойкотират католически храмове заради сексуални злоупотреби "}
{"url": "https://www.actualno.com/crime/iztichaneto-na-metan-kraj-blagoevgrad-e-ovladjano-njama-opasnost-za-horata-news_748164.html", "text": "  Изтичането на газ метан по Е-79 край Благоевград е овладяно. Няма опасност за хората. Движението в района е пуснато, съобщи Нова телевизия.     Преди обяд беше засечено изтичането от товарен автомобил \"трейлер\", превозващ бутилки с компресиран природен газ-метан. Това се случи край бензиностанция и имаше опасност от експлозия. Затова беше затворена отсечка главен път Е-79 на входа на Благоевград.   ", "date": "2019.05.12", "title": "Изтичането на метан край Благоевград е овладяно, няма опасност за хората"}
{"url": "https://www.actualno.com/curious/harakterni-cherti-za-zodiite-kozirog-ribi-i-vodolej-news_747280.html", "text": "  Всеки един човек е различен по свой собствен начин. Това, обаче, съвсем не означава, че нямаме прилики с останалите. Особено щом стане въпрос за някой, който споделя нашия зодиакален знак. Според астрологията, можем да разберем кои са характерните черти на даден човек, само ако знаем коя зодия е. Оказва се, че месецът, в който сте родени, влияе и на развитието, начина ви на обличане и връзките с останалите.     Според зодиакалния ни знак можем да се запознаем с чертите на зодиите ни и със самите нас. Ето някои характерни черти в зодиите Козирог, Риби и Водолей, с какво се отличават и какво може да се очаква от тях.    Характерно за представителите на тази зодия е да не разкриват и показват чувствата си. Те са честни, разумни, амбициозни и много трудно се отказват от цел, която са си наумили. Като девиз за тях е типичен “Аз действам“. Винаги постигат набелязаните цели. Външния вид за тях е не се свежда толкова до това с какво са облечени, а с какво им е удобно. Като за създаване на връзка и семейство са много подходящи тъй като са изключително сериозни. Най-добре си подхождат със зодиите: Скорпион,Рак, Телец, Дева, Лъв.       Това са хора надарени с дар слово, спокойствие и силен разум. Ако трябва да изберат сърцето или разума да послушат винаги разума е на първо място. Бързо взимат правилни решения, а за тях девиза е “Аз раздавам“. На външният си вид държат много, облечени са със стил и са винаги подредени. Харесват бляскавото и бижутата. На моменти са малко самотни. Подходящи партньори за тях са: Рак, Скорпион, Везни, Телец.     Доста трудно е да се запознаеш с истинския им характер. Те са непостоянни, вятърничави и витаещи из облаците. За сметка на несериозността им обаче стои интелигентност, здрав разум и упоритост. Като девиз типичен за тях е “Аз знам“. Външния им вид и начина на обличане е малко старомоден, но те си го харесват и не се влияят от хорското мнение. Доста са оригинални в изпълненията си, както и в работата, която вършат с лекота.  Подходящи зодии за партньорство с  тях са: Близнаци, Везни, Лъв, Стрелец, Дева, Водолей.", "date": "2019.05.12", "title": "Характерни черти за зодиите Козирог, Риби и Водолей   "}
{"url": "https://www.actualno.com/europe/protest-300-litra-falshiva-kryv-zalja-parijki-ploshtad-news_748220.html", "text": "  300 литра фалшива кръв, разлята по стълбите на прочутия парижки площад „Трокадеро“ втрещиха група туристи, дошли да разгледат френската столица, съобщава БГНЕС. Шокиращата акция е дело на екоактивистите от „Икстинкшън рибелиън“.     Те буквално потопиха площада в кръв, за да привлекат вниманието към „масовото шесто по ред измиране“ на животински видове на Земята. Някои от активистите дори се „гмурнаха“ в морето от кръв, образувало се само на броени метри срещу Айфеловата кула – една от най-популярните туристически забележителности на Париж.   След като постояха мълчаливо около час на площада демонстрантите почистиха „фалшивата кръв“, състояща се предимно от царевично брашно, вода и сладкарска боя. Акцията им беше предизвикана от доклад на ООН, в който международната организация предупреди, че близо милион от общо 8-те милиона вида на Земята са поставени под заплаха от пълно изчезване.\r\n„Икстинкшън рибелиън“ беше създадена от група университетски преподаватели от Великобритания миналата година. Популярността на организацията обаче бързо набра сила и тя се превърна в глобално движение. То организира протести в различни точки на света с цел да привлече вниманието към климатичните промени, загубата на биоразнообразието на планетата и към опасните парникови газове.  ", "date": "2019.05.12", "title": "Протест: 300 литра фалшива кръв заля парижки площад"}
{"url": "https://www.actualno.com/society/d-r-stojan-tanev-v-izuchavanata-istorija-se-razprostranjava-mnogo-nevjarna-informacija-news_748226.html", "text": "  В последните десетилетия, преподаването на историческо образование е подчинено на текущата политическа и идеологическа конюнктурна ситуация.     Това каза за БГНЕС почетният професор от Шуменския университет „Епископ Константин Преславски” доц. д-р Стоян Танев, който представи доклад на тема „Историческото образование в България и други държави: опит за сравнителен анализ” по време на инициативата „Български исторически четения 2019”. Тази година те се провеждат под надслова „Зов Български”.   „За беда на историческото образование както в миналото, така и днес, особено в последните десетилетия, преподаването е подчинено на текущата политическа и идеологическа конюнктурна ситуация. Би трябвало – и преди и сега, и занапред, преподаването на история както у нас, така и в други съвременни общества да бъдат в съответствие на състоянието на историческата наука”, заяви Танев и добави, че чрез изучаваната история днес се разпространява много невярна информация, защото тя несъответства на историческите извори и на най-новите научни изследвания, които трябва да се направят с проучване на огромна архивна документация, проучване на информация от периодичния печат, ползване на дневници, спомени.\r\nСпоред него създаването на Българска национална доктрина ще възпре фалшифицирането на историята ни и използването ѝ за обслужване на политически интереси.  ", "date": "2019.05.12", "title": "Д-р Стоян Танев: В изучаваната история се разпространява много невярна информация"}
{"url": "https://www.actualno.com/showbusiness/naj-goljamata-dyshterja-na-silvestyr-staloun-vze-diploma-ot-koleja-news_748135.html", "text": "  Силвестър Сталоун е „изключително“ горд с дъщеря си София, която току-що все диплома от колежа, съобщава „Контакт мюзик“. 72-годишният актьор присъства на церемонията по връчването на дипломите в Университета в Южна Калифорния  сподели снимка, на която позира с дъщеря си в социалните мрежи.     Звездата от „Роки“ написа под фотографията в „Инстаграм“: „Нашата дъщеря София завърши колеж. Това е абсолютно удивителен ден за нас. Толкова съм горд“.   22-годишната София е най-голямата дъщеря на Сталоун от съпругата ми Дженифър Флавин. Двамата имат още две дъщери – 20-годишната Систин и 16-годишната Скарлет, припомня БГНЕС.\r\nЦялото семейство на София присъства на церемонията по завършването, за да покаже своята подкрепа, като всички без изключение публикуваха снимки в социалните мрежи, на които позират с дипломантката.  Дипломирането на София идва само две години, след като тя й сестрите й бяха обявени за \"Мис Златен глобус\" на церемонията през 2017 година. Ролята на \"Мис Златен глобус\" е да помага при връчването на отличията. Обикновено се поверява на дъщеря на холивудска звезда.\r\nОще тогава София заяви, че няма желание да следва стъпките на баща си и да преследва актьорска кариера, а вместо това предпочита да работи „зад кулисите“.   ", "date": "2019.05.12", "title": "Най-голямата дъщеря на Силвестър Сталоун взе диплома от колежа "}
{"url": "https://www.actualno.com/crime/ostava-kritichno-systojanieto-na-prostreljanite-ot-s-trapoklovo-news_748251.html", "text": "  Критично остава състоянието на двамата простреляни от 64-годишен мъж днес. Те са в сливенската болница. Няколко лекарски екипа се борят за живота им.     Днес предиобед 64-годишният Петър Маринов взел ловната си пушка и отишъл до Петолъчката, където  в крайпътно заведение, работи жена му. Стрелял няколко пъти в главата  й.   След това се прибрал в село Трапоклово. По пътя към дома си отишъл в съседа си.  Прострелял го с няколко куршума в главата и тялото. Върнал се в къщи и  се самоубил със същото оръжие. Починал е на място.\r\nБлизките на стрелеца Петър Маринов са в шок. В селото го описват като  работлив и спокоен. С 44-годишната жена били заедно отскоро.  Мотивите за действията на стрелеца все още не са ясни. Според събраните данни от разследването до тоази момент, няма връзка между двете жертви на престъплението.   ", "date": "2019.05.12", "title": "Остава критично състоянието на простреляните от с. Трапоклово"}
{"url": "https://www.actualno.com/sofia/shte-ima-li-bydeshti-problemi-zaradi-stroitelni-proekti-do-metroto-na-bul-bylgarija-video-news_748123.html", "text": "  Заради ремонт по канализационната мрежа на малката столична улица \"Александър Македонски\" много домакинства в София останаха без вода за няколко часа. Причината – пробит водопровод.      Читател на засне шуртящата като фонтан вода от пробива. А ремонтът от няколко седмици затвори кръстовището на „Александър Македонски” с ул. „Хан Пресиян” по посока булевард „България”.\r\nВсъщност ремонтът изобщо не е с цел единствено поддръжка на мрежата. В района, още преди да почнат изкопните работи, беше разлепено съобщение за предстоящи строителни работи. Оказа се, че парцелът, който е точно до подлеза на кръстовището на булевард \"България\", булевард \"Иван Гешов\" и булевард \"Петко Тодоров\" – там, откъдето минава маршрутът на третия лъч на метрото, е предвиден за строеж. Съгласно уведомлението, има разрешение за изместване на съществуващ канал, както и разрешение за строеж на велосипедна и пешеходна рампа.   На сайта на инвестиционна компания \"Мавели\" АД как ще изглежда мястото – осеметажна многофункционална сграда, която ще има жилищна, търговска и офис части. \" На партерен, първи и втори етаж ще бъдат поместени офиси, а от трети до осми етаж ще се разполагат апартаменти с квадратура между 90 кв. метра и 225 кв. метра \", пише в проекта. \" Проектирани са 3 подземни нива за паркиране и гариране, съобразени с обема хора, които ще живеят и посещават сградата \", четем още в обявлението на проекта.\r\nОсновен въпрос, който задават живущите в района, е ?!    Справка в Търговския регистър показа, че зад фирмата стои строителният предприемач , който е част от директорския борд заедно със съпругата му Мая Желева и сина им Виктор Желев. Велико Желев е известно име в строителния бранш – той беше ръководител на Агенция \"Пътна инфраструктура\" (АПИ) по времето на управлението на Симеон Сакскобургготски и беше разследван от Антикорупционната комисия (Комисията Кушлев по време на разследването) за демонстриран висок жизнен стандарт. Разследването е защото след като си тръгва от АПИ, Желев си подарява \"Мерцедес Макларън\" за около 360 хил. евро, а жена му Мая се сдобива с \"Порше Кайен Магнум\", .\r\nЖелев е и член на директорския борд на \"Хидрострой\" АД, като официално именно той е силният човек в компанията. Преди три години \"Хидростой\" купи свързваната с Делян Пеевски \"Водстрой\" 98 след . \"Водстрой\" 98 нашумя особено силно след светкавичния конкурс за изграждане на българската част на проваления вече газопровод \"Южен поток\". Конкурсът беше обявен точно преди Коледа през 2013 година и приключи на Нова година, но \"Водстрой\" 98 беше една от малкото успели да подадат документи компании. След фалита на КТБ Цветан Василев нападна шефа на \"Водстрой\" 98 Иван Мирински и го обяви за кукла, подвластна на Делян Пеевски.\r\nПрипомняме, че точно от другата страна на кръстовището на бул. \"България\", бул. \"Иван Гешов\" и бул. \"Петко Тодоров\" – откъм \"Петко Тодоров\", където започва столичният квартал \"Стрелбище\", вече над две години има протести срещу готвен строеж на 43-44-етажен небостъргач. Проектът е на строителната фирма НИКМИ, а в момента се чака за бъдещето му – заради от страна на прокуратурата, че извършената заменка за придобиване на имота от строителната компания с решение на Столичния общински съвет (СОС) и подписана от тогавашния кмет на София , е незаконна. В сряда, 15 май, от 19:00 часа предстои пореден протест срещу проекта и липсата на устойчиво решение, тъй като тази част на квартала е блокирана, след като НИКМИ разби съществуваща улица с аргумента, че минава през имота ѝ и почти 2 години по-късно няма промяна за отпушване на движението. Припомняме, че съгласно Закон за застрояване и устройство на Столична община (ЗУЗСО), ако терен, на който има инвестиционно намерение, е и е с лице по улици от втори и трети клас на първостепенната улична мрежа, .    Архив ", "date": "2019.05.12", "title": "Ще има ли бъдещи проблеми заради строителни проекти до метрото на бул. \"България\"? (ВИДЕО)"}
{"url": "https://www.actualno.com/cinema/holivud-bojkotira-shtata-djordjija-zaradi-zakon-za-abortite-news_748120.html", "text": "  Новият закон за абортите в американския щат Джорджия предизвика огромна вълна от недоволство в Холивуд, съобщава Би Би Си. Десетки актьори и продуцентски компании се подписаха под отворено писмо, в което посочват, че няма да работят в щата,  ако законът, който забранява прекъсването на бременността след шестата седмица, бъде приет.     Джорджия е поредният щат, който приема рестриктивните мерки срещу абортите, припомня БГНЕС.   Активистката на движението „Аз също“ – актрисата Алиса Милано призова американските жени да се присъединят към нейния „секс“ протест. Пост на звездата в социалната мрежа предизвика истински дебат и доведе до създаването на хаштаг „Секс протест“, който набира все по-голяма популярност в САЩ.\r\nТака нареченият „закон на сърдечния ритъм“, който беше подписан от губернатора на щата Брайън Кемп миналия вторник, трябва да влезе в сила от 1 януари. Очаква се обаче законодателството да бъде оспорено в съда.  Федерален съдия блокира подобен закон в Кентъки, който беше предвидено да влезе в сила незабавно след подписването си, с мотива, че е противоконституционен. В Мисисипи също прокараха подобно законодателство, което трябва да влезе в сила през юли, но също беше оспорено в съда. В Охайо законът за абортите през 2016 година  получи вето от губернатора.\r\nМотивът на опонентите на законодателството е, че много от жените все още не знаят че са бременни в шестата седмица, като сутрешното им неразположение започва едва в деветата седмица.   Ако Холивуд изпълни заканата си то това ще донесе големи финансови загуби за Джорджия. През миналата година от заснемането на филмови и телевизионни продукции в хазната са постъпили около 2,7 милиарда долара. Блокбъстъри, удостоени с престижни награди като „Черната пантера“ и поредицата „Игрите на глада“ са заснети в щата както и култовият телевизионен сериал „Живите мъртви“.    Сред актьорите, готови да бойкотират филмовата и телевизионна продукция в щата, освен Алиса Милано, са и Ейми Шумър, Кристина Апългейт, Алек Болдуин и Шон Пен.", "date": "2019.05.12", "title": "Холивуд бойкотира щата Джорджия заради закон за абортите "}
{"url": "https://www.actualno.com/balkani/stevo-pendarovksi-poloji-kletva-kato-prezident-na-republika-severna-makedonija-news_748176.html", "text": "  С тържествена клетва пред парламента на Република Северна Македония Стево Пендаровски официално пое поста на президент на страната.     \"В Европа няма толкова малка държава, в която да има толкова голямо разделение в обществото. Аз ще бъда президент на всички. Това каза президентът Стево Пендаровски, след като положи клетва пред парламента на Република Северна Македония\", предаде специалният пратеник на БГНЕС в Скопие.   Пендаровски, който е и първият президент на Република Северна Македония след промяната на името на страната, направи обръщение към депутатите. Той открои четири приоритета и подаде ръка на опозицията за сътрудничество.\r\nПрезидентът заяви, че ще работи за пълноправното членство на Северна Македония в НАТО и започване на преговори за членство в ЕС. Пендаровски посочи, че ще търси баланса в междуетническите отношения и отговорност на лидерите за посланията, които изпращат.  Според него един от най-важните резултати на последните президентски избори е, че те за пръв път са признати от всички, а всички етноси в страната за пръв път наричат държавата „моята държава”.\r\nПендаровски смята, че едни от най-големите предизвикателства са борбата с корупцията и организираната престъпност.   На церемонията в парламента в Скопие присъстват българският президент Румен Радев, сръбският президент Александър Вучич, албанският президент Илир Мета и президентът на Косово Хашим Тачи. Външният министър на Черна гора Сърджан Дарманович, гръцкият външен министър Георгиос Катругалос, заместник-министърът на външните работи на Полша Матей Ланг, заместник-министърът на външните работи на Турция Фарук Каймакчи и представител на кабинета на словенския президент Борут Пахор.    В зала е и бившият вече президент Георге Иванов, също и Бранко Цървенковски. В пленарна зала присъстват депутати от опозиционната ВМРО-ДПМНE.", "date": "2019.05.12", "title": "Стево Пендаровкси положи клетва като президент на Република Северна Македония "}
{"url": "https://www.actualno.com/politics/ninova-borisov-ne-uvolnjava-porojanov-zashtoto-ne-smee-ima-reshenie-za-spravedlivost-news_748179.html", "text": "  \"Моралът\" на Борисов се сблъска със задкулисието - и второто победи. Операция \"чисти ръце\" катастрофира. Това заяви председателят на БСП Корнелия Нинова в Асеновград.     Тя  припомни думите на премиера, който е казал, че ГЕРБ поемат морална отговорност за апартаментите и къщите за гости, и дори само при съмнения напускат постовете си. \"Не съмнения, а факти има за министър Порожанов, но Борисов не смее да му поиска оставката. Защо? Защото не е негов министър. Защото друг го назначи начело на министерството с най-сериозен бюджет за \"усвояване\", допълни тя. \"А какво стана с министрите и ?  За едни - само при съмнения, за други – не, дори и при доказателства. Задкулисието управлява и Борисов е зависим от него\", категорична бе Нинова.   По думите ѝ така никога няма да има справедливост. \"Ще продължават да крадат милиони от парите на народа, а на него да подхвърлят трохи. Затова Борисов не иска да подаде оставка при загуба, докато не си гарантира следващ главен прокурор, който да не го закача\", допълни тя. : преди избора  на главен прокурор - промяна в правомощията му, ограничаване на безконтролната му власт и поставяне на неговите актове под съдебен контрол. Второто е нов закон за КПКОНПИ и трето - Европейска прокуратура, начело с . \"Справедливост може да има\", заключи лидерът на левицата.  ", "date": "2019.05.12", "title": "Нинова: Борисов не уволнява Порожанов, защото не смее - има решение за справедливост"}
{"url": "https://www.actualno.com/politics/radev-shtom-rovjat-v-bokluka-za-kontrabandni-cigari-da-rovjat-i-v-ofshornite-smetki-na-politicite-news_748163.html", "text": "  \" \" е само началото и вододел накъде ще вървим. Не можем да градим модерна България, ако оставим нещата по старому - да се вихри безнаказаност и да се гоним. Аз напълно съзнавам, че премиерът е в много трудна ситуация и не си мислете, че искам България да затъва в корупционни скандали и да бъде синоним на корупция. На това нещо трябва да се сложи край. Но този край няма да стане с мълчание и спиране на говорене по тези теми, а с разнищване и прочистване\". По този начин президентът на страната ни Румен Радев вижда решението на проблема с имотните и корупционните скандали, които разтърсиха държавата в последните месеци.     Държавният глава припомни, че българският министър-председател Бойко Борисов събира пряко подчинените си служби и компетентни органи, всяка седмица. , направи сравнение Радев. Той посочи, че ако и сега кабинетът бъде изпреварен от медии, то няма да може да мотивира своите действия.\r\nСпоред президента, проблемът на министър-председателя Борисов не е в липсата на домашни визити по неговите министри и партийци. Не е дори и във факта, че назначеният антикорупционен орган не хваща необяснимото богатство на някои политици. \"А дори и да го правеше, той щеше да констатира само крайната фаза на корупционния акт и малка част от откраднатото\", казва държавният глава.    Президентът смята, че това не може да се лекува с медийно осветяване на прегрешилите или с оставки. \"За целта трябват две важни неща: въвеждане на прозрачен и отговорен стил на управление с ясни механизми за контрол, които да пресекат корупционните потоци\", подчерта държавният глава по време на визитата си в Асеновград, по повод празника на града.   , категоричен беше Румен Радев. Той посочи, че дори и безвъзвратно закъсняла, тази стъпка е важна и тя трябва да бъде подкрепяна.  „Премиерът пое личен ангажимент към мен за възстановяване на Висшето военновъздушно училище, който изпълни в кратък срок, за което му благодаря“, заяви Румен Радев. Той обаче подчерта, че подобни политики трябва да се водят по убеждение на самото правителство, а не в резултат на намеса от страна на президента. Всеки опит за намеса отвън в българската образователна система, в българското семейство, намеса за нашата история, за нашия език, за това как да възпитаваме децата си, трябва да бъде пресичан решително и безкомпромисно. Така президентът отговори на въпрос за изказването на посланика на Турция у нас, свързано с „по-ефективно изучаване на турски език в България“.    ", "date": "2019.05.12", "title": "Радев: Щом ровят в боклука за контрабандни цигари, да ровят и в офшорните сметки на политиците"}
{"url": "https://www.actualno.com/asia/snjag-blokira-dolina-v-indija-300-jaka-zaginaha-ot-glad-news_748152.html", "text": "  Най-малко 300 яка загинаха от глад близо до индийско-китайската граница, след като бяха хванати в снежен капан, съобщава Би Би Си. Труповете на животните са били открити в петък в североизточния щат Сиким, съобщи Радж Ядав, говорител на местния губернатор.     Яковете са били блокирани от обилните снеговалежи в района от декември миналата година. Властите се опитали да доставят храна на животните с помощта на хеликоптери, но заради лошото време на няколко пъти усилията им се провалили.   Този вид обитава района от хиляди години, уточнява БГНЕС. Яковете имат гъста козина, която ги предпазва от студа, млякото и месото им се яде, а местните хора използват силата им за транспорт и пренос на стоки.\r\n„Проходът, по който се стигаше до животните беше освободен от снега преди няколко дни. За нещастие, когато достигнахме до яковете беше прекалено късно“, посочва Ядав.  Яковете са открити в долината Мукутанг в северната част на щата. Тази година броят на загиналите животни е рекорден, посочват властите, които уточняват, че обикновено на година умират едва 10 до 15 животни.", "date": "2019.05.12", "title": "Сняг блокира долина в Индия, 300 яка загинаха от глад"}
{"url": "https://www.actualno.com/crime/64-godishen-zastrelja-jena-si-syseda-si-i-se-samoubi-news_748189.html", "text": "  64-годишен мъж от село Трапоклово, Сливен, е стрелял по жена си и свой съсед, след което се е самоубил, предава bTV. Инцидентът е станал предиобед.     Простреляните са откарани в болница. И двамата са в критично състояние.   Стрелецът е отишъл при жена си, която работи в заведение на Петолъчката, стрелял е по нея с законно притежавана ловна пушка, след което се е прибрал в селото и е стрелял по своя съсед няколко пъти.\r\nНакрая е отишъл в дома си и се е самоубил. Все още не са ясни мотивите му.  ", "date": "2019.05.12", "title": "64-годишен застреля жена си, съседа си и се самоуби "}
{"url": "https://www.actualno.com/asia/pilot-prizemi-pytnicheski-samolet-s-avariral-kolesnik-v-mianmar-video-news_748142.html", "text": "  Пилот извърши истински подвиг като успя да приземи безпроблемно пътнически самолет в Мианма, след повреда на предния колесник на машината, съобщава АФП.         Полет UB-103 на Мианмарските авиолинии се приземил в популярния туристически град Мандалей, като всички 89 пътници и 7-членен екипаж са невредими.  На видео, публикувано в социалните мрежи, се вижда как пилотът многократно се опитва да спусне предния колесник докато кръжи над пистата. След като не успява летецът прави заход за кацане и носът на машината се плъзва по пистата преди самолетът да спре.\r\nЙе Хтут Аунг, заместник-директор на Министерството на гражданската авиация на Мианма заяви, че първоначално пилотът е опитал да спусне колесника чрез автоматичната система за управление. След като не успял опитал безуспешно и ръчното управление преди да предприеме заход за кацане, предава БГНЕС.   Според Аунг проблемът е технически и само действията на опитния пилот са предотвратили огромна трагедия. Властите изпратиха екип от експерти, които ще установят точния проблем в системата за спускането на колесника. Машината е преминавала ежедневни технически проверки, категорични са от Мианмарските авиолинии. Това обаче е вторият подобен инцидент в страната за последните няколко седмици.    ", "date": "2019.05.12", "title": "Пилот приземи пътнически самолет с аварирал колесник в Мианмар (видео)"}
{"url": "https://www.actualno.com/healthy/bls-iska-prepodpisvane-na-aneks-kym-nrd-za-2018-g-news_748137.html", "text": "  С 221 гласа „за“ делегатите на извънредния събор упълномощиха представители на УС на Български лекарски съюз (БЛС) да преподпишат анекс към Националния рамков договор (НРД) за 2018 година. Гласувана беше и декларация за устойчива и реална политика в здравеопазването.     По време на преговорите БЛС ще настоява по най-бързият начин да се договори увеличение на недофинансираните клинични пътеки за лечение на деца, бременни и в областта на пулмологията, съобщиха от съюза.\r\nВ декларацията се казва: „ Ние, българските лекари, с тревога следим поредицата от протести в страната. БЛС се солидализира с изказаните от нашите  колеги - педиатри от Специализираната болница по детски болести \"Проф. д-р Иван Митев\" проблеми. Те могат и трябва да бъдат решени чрез повишаване на цените на КП в болничната помощ и чрез повишаване на цените на медицинските дейности и капитацията в извънболничната. По-най бързият начин трябва да се договори увеличение на недофинансираните клинични пътеки за лечение на деца, бременни и в областта на пулмологията.  Необходими са мерки, които  да създадат устойчива и реална политика“.   В спешен порядък БЛС настоява да бъдат предприети следните действия:  1.\tДа отпаднат лимитите за броя легла по клиники в Педиатрията. Ограничението да е общо за броя легла за педиатричните болници и отделения.\r\n2.\tБЛС настоява за увеличаване на цените на педиатричните клинични пътеки от 1-во до 3-то ниво  още в рамките на сега действащия Анекс към НРД 2018, като за тази цел се използва резерва на НЗОК.\r\n3.\tВъвеждане на потребителска такса за преглед на дете, която да бъде поета от държавата.       4.\tДа се отпуснат допълнителни средства в размер на 6 % от резерва на НЗОК, които да се използват за доболнична помощ още в рамките на сега действащия Анекс към НРД 2018.\r\n5.\tИзплащане на т. нар. „надлимитна дейност“ на болниците на стойност 153 млн. лв. с икономии реализирани от бюджета за болничната помощ за 2019 г.\r\n6.\tДостойно заплащане за всички работещи в здравния сектор, което да се реализира чрез реално остойностяване на труда на медицинските специалисти\r\nПриети бяха и промени в устава на съсловната организация, като за първи път гласуването беше машинно и позволи бързина и експедитивност при вота. „Край на урните и опашките при избор на нови ръководства в БЛС“, коментира д-р Иван Маджаров. Сред приетите промени в устава са отпадането на Акредитационния съвет, който беше създаден в края на 2012 г. Запазва се сегашното заплащане и структура на ръководство на съюза от председател, двама зам-председатели и главен секретар.  Не се прие предложението заемащите платени длъжности  в УС на БЛС да нямат право да заемат и длъжност управител на общински и частни ДКЦ и Медицински центрове.  Според приетите промени в устава БЛС вече ще издава печатен и/или електронен орган.", "date": "2019.05.12", "title": "БЛС иска преподписване на анекс към НРД за 2018 г. "}
{"url": "https://www.actualno.com/society/prognoza-za-vremeto-12-maj-nedelja-news_748071.html", "text": "  От запад облачността, предимно средна и висока, ще се увеличи и вплътни. Днес след обяд ще се развива купеста облачност и на места, главно в западните и планинските райони ще превали и прегърми. Вятърът ще се ориентира от изток-югоизток и ще е слаб до умерен. Минималните температури ще са между 6° и 11°, максималните - между 21° и 26°.     Атмосферното налягане е близко до средното за май, но ще започне бавно да се понижава. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ). Над Черноморието ще има разкъсана облачност. Ще духа слаб до умерен вятър от изток-югоизток. Максимални температури на въздуха ще са 15°-18°.\r\nТемпературата на морската вода е 13-15°, вълнението на морето ще е около 2 бала. Над планините облачността ще е значителна и в следобедните часове на места ще превали и прегърми. Ще духа умерен, предимно южен вятър. Максимална температура на височина 1 200 метра ще бъде около 14°, а на 2 000 метра - около 7°.", "date": "2019.05.12", "title": "Прогноза за времето - 12 май (неделя)"}
{"url": "https://www.actualno.com/crime/vzriviha-zybolekarski-kabinet-na-makedonci-v-blagoevgradsko-news_748169.html", "text": "  Взривиха зъболекарски кабинет на македонци в благоевградското село Ново Делчево. Всичко в кабинета е унищожено.     Взривът е станал около 3 часа тази нощ. Силата на ударната вълна е била изключително силна. Стената на кабинета, която е откъм улицата е разрушена, а стъкла от прозорците има на отсрещния тротоар. Нищо друго покрай зъболекарски кабинет не е пострадало.   В кабинета работят македонски стоматолози, които поддържат кабинета и посрещат клиенти в него на доста добри за пазара цени, , съобщи Нова телевизия. \r\nМакедонците възнамеряват да възобновят бизнеса си. Те работят в кабинета си вече 4-5 години.  Според кмета на селото Валентин Апостолов, пожарът е умишлен. Разследването по случая продължава.", "date": "2019.05.12", "title": "Взривиха зъболекарски кабинет на македонци в благоевградско"}
{"url": "https://www.actualno.com/asia/silni-eksplozii-v-pristanishtnija-grad-fudjejra-v-oae-news_748167.html", "text": "  Силни експлозии са били чути в пристанищния град Фуджейра в Обединените арабски емирства в неделя. Горят между 7 и 10 петролни танкера, съобщава „Спутник нюз“.     Според свидетели над пристанището малко преди първия взрив са прелетели американски и френски бойни самолети. Местните власти все още не са коментирали инцидента. Не е известна и причината за експлозията. Към момента няма данни за жертви и пострадали при взривовете.   Пристанището във Фуджейра, разположено на източното крайбрежие на страната, се използва както за търговски, така и за военни цели. То свързва всички емирства, разположени в радиус от 300 километра. Пристанището се намира само на 70 морски мили от Ормузкия проток и е с важно стратегическо разположение на фона на заплахите на Иран за блокиране на морския транспорт през пролива.\r\nПрез юли 2012 година ОАЕ започна да използва петролопровода Хабшан-Фуджейра, който доставя черно злато от петролните полета в Хабшан в Абу Даби до пристанищния град и така заобикаля Ормузкия проток, припомня БГНЕС.  В момента ОАЕ изгражда най-голямото в света съоръжение за съхранение на суров петрол във Фуджейра, където ще могат да се складират до 14 милиона барела от суровината.", "date": "2019.05.12", "title": "Силни експлозии в пристанищния град Фуджейра в ОАЕ "}
{"url": "https://www.actualno.com/asia/izrael-vdigna-blokadata-po-granicata-s-ivicata-gaza-news_748148.html", "text": "  Рано е неделя Израел отново отвори контролните пунктове с Ивицата Газа, които блокира в началото на месеца заради ескалацията на напрежението по границата, съобщава АФП.     КПП „Ерез“, през което преминават хора, и КПП „Керем Шалом“ – за транспорт на стоки са отворени и работят нормално, заяви говорител на звеното към Министерството на отбраната, което отговаря за охраната и контрола на граничните пунктове.   Границата с Газа беше блокирана на 4 май, след като движението Хамас, контролиращо палестинския анклав, изстреля стотици ракети по израелска територия, което предизвика ответен удар от страна на Тел Авив, припомня БГНЕС.\r\n4 израелски граждани и 25 палестинци загинаха при двудневния въздушен обстрел, който приключи в понеделник с временно примирие. Палестински източници заявиха, че Израел се е съгласил да облекчи продължаващата от десетилетия блокада на анклава в замяна на мир. Тел Авив не коментира публично споразумението, но в петък вдигна забраната, наложена на палестински рибарски лодки, плаващи по крайбрежието на Газа.  Според Израел блокадата е необходима, за да се изолират ислямистките управници на палестинския анклав – движението Хамас, с което страната е водила три войни от 2008 година насам. Според критици обаче заради шепа бунтовници Тел Авив наказва цялото близо двумилионно население на Газа.", "date": "2019.05.12", "title": "Израел вдигна блокадата по границата с Ивицата Газа "}
{"url": "https://www.actualno.com/balkani/pyrvijat-prezident-na-severna-makedonija-vstypva-v-dlyjnost-news_748094.html", "text": "  Първият президент на Република Северна Македония Стево Пендаровски днес официално ще встъпи в длъжност.     По време на тържествено парламентарно заседание Пендаровски ще положи клетва и официално ще започне да изпълнява длъжността президент на страната. Той поема поста от досегашния държавен глава Георге Иванов. Стево Пендаровски спечели вторият тур от президентските избори на 5 май срещу кандидата на ВМРО-ДПМНЕ Гордана Силяновска Давкова.   На церемонията ще присъства и българският президент Румен Радев.\r\nСтево Пендаровски има богат политически опит. Той е бил главен съветник за националната сигурност на покойния президент Борис Трайковски, а след това заема същата длъжност при наследника на Трайковски, Бранко Цървенковски между 2005 и 2009 г. По този начин Пендаровски работи за двете водещи партии - първоначално за ВМРО-ДПМНЕ, а след това и за СДСМ.  От 2008 до 2014 г. работи в Университета „Американ колидж“ в Скопие, където преподава международна сигурност, глобализация, световна политика и САЩ\r\nНа президентските избори през 2014 г. СДСМ издигна кандидатурата му за опонент на Георге Иванов. Пендаровски загуби с близо 14% на втория тур. Придържайки се към позицията на СДСМ, Пендаровски не признава изборните резултати тогава.   Пендаровски обещава кабинетът на държавния глава да отразява мултикултурния характер на обществото. След като доста време беше национален координатор за присъединяването на Македония към НАТО, наскоро Пендаровски заяви, че през 2020 г. Скопие вече ще е столица на държава-членка на Северноатлантическия алианс.    ", "date": "2019.05.12", "title": "Първият президент на Северна Македония встъпва в длъжност"}
{"url": "https://www.actualno.com/curious/3-te-zodii-koito-vinagi-se-vryshtat-news_747278.html", "text": "   Това са зодиите, с които може да се разделите, но пак ще се върнат. Обичат силно и макар да са горделиви, накрая винаги се връщат отново.      Телците са много горделиви, както всички знаем. За ината им дори няма да споменаваме. Нарани ли ги някой, наумят ли си нещо, импулсивно си тръгват тук и сега, без обяснения и без шанс да останат. Не и докато са толкова ядосани. След време обаче Телците доказват своята слабост с това, че започват да те търсят отново, да пишат, да звънят. Искат да си върнат щастието, което са имали, вече позабравили обидата и огорчението. Допуснете ги до себе си, те ще са ви благодарни. И повярвайте, няма да усетите разлика от човека, с когото сте били преди. Единствено могат да бъдат по-добри.       Девите дълго премислят, преди да си тръгнат или да разрушат нещо, което са градили с толкова усилия и са хвърлили толкова време, както и емоции. Техните решения никога не са импулсивни, дори когато някой им изневери. Готови са дадат втори шанс. Когато си тръгнат обаче и не са сигурни в това, не им трябва много време, за да се върнат обратно. Това, което искат като сигурност е обещание, че нещата няма да се повторят. Никога не забравят напълно раздялата и има шанс сериозно да ти натякват за грешките ти, които са довели до нея. Везните винаги търсят най-правилното решение за двамата партньори. Никога не си тръгват от егоизъм и желания, които засягат само него. Везните добре премислят всички варианти, готови са да простят много и да направят много компромиси. Когато си тръгнат окончателно поради някаква причина, им е нужно много дълго време, преди да решат отново да се върнат. Но винаги го правят накрая като се опитват да се свържат с ваши приятели, които да ви подготвят за това.   ", "date": "2019.05.12", "title": "3-те зодии, които винаги се връщат "}
{"url": "https://www.actualno.com/curious/gradche-v-sicilija-predlaga-kyshti-za-1-evro-news_748107.html", "text": "  Кметът на сицилианското градче Мусомели Джузепе Катания предложи в интервю за РИА Новости на руснаците да закупят всяка изоставена къща в историческия център на града за едно евро. Мусомели се намира в сицилианската провинция Калатанисета, а единственото условие на кмета, на което трябва да отговарят новите собственици, е да извършат цялостно обновяване на закупения имот, съобщава БГНЕС.     Кметът каза, че по-рано властите на Мусомели са решили да предложат на всички, които искат, особено на чужденци, да купят празни къщи в центъра за тази символична цена като част от кампанията за възстановяване на качествената градска среда. Според него това , публикувано на английски език на официалния сайт на общината, предизвиква голям интерес. През последните три седмици много хора са се обърнали към градските власти. Хората, потърсили връзка с общината сериозно обмислят възможността да използват този шанс и да се сдобият с дом в Сицилия. \"Сред тях все още няма руснаци, но се надявам, че след като РИА Новости съобщи за нашата инициатива, вашите сънародници ще се поинтересуват от предложението\", каза Катания.   \"Нашият град се намира в централната част на Сицилия. Според местните стандарти това е доста голямо селище, в което живеят почти 11 000 души. Броят на жителите на Мусомели, както и на много други райони в Сицилия, е намалял значително през последните години. Младите хора, които търсят работа, напускат сицилианските градчета, а сградите в историческите центрове са празни и полуразрушени. В тази ситуация решихме да предложим на всички, особено на чуждестранни граждани, които често идват в Сицилия на почивка и отдавна обичат нашата земя, да си купят празна къща само за 1 евро. Тези нови собственици всъщност трябва да отговарят само на едно условие: да се обнови имотът, който ще стане тяхна собственост\", каза кметът.\r\n\"Всъщност всички документи за продажба на почти 100 обекта на недвижими имоти вече са готови. Сред новите собственици има белгийци, французи, холандци и дори едно семейство от Австралия. Няма нужда да губите време: вече имаме заявки за 380 жилищни сгради, собственост на общината, а можем да предложим общо 500, най-много 600 къщи\", добави кметът.  Предложението на властите на Мусомели наистина е доста интересно. Градът, чиято история датира отпреди повече от 500 години, се намира в планински район на надморска височина от 765 метра. Поради това зимата е доста суха, а през лятото, въпреки че температурата на въздуха обикновено достига 30-32 градуса, топлината не се усеща много, поради постоянния лек вятър. До центъра на провинцията от Мусомели са само 58 километра, а до морският курорт Агридженто само 53 км. От международното летище на Катания, където редовно пристигат полети от Русия, Мусомели отстои на 150 км.\r\n\"Всъщност имаме всички основания да се гордеем с нашия град. Това е наистина място за комфортно и релаксиращо място. Искам да отбележа, че в градчето ни почти няма престъпност: през последните три години не е било извършено нито едно тежко престъпление, а само няколко дребни кражби\", завършва кметът.   ", "date": "2019.05.12", "title": "Градче в Сицилия предлага къщи за 1 евро"}
{"url": "https://www.actualno.com/showbusiness/obviniha-denis-rodman-v-krajba-news_748109.html", "text": "  Собственикът на студио за йога в Южна Калифорния обвини Денис Родман, че е помогнал на трима души да откраднат стоки за повече от 3 500 долара. Собственикът Али Шах твърди, че охранителните камери са заснели бившата звезда на НБА да влиза в Vibes Hot Yoga в Нюпорт Бийч във вторник, 7 май, 2019 г., с предполагаемите си съучастници.     Собственикът каза, че четиримата са работили заедно, за да отвлекат вниманието на служителите и да откраднат дрехи и 400-килограмов аметист от рецепцията, съобщи Асошейтед прес, цитирана от БГНЕС.   Шах каза, че Родман се е върнал по-късно и се е опитал да отвлече вниманието на друг служител, докато жена-компаньон е грабнала дрехи, изложени на витрината.\r\nПолицията съобщи на Los Angeles Times, че разследва случая и никой не е арестуван.  Родман заяви пред местни медии, че собственикът на студиото му е предложил дрехите като подаръци в замяна на преместването на кристала.", "date": "2019.05.12", "title": "Обвиниха Денис Родман в кражба "}
{"url": "https://www.actualno.com/smolyan/majki-ot-smoljan-ne-pipajte-decata-news_748072.html", "text": "  „Не пипайте децата!“ – това скандираха протестиращи срещу стратегията за детето в Смолян. Стотици родители и деца се събраха в късния следобед на Новия център пред общината и областната администрация. Те издигнаха плакати с надписи: „Няма да дадем децата си!“, „Чуждите НПО вън от БГ“, „Да опазим семейството“, „Да защитим децата на България“ и др.     \"Ние сме против стратегията за детето. Това, което ни смущава е, че се финансира от държава с много лоши практики в социалната грижа за децата. В Норвегия се отнемат деца без право на родителя да обжалва от социалните служби и се поставят в семейства, които биват подпомагани, при положение, че може да бъде подпомогнато семейството, от което е взето детето. Това се случва и в България и без тази стратегия. Би било хубаво това да се промени и да има възможност да се помага на самотни майки, които отглеждат децата си, а не на приемни семейства, на които дават по 700 лева, а на майки в затруднение се дават 300 лева социална помощ“, заяви Велика Димова, майка на двегодишно дете. „Доколкото сме запознати Норвегия е дала около 3 млрд. евро, за да може тази стратегия да бъде осъществена. Това е част от уж подпомагането и развитието на нашата държава. Знаейки за случаите на педофилия, издевателстване над децата, ние искаме по някакъв начин да се противопоставим. Не искаме стратегията ни да има нищо общо с тази държава. Ние искаме сами да решаваме за децата си“, допълни младата майка. Според нея в семейства, в които действително има насилие, държавата трябва да се намеси.  „Но ние сме загубили вярата в държавата, че работи и че може по някакъв начин да бъде адекватна и да помогне дори да има истински казус, защото социалните работници са неспособни, некадърни са и не могат да разпознават случаите, тотално некомпетентни за мен са абсолютно всички органи в тази държава“, каза още Велика Димова.    Според нея тази стратегия е последната капка, която е преляла чашата на търпението и затова толкова много хора са на протеста. „Аз нямам дете, но за в бъдеще ще имам и не искам да живея в държава, която лишава родителите от правото да отглеждат правилно децата си. Това според мен е нередно. Според мен тази стратегия е една голяма мафия срещу народа в България. Като искат да ни лишат от всякакви права и родителите, и като цяло народа“, каза Весела Михайлова. „Аз съм против да нахлуват такива глупости в държавата ни, взети от чужди държави, където хората са с различен начин на мислене и не искам да подражаваме. Не искам да подражаваме на други държави. Ние сме в България, българи сме и се борим за правата си и правата на нашите деца, за да останат в България“, допълни тя.    На протеста дойде и председателят на здравната комисия в Народното събрание д-р Даниела Дариткова, която е и ръководител на парламентарната група на ГЕРБ. Тя обясни на група жени, че стратегията за детето е оттеглена и не се разглежда. В кратката дискусия с протестиращите й бе казано също, че протестът е насочен и срещу промени в Закона за детето, които поставят в риск децата от нормалните семейства.\r\n„Това е абсолютно фалшива новина. Няма промяна в Закона за детето. Няма намерение за промяна в този закон. Никой никъде в България не е регламентирал, че ще се отнемат деца. Това е една фалшива новина, която през сайтовете успя да събере гражданското общество, което значи, че сме демократична страна и гражданското общество е живо. Само, че защо се поддава на фалшиви новини - това не мога да си обясня. Социалните служби работят и се стараят да защитават интересите на децата, но с оглед на това да подпомагат техните семейства“, заяви д-р Дариткова.   Организаторите на протеста отказаха да й дадат думата. Млада жена с мегафон поведе шествието от Новия до Стария център на Смолян, като по пътя до там скандираха „Не пипайте децата!“.   Малко по-късно в профила си д-р Дариткова написа следното:\r\n„Днес в Смолян присъствах на протест срещу Националната стратегия за детето. Опитах се да обясня на родителите истината като народен представител и да оборя всички фалшиви новини, които бяха цитирани от протестиращите. За съжаление не ми беше дадена думата от организаторите на протеста. Категорично заявявам, че , както се твърди от някои участници в протеста. Стратегията е оттеглена поради високия обществен отзвук и отрицателно отношение към нея. Поради тази причина не е започнато ведомствено съгласуване. Няма и работна група, която да подготвя проект за нов Закон за закрила на детето.\r\nИсках да заявя, че няма никаква промяна във въпросния закон и не се предвижда такава, която да води до отнемане на деца от родителите им. Всички други твърдения са спекулации и фалшиви новини, които целят да предизвикат неоснователен страх сред родителите. Няма нормативен документ и не се готви такъв проект, който цели отнемане на децата от техните родители, от техните биологични семейства. За съжаление думата ми не беше чута и най-голямото разочарование за мен е, че голяма част от присъстващите родители и техните деца са хора, които са ми се доверили като лекар. Аз всеотдайно полагам грижи за децата им и ми е болно, че не ми се доверяват като представител на Народното събрание. От мен те ще получат най-достоверна информация за законодателните и нормативните промени в социалната сфера“.", "date": "2019.05.12", "title": "Майки от Смолян: Не пипайте децата!"}
{"url": "https://www.actualno.com/crime/telefonnite-izmamnici-ekstradirani-ot-rumynija-ostavat-v-aresta-news_748116.html", "text": "  Съдът остави в ареста телефонните измамници, екстрадирани от Румъния. Мотивът е, че доказателствата срещу тях са достатъчно, за да се докаже вината им. Според съдията, има реална опасност задържаните да се укрият или извършат ново престъпление.     Петимата бяха предадени на българските власти на 8 май, след като бяха арестувани при акция  в Румъния през април. Те са безработни, с основно образование и криминално минало.   Останалите петима участници в престъпната група бяха задържани при същата акция в София и  в Горна Оряховица. Те са в следствения арест, след като  Специализираният наказателен съд и Апелативният специализиран  наказателен съд им определиха най-тежката мярка за неотклонение.\r\nВсички са част от една от най-големите организирани престъпни групи, занимавала се с телефонни измами. Групировката беше неутрализирана в хода на предприети действия на територията на София, Велико Търново и Румъния.  ", "date": "2019.05.12", "title": "Телефонните измамници, екстрадирани от Румъния, остават в ареста"}
{"url": "https://www.actualno.com/europe/osporvana-nadprevara-na-prezidentskite-izbori-v-litva-news_748115.html", "text": "  Литовците избират президент в оспорвана надпревара. Кампанията беше доминирана от обществена дискусия за социалното неравенство и бедността в Литва. В същото време правителството се гордее с най-силния икономически растеж на страната в еврозоната.     Девет кандидати се борят за поста на действащия президент Далия Грибаускайте. Според проучванията трима ще стигнат до балотаж на 26 май. Вторият тур ще съвпадне с изборите за Европейски парламент в страната, уточнява БГНЕС.   С най-големи шансове са: левият кандидат Саулус Сквенелис, бившият консервативен финансов министър Ингрида Симоните и независимият икономист Гитанас Наудеса.\r\nСимоните се ползва с подкрепата на богатите, образовани градски избиратели, докато популисткият подход на Сквенелис печели гласове в по-бедните селски райони на балтийската страна. Наузеда се стреми да привлича поддържници с дебата за разделянето на бедни и богати.  Литва се бори с рязък спад на населението поради масовата емиграция в Западна Европа от хора, търсещи по-добър живот. По последни данни бившата съветска република е с население от 2,8 милиона души. Около една четвърт от литовците живеят под прага на бедността, което е около 300 евро на месец.", "date": "2019.05.12", "title": "Оспорвана надпревара на президентските избори в Литва"}
{"url": "https://www.actualno.com/balkani/neoficialen-razkol-v-srybskata-cyrkva-zaradi-pokana-za-vuchich-news_748113.html", "text": "  Сръбският патриарх Ириней покани президента на страната Александър Вучич на църковен събор в понеделник (13 май), предаде БГНЕС.     \"В църковните среди твърдят, че главата на Сръбската православна църква /СПЦ/ е шокирал повечето архиреи,  когато им е съобщил, че е поканил Вучич на Събора\", пише в днешното си издание белградският вестник \"Данас\".   В понеделник, ако президента Вучич приеме поканата, той ще се срещне с патриарха Ириней и владиците, които са съгласни на подобна среща. Мнозинството от митрополитите обаче са против. Според тях, става въпрос за прецедент и тежък натиск от страна на държавата върху независимата работа на Сръбската православна църква, пише още изданието.", "date": "2019.05.12", "title": "Неофициален разкол в Сръбската църква заради покана за Вучич "}
{"url": "https://www.actualno.com/america/v-sasht-sydjat-20-farmacevtichni-kompanii-za-izmami-dori-do-1000-s-ceni-na-lekarstva-news_748108.html", "text": "  Повече от 40 американски щати подадоха иск, с който обвиняват фармацевтични компании в заговор за изкуствено увеличаване на цената на обичайни лекарствени средства. В делото се твърди, че около 20 компании са участвали в нагласяването на цени за над 100 лекарства, включително такива за лечение на диабет и рак, пише БГНЕС.     Една от обвинените фирми е \"Тева Фармасютикълс\", най-големият световен производител на генерични лекарства. \"Тева\", която отрича всякакви нарушения, казва, че ще защити действията си.   Искът, който е следствие на петгодишно разследване, обвинява компаниите, произвеждащи лекарства, че са участвали в престъпна схема за повишаване на цените - в някои случаи с повече от 1000%. Искът е подаден от главния прокурор на щата Кънектикът Уилям Тонг.\r\n\"Имаме убедителни доказателства, които показват, че генеричната лекарствена индустрия е извършила многомилиардна измама срещу американския народ. Разполагаме с имейли, текстови съобщения, телефонни записи и  свидетелства на специалисти от компаниите, които смятаме, че ще докажат  многогодишен заговор за определяне на цените и разделяне на пазарния дял  за огромен брой лекарства\", каза Тонг, цитиран от BBC. Тонг добави, че разследването е разкрило защо разходите за здравни грижи  и лекарства, отпускани по лекарско предписание, са толкова високи в  САЩ.  Представител на \"Тева\" в САЩ заяви пред медиите, че израелската компания \"не е участвала в никакво поведение, което би довело до гражданска или наказателна отговорност.\" Останалите 19 фирми, замесени в делото, все още не са коментирали твърденията.\r\nСпоред съдебното дело фармацевтичните компании са се уговорили за манипулиране на цените на десетки лекарства между юли 2013 г. и януари 2015 г.   ", "date": "2019.05.12", "title": "В САЩ съдят 20 фармацевтични компании за измами дори до 1000% с цени на лекарства"}
{"url": "https://www.actualno.com/politics/koalicija-vyzhod-otbeljaza-praznika-na-svetite-bratja-kiril-i-metodij-news_748139.html", "text": "  На празника на светите братя Кирил и Методий в столичния храм \"Св. Седмочисленици\" своя празник отбеляза Радикалдемократическата партия, част от коалиция ВЪЗХОД.      След молебена десетки граждани се включиха и в шествието по столичната ул. \"Шишман\" и в поднасянето на венец от името на РДП и коалиция ВЪЗХОД пред паметника на светите братя пред Народната библиотека. Сред множеството бяха председателят на РДП - Захари Петров, Стефан Иванов - председател на \"Движение Демократично Действие\", Радослав Кацаров - председател на \"Съюз на свободните демократи\", представители на БДС \"Радикали\", кандидатът за евродепутат от РДП - Теодор Страшимиров.  Тържествено отбелязване на празника на РДП от членове и симпатизанти на коалиция ВЪЗХОД имаше и в град Пловдив. Присъстващите бяха убедени в успеха на коалиция ВЪЗХОД и призоваха всички демократи да гласуват с номер 9 в бюлетината на предстоящите на 26.05.2019 г. избори.  . ", "date": "2019.05.12", "title": "Коалиция ВЪЗХОД отбеляза празника на светите братя Кирил и Методий*"}
{"url": "https://www.actualno.com/europe/migranti-napadnaha-policai-v-germanski-migrantski-centyr-news_748096.html", "text": "  Мигранти попречиха на полицията в Германия да извърши оглед на местопрестъпление в център за кандидати за убежище в южната част на страната. Там бе открит труп на жена, а след противопоставянето от мигрантската общност последва голяма полицейска операция.     Когато пристигнали на мястото полицаите успели единствено да потвърдят смъртта на жената, преди обитателите на центъра да ги принудят да си тръгнат.   \"Причината за случилото се все още е неизвестна и е предмет на полицейско разследване\", съобщиха органите на реда в южния германски град Регенсбург, пише dnes.bg.  \"Страстите сред някои от обитателите се разгорещиха до такава степен, че не беше възможно тялото да бъде прибрано\", се казва още в комюникето.  Ситуацията се разиграла в център, в който биват настанявани кандидати за убежище, докато чакат решение за статута си. Едва след около 3-часова специализирана операция полицаи са успели да прибере тялото на починалата жена от сградата. Няма данни за пострадали при мигрантския бунт.", "date": "2019.05.12", "title": "Мигранти нападнаха полицаи в германски мигрантски център"}
{"url": "https://www.actualno.com/asia/erdogan-sys-serija-ot-kritiki-napadki-sreshtu-izrael-i-zapada-news_748111.html", "text": "  Турският президент Реджеп Тайип Ердоган разкритикува израелското нападение над офиса на Анадолската агенция в ивицата Газа, заявявайки, че това е опит да се възпрепятства информация за \"мръсните работи [на Израел] по света\". Миналата събота израелските изтребители напълно унищожиха седем етажната  сграда в град Газа, в която се намира офисът на агенцията, припомня БГНЕС.     \"Израелската администрация, с кураж, която е добила от мълчанието на международната общност, стигна до бомбардиране на медии и хуманитарни агенции и те бомбардираха нашата агенция\", каза Ердоган, цитиран от Анадолската агенция.   \"Защото всичките им мръсни работи не трябва да се оповестяват публично. Който обяви [тези мръсни работи] за тях е враг\", каза още турският президент по време на 39-ия традиционен ифтар, организиран от благотворителната фондация \"Бирлик\" в Истанбул.\r\nЕрдоган добави, че въпреки израелската \"политика на тормоз\", Анадолската агенция продължава да работи, като преминава границите на Израел.  Ердоган разкритикува и западните страни във връзка с реакцията им на решението на Върховния избирателен съвет (YSK) за на 23 юни. \"Президентските избори в Австрия могат да бъдат отменени след 2 години. Чухте ли някакъв глас? ... Когато става въпрос за нас, дори и нашата молба [към YSK] смущава Запада\", добави той.\r\nТурският президент заяви, че независимо от това дали се приема или не Турция е независима, суверенна и демократична страна, която вярва в принципите на правовата държава.   ", "date": "2019.05.12", "title": "Ердоган със серия от критики-нападки срещу Израел и Запада"}
{"url": "https://www.actualno.com/chronicles/stotici-hiljadi-zagivat-pri-zemetresenieto-v-sychuan-news_748013.html", "text": "  Земетресението в Съчуан през 2008 година е най-голямото през последните 30 години в Китайската народна република. То се случва в 14:28 CST (09:28 EET) на 12 май 2008 г., с център в окръг Вънчуан, провинция Съчуан, Югозападен Китай. Магнитудът му е 8 по скалата на Рихтер според Държавното сеизмологично бюро на Китай.     Земетресението води до голям брой човешки жертви. По данни на китайското правителство от 24 май са загинали 60 560 души, а 26 221 все още се водят за безследно изчезнали. Ранените са повече от 352 290.   Смята се, че въпреки това жертвите щяха да бъдат много по-многобройни, ако епицентърът беше в близост до столицата на провинцията Чънду.", "date": "2019.05.12", "title": "Стотици хиляди загиват при земетресението в Съчуан"}
{"url": "https://www.actualno.com/europe/policija-shte-ohranjava-postojanno-kmeta-na-london-news_748067.html", "text": "  \"Скотланд ярд\" постави кмета на Лондон Садик Хан под 24-часова полицейска защита, съобщава в. \"Метро\". Причината – стотиците заплахи срещу него, отправени в социалните мрежи, уточнява БГНЕС.     Градоначалникът съобщи, че броят на заплахите, които получава, драстично се е увеличил от 2016 година насам. От офиса на хан са докладвали в полицията 17 души, които са изпратили на кмета на британската столица близо 300 заплашителни имейла и послания в социалните мрежи само за три месеца.   Самият Хан сподели, че заплахите са ескалирали от \"обидни имена и тролване до заплахи за тероризъм\". \"Не е редно последиците от това да съм кмет на Лондон, мюсюлманин и публична личност да са постоянна полицейска защита\", заяви той.\r\nСпоред лондонският градоначалник ситуацията значително се е влошила след преди три години. \"В страната се наблюдава повишаване на случаите на ислямофобия, антисемитизъм и хомофобия\", категоричен е Садик Хан.  ", "date": "2019.05.12", "title": "Полиция ще охранява постоянно кмета на Лондон"}
{"url": "https://www.actualno.com/health/depresijata-sled-praznicite-kak-da-ja-pobedim-news_748110.html", "text": "  Всички обичат дългите празници, но всеки път, когато приближи краят им, повече от една трета от хората са , връщайки се отново на работа. Руски психотерапевт сподели с РИА Новости съвети, които ще помогнат да се избегне отчаянието  при връщането \"в работен режим\" след многото празници  през пролетта, пише БГНЕС.     \"Да се върнем към работно състояние до средата на май е много по-лесно, отколкото да направим това до средата на януари - празниците са свършили, а пролетта продължава. Още повече, че лятото ще дойде много скоро, а от него мнозина очакват не само хубаво време, но и редовни почивки\", казва доктор Олкова.     - това очакване на нови перспективи бързо ще доведе човек далеч от страданието, защото ще го отдалечи от нещата, които са отминали. В същото време за уикенда трябва да се избягва, уверен е лекарят.\r\nПсихологът съветва също така да не се занимавате с виртуална комуникация и по-често да се срещате с истински приятели - това ще добави оптимизъм и ще повиши жизнеността ви. Според нея, най-голям терапевтичен ефект имат съвместните разходки сред природата.  На работното място можете да си организирате и малка антистрес-профилактика - например, да отидете в лятно кафе по обяд или просто да хапнете сандвич на открито. \"Това ще ви напомни, че почивка не са само празниците, а че можете да организирате малка почивка всеки ден\", казва Олкова.\r\nСтрес за човека може да бъде не само краят на пролетните почивки, но и излишъка на положителни емоции по време на самите празници, така че експертът съветва предварително да се подготвим за тяхното завършване. \"Дайте си време да спите, спокойно поставете себе си в ред,\" каза тя.   А ако никой от тези съвети не ви разсейва от меланхолията на трудовия живот - трябва да помислите за промяна на работата си.    ", "date": "2019.05.12", "title": "Депресията след празниците - как да я победим?"}
{"url": "https://www.actualno.com/cinema/pochina-scenaristyt-na-spajdyrmen-news_748097.html", "text": "  Алвин Сарджънт, сценарист на „Спайдърмен 2“ и „Спайдърмен 3“ почина на 92 години в дома си в Сиатъл, съобщи Би Би Си.     Сарджънт е починал от естествена смърт. Той получава награда „Оскар“ за два от филмите си драмата „Джулия“ и „Обикновени хора“.   Въпреки това, той ще бъде запомнен и с работата си по два от филмите за Спайдърмен. Той пише сценариите за втората част от поредицата за супергероя през 2004 г. и за третия филм през 2007г. През 2010 се жени за приятелката си, с която живее 25 години – Лора Жискин. Тя умира от рак на гърдата година след сватбата.", "date": "2019.05.12", "title": "Почина сценаристът на \"Спайдърмен\" "}
{"url": "https://www.actualno.com/asia/turski-jurnalist-izvesten-s-pozicijata-si-sreshtu-erdogan-e-prebit-s-buhalki-news_748117.html", "text": "  Журналист, критикуващ правителството на турския президент , беше хоспитализиран, след като бе нападнат извън дома си, съобщи вестникът, в който работи жертвата.     Вестник Yenicag уточни, че колумнистът му Явуз Селим Демираг е бил пребит от около пет-шест души с бейзболни бухалки, след като е участвал в телевизионно предаване. Нападателите са избягали от местопрестъплението с кола.   Причината за нападението не е известна, но се случва при напрежението по повод на решението за отмяна на резултатите от на 31 март, спечелени от опозицията. Партията на Ердоган заяви, че гласуването в Истанбул е помрачено от измама, но опозицията твърди, че избирателният съвет е бил подложен на натиск от правителството, което отчаяно иска да задържи властта в най-големия град на Турция.\r\nНационалистическата партия, която Демираг подкрепя, е част от опозиционния съюз, чийто кандидат, Екрем Имамоглу, спечели контрола над кметството на Истанбул преди мандата му да бъде отменен тази седмица.  Кемал Кълъчдароглу, един от лидерите на основната опозиционна Републиканска народна партия, посети Демираг в болницата и осъди нападението. \"Как може един журналист да бъде бит, само защото е участвал в програма, изразил е мнението си или е критикувал някого? Накъде отива Турция\", каза той пред репортери на Асошейтед прес.\r\nНападението беше осъдено и от Турската асоциация на журналистите, която заяви, че нападението срещу Демираг поражда загриженост относно свободата на медиите. \"Политиците, които изпитват трудности да подкрепят идеята за свободата на медиите и изразяването и превръщат вестниците и журналистите в мишени, играят важна роля в тези видове атаки\", заявиха от Асоциацията.   Журналистът е в стабилно състояние и се очаква днес да бъде изписан от болницата.    ", "date": "2019.05.12", "title": "Турски журналист, известен с позицията си срещу Ердоган, е пребит с бухалки"}
{"url": "https://www.actualno.com/europe/stotici-na-protest-pred-amerikanskoto-posolstvo-vyv-varshava-news_748172.html", "text": "  Стотици хора се включиха в протестния марш пред американското посолство във Варшава в знак на недоволство срещу оказвания от САЩ натиск върху Полша да компенсира евреите, загубили собствеността си по време на Холокоста, съобщава „Рашъ тудей“. Демонстрацията, която се проведе в събота,м предизвика мащабна вълна от обвинения в антисемитизъм.     Националисти и членове на крайно десни организации се събраха пред офиса на полския премиер Матеуш Моравецки. Те скандираха срещу американския закон S. 447, по-известен като Акта за справедливост за некомпенсираните оцелели днес. Той беше подписан и влезе в сила миналата година и изисква от Държавния департамент на САЩ да контролира реституцията на имоти, иззети по време на Холокоста в редица държави по света.   Моравецки изказа подкрепата си за протестиращите с мотива, че всъщност полският народ трябва да бъде компенсиран за престъпленията на нацистите. След това демонстрантите се отправиха към американското посолство в полската столица.\r\nХората развяваха плакати, на които се четеше „Полша няма никакви задължения“ и скандираха „Това е Полша, не Полин“, използвайки еврейското наименование на страната си.  Критици на закона твърдят, че той ще нанесе огромни щети на икономиката.Според опонентите самата Полша също никога не е била адекватно компенсирана от Германия за издевателствата по време на нацисткия режим. Според крайно десни групи Акт 447 ще принуди Полша да плати 300 милиарда долара под формата на компенсации.\r\nДемонстрацията обаче беше определена от мнозина като открито антисемитска, като някои дори я нарекоха най-голямото подобно събитие в най-новата история на страната. / БГНЕС   ", "date": "2019.05.12", "title": "Стотици на протест пред американското посолство във Варшава "}
{"url": "https://www.actualno.com/tennis/radek-shtepanek-e-novijat-trenior-na-grigor-dimitrov-news_748147.html", "text": "  Бившият чешки тенисист Радек Щепанек влиза в треньорския щаб на Григор Димитров, съобщава спорният сайт essentiallysports.com. След отпадането си от Мастърса в Мадрид в началото на тази седмица, Димитров обяви, че се разделя с досегашния си треньор Дани Валверду, с който постигна огромни успехи през 2017-та година, когато спечели Мастърса в Синсинати и Финалите на АТР, и завърши годината като номер 3 в света. След поредица от слаби резултати българският тенисист се смъкна до 46-то място в световната ранглиста, а сега ще се опита да се върне в челото на ранглистата под ръководството на Радек Щепанек. С Димитров ще продължи да работи и американската тенис легенда Андре Агаси. Двамата специалисти ще бъдат в ъгъла на българина още следващата седмица на турнира от сериите Мастърс в Рим. В италианската столица Григор ще срещне Ян-Ленард Щруф от Германия в първия кръг.     ", "date": "2019.05.12", "title": "Радек Щепанек е новият треньор на Григор Димитров "}
{"url": "https://www.actualno.com/celebrate/sv-epifanij-kipyrski-news_748014.html", "text": "  Св. Епифаний, който се прославил със своя живот, ученост и чудеса, бил син на беден еврейски земеделец във Финикия. Той от детство останал без баща, и майка му с труда си издържала двете си деца – син и дъщеря. Живеели в голяма бедност, случвали се дни, когато нямали дори хляб.     Веднъж майката на Епифаний пратила сина си в близкия град да продаде магарето, понеже нямало с какво да си купят хлаб. Добичето било твърде упорито и негодно за работа. Момчето повело магарето на пазара и скоро дошъл един евреин, който пожелал да го купи. Като видял, че Епифаний е негов сънародник той му казал:\r\n- Ние с тебе се покланяме на един и същ Бог, Който обича справедливостта и истината, затова не трябва да ощетяваме никого. Да оценим твоето добиче по истинската му цена, за да не би, измамвайки се един друг, да прогневим Бога!\r\nМомчето отговорило:  - Аз няма да ти продам магарето, защото не го бива за работа. Майка ми от нужда ме прати да го продам, понеже нямаше какво да ядем. Но щом ти ми говориш, че е грешно заради печалба да се ощетява ближния, то аз няма да ти го продам, понеже се боя от Бога и не ти желая зло.\r\nЕвреинът бил поразен от ума и честността на момчето, дал му пари за хляб и Епифаний се отправил за дома си заедно с добичето.\r\nНа връщане го срещнал човек, който също така искал да купи магарето, но Епифаний отказал да го прададе, като му обяснил – защо. В това време магарето започнало да рита и хвърлило момчето, което се ударило. Непознатият го дигнал и му оказал помощ, като го прекръстил и молитвено призовал името на Иисуса Христа.    - Кой е тоя Иисус Христос, Когото ти призоваваш? – запитало момчето.\r\n- Син Божи, Когото разпнали евреите – отговорил непознатият.\r\nЕпифаний като чул, че евреите разпнали Сина Божи, не посмял да каже че сам е евреин, и тръгнал за дома си, като мислел за Разпнатия Христос и желаел да узнае повече за Него.\r\nСиромашията на семейството му още повече се усилила. Майката била принудена да продаде нивата си и търсела някъде да нареди сина си да учи на занаят, когато изведнъж им дошла неочаквана помощ. Един богат еврейски законоучител на име Трифон, се съжалил над тяхната сиромашия, помогнал им и взел при себе си Епифаний. Той го обикнал и започнал да го учи.\r\nМомчето, което било разсъдливо и умно, скоро придобило големи знания по закона и Библията. Трифон го осиновил и го направил наследник на целия си имот. Майката на Епифаний по това време се поминала. Той взел сестра си при себе си и те живеели заедно в доволство и благоденствие.   Станало нужда Епифаний да отде в село, за да прегледа останалото му наследство. По същия път вървял един инок на име Лукиан, който пишел книги, и с парите, получени от продажбата им, хранел просяците. Епифаний влязъл в разговор с него и те тръгнали заедно, когато неочаквано ги срещнал просяк, който паднал в нозете на Лукиан и извикал: \"Смили се над мене, човече Божи! Ето вече три дни не съм ял нищо!\" Лукиан нямал пари, но снел горната си дреха и я дал на просяка, като му казал: \"Продай тази дреха и си купи хляб!\"\r\nЕпифаний се чудел на милосърдието на инока и изведнъж се удостоил с чудно видение: той видял, че от небето слиза към Лукиан светла, бяла дреха. Епифаний паднал пред нозете на инока, като го молел да му каже от каква вяра е. Лукиан разбрал, че благодат свише се е докоснала до душата на младия момък и че Господ го призовава. Той почнал да му говори за Христа и му обяснил истините на християнската вяра.\r\nДумите му дълбоко трогнали Епифаний. Той повярвал от цялото си сърце и помолил инока да дойде при него в къщи. Лукиан се съгласил и скоро Епифаний и сестра му повярвали и пожелали да се кръстят. Когато те чрез молитва и изучаване на християнския закон се приготвили да приемат светото тайнство Кръщение, епископът на тоя град един неделен ден ги повикал в църква, за да ги кръсти. По време на богослужението епископът погледнал случайно Епифаний и видял, че лицето му е озарено от необикновена светлина и че над главата му сияе венец. Той разбрал, че Божията благодат почива върху него.\r\n \r\nСкоро след това Епифаний поверил сестра си на благочестиви жени и постъпил в манастир. С удивителна ревност тоя започнал да изучава Свещеното писание и скоро със своя строг и свят живот спечелил уважението на всички иноци. Бог му дал сила да прави чудеса и мнозина започнали да прибягват до неговата помощ и молитви. След като проживял доста дълго в манастира, Епифаний пожелал пустинен живот. Но славата на неговите чудеса, мъдрост и светост привлякла към него и в пустинята ревностни подвижници, които се заселили близо до него.\r\nЕпифаний се стараел да избягва славата и известността и често оставял мястото, където се бил прославил чрез някое чудо, и заминавал другаде, за да може в усамотение и безмълвие да се предаде на молитва. Но навсякъде се събирали при него ученици, понеже той бил твърда мъдър, с удивителна яснота обяснявал Свещеното писание и с поученията си обърнал много езичници към истинския Бог.\r\nЕпифаний бил на около 60 години, когато по чудесен начин бил възведен в сан епископ Кипъркси. Веднъж Епифаний говорел на свети Иларион Палестински за своето желание да живее в усамотение. Иларион му отговорил.   - Иди в град Саламин! Там трябва да живееш\r\nНо Епифаний предпочел да отиде в Аскалон и Газа, като се надявал там да заживее усамотено.\r\n– Аз ти казвам – повторил Иларион, - иди в Саламин, там ти трябва да живееш!\r\nЕпифаний обаче на послушал съвета на стареца, а постъпил по собственото си желание. Отишъл на пристанището, където имало два кораба – единият трябвало да отиде в Саламин, а другият в Аскалон. Епифаний се качил на последния и тръгнал. Изведнъж се вдигнала страшна буря. Корабът дълго се носел по вълните и най-после бил изхвърлен на брега близо до Саламин.\r\nВ това време в Саламин ставал избор на епископ, на мястото на неотдавна умрелия. Там се събрали епископите от разни градове на острова и били в затруднение – кого да изберат. И поискали съвета на един свят старец, епископ Папий, когото всички уважавали за неговите добродетебли и за страданията му по време на последното гонение. Папий бил на повече от сто години. Той молил Бога да го научи и молитвата му била чута.   Епифаний, след като си поотпочинал малко в Саламин, се готвел да напусне града и с един свой ученик отишъл на пазара да си купи нещо за път. Той взел два хубави грозда и искал да заплати за тях, когато изведнъж около него тълпата взела да тича насам-нататък и да говори, че идат епископите. Епифаний погледнал: двама дякони водели под ръка почтения старец и подир тях вървели няколко епископи. А какво било учудването на Епифаний, кагото видял, че те идват направо към него и пред него спират!\r\n- Чедо Епифание – нарекъл го старецът по име, - остави гроздовете и дойди с нас в църква!\r\nИзуменият Епифаний тръгнал подир тях. В църква духовенството го посрещнало с думите:\r\n- Бог те е пратил при нас! Бъди архиепископ на тоя град и на целия Кипърски остров!\r\nЕпифаний започнал да отказва и със сълзи молел епископите да изберат другиго. Тогава Папий му казал:   - Би трябвало да замълча за даденото ми откровение. Но понеже ти се отказваш, аз съм принуден да ти съобщя, че Господ те е избрал. Тези свети отци, епископите, в недоумението си кого да изберат, възложиха това на мене грешния. Аз дълго се молих и Господ насън ми каза: \"Иди на пазара! Там ще видиш един инок да купува грозде: той да бъде тук епископ! Името му е Епифаний.\"\r\nСлед това Епифаний не могъл повече да се съпротивлява. Той бил ръкоположен за епископ и със своите добродетели и мъдрост заслужил любовта и уважението на паството си.\r\nНе много време преди смъртта си Епифаний, вече обременен от годините, трябвало да отиде в Цариград. Там в това време императрица Евдоксия, съпруга на Аркадий, преследвала св. Йоан Златоуст. Тя се стараела да склони на своя страна епископ Епифаний, като му представяла Йоан за еретик. Епифаний я увещавал към милосърдие и кротост и не се съгласил да изпълни волята й. Йоан предсказал, че Епифаний няма да се върне в Кипър, а Епифаний предсказал, че Йоан няма да стигне до мястото на изгнанието си. Двете предсказания се изпълнили. Йоан бил върнат, без да стигне до определеното му място за изгнание, понеже императрицата се уплашила от народното вълнение. А Епифаний заболял на връщане и чувствайки, че болестта му е смъртна, повикал учениците си, които били с него на короба, дал им наставления, благословил ги и на третия ден с молитва починал в Господа на 115-годишна възраст. Известието за неговата смърт опечалило всички жители на острова.\r\nЕпифаний бил много учен, знаел пет езика – гръцки, латински, еврейски, египетски и сирски – и написал няколко духовни книги, между които \"Изложение на ересите\" и \"Тълкуване на библейските пророци\". © Жития на светиите, Синодално издателство, 1991 година. ", "date": "2019.05.12", "title": "Св. Епифаний Кипърски"}
{"url": "https://www.actualno.com/crime/tech-na-gaz-zatvori-e-79-kraj-blagoevgrad-ima-opasnost-ot-eksplozija-news_748134.html", "text": "  Теч на газ от товарен автомобил \"трейлер\", превозващ бутилки с компресиран природен газ-метан, затвори главен път Е-79 на входа на Благоевград, предаде кореспондентът на БГНЕС от града.     Сигналът е получен в 7.40 часа тази сутрин при жк. Струмско. Газ изтича от автомобила, спрял на отбивка на бензиностанция. На място дежурят огнеборци до изтичане съдържанието на дефектиралата бутилка.   Движението в посока Благоевград е спряно, заради опасност от експлозия, товарните автомобили изчакват на място, а леките коли се пренасочват при разклона за село Долно Церово по стария път през Струмско. В крайна сметка опасността от взрив се размина, след като .  ", "date": "2019.05.12", "title": "Теч на газ затвори Е-79 край Благоевград. Има опасност от експлозия*"}
{"url": "https://www.actualno.com/asia/pyrva-cyrkovna-slujba-sled-atentatite-v-shri-lanka-news_748128.html", "text": "  Католиците в Шри Ланка отново изпълниха църквите в страната за първата неделна литургия след кървавите атаки по Великден, съобщава Ройтерс. При терористичното нападение загинаха над 250 души, а стотици други бяха ранени.     Военни застанаха на пост около храмовете, а вярващите бяха щателно претърсвани преди да влязат за службата. Носенето на лични документи за идентификация вече е задължително, а полицията има право да извършва проверка на багажи и хора на улицата без специален повод.   Преди службата властите призоваха вярващите да носят минимално количество багаж със себе си в църквата и предупредиха – паркирането около храмовете е забранено.\r\nСедем атентатори самоубийци се взривиха в три църкви и три луксозни хотела в Шри Ланка на Великден. Отговорност за атаката пое „Ислямска държава“, която заяви, че физическите извършители са членове на местна радикална ислямистка групировка. / БГНЕС  ", "date": "2019.05.12", "title": "Първа църковна служба след атентатите в Шри Ланка "}
{"url": "https://www.actualno.com/healthy/prof-asen-baltov-v-bylgarija-ima-prekaleno-mnogo-bolnici-news_748143.html", "text": "  У нас има прекалено много болници, достигнат е праг на насищане. Това заяви директорът на болница \"Пирогов\" проф. д-р Асен Балтов пред БНТ. В България лечебниците са 400, а в Германия в момента сезатварят 100 неефективни болници. Лечебните заведения трябва да бъдат преразпределени, каза проф. Балтов.        По думите му в болничната помощ са отпуснати толкова средства, че вероятно няма да се изпълнят лимитите. Затова оттук-нататък е важно качеството на лечение.\r\nНяма българин, който да не е получил достъп до много добър специалист в рамките на 24 часа, това е невъзможно в друга европейска държава, допълни още той.  Продължава и акцията в страната на специалистите от \"Пирогов\". Те правят профилактични прегледи на деца в детските градини. Според Балтов, за 7 години са прегледани над 10 500 деца от колегите му.\r\nВ тази връзка директорът на \"Пирогов\" сподели идеята да се направи мрежа от болници, обединени от телемедицина, а лекари от \"Пирогов\" да дават консултации на специалисти в страната.       ", "date": "2019.05.12", "title": "Проф. Асен Балтов: В България има прекалено много болници "}
{"url": "https://www.actualno.com/crime/35-godishen-myj-pochina-ot-svryhdoza-news_748124.html", "text": "  35-годишен мъж бе открит мъртъв тази сутрин зад жилищен блок в Благоевград, предаде БГНЕС.     Сигналът е получен малко преди 7 часа от жк. Еленово.   Смъртта на мъжа, който е наркозависим, е констатирана от лекарски екип. Извършен е оглед от следствена група от Второ РУП-Благоевград.\r\nМъртвият е наркозависим, най-вероятно става дума за свръхдоза. На този етап няма данни за насилствена смърт.  ", "date": "2019.05.12", "title": "35-годишен мъж почина от свръхдоза "}
{"url": "https://www.actualno.com/music/misi-eliyt-aleks-lakamor-i-djystin-timbyrlejk-doktor-honoris-kauza-na-byrkli-news_748161.html", "text": "  Миси Елиът, Алекс Лакамор и Джъстин Тимбърлейк получиха почетните титли „Доктор Хонорис кауза“ от музикалния колеж „Бъркли“, съобщава Си Ен Ен. Звездите от музикалната сцена се похвалиха в социалните мрежи с почетните си отличия от едно от най-престижните музикални учебни заведения в САЩ.     „Тази година почетните носителите на тазгодишните титли „Доктор Хонорис кауза“ се награждават заради тяхното дългогодишно влияние в музикалния свят и заради отражението на работата им в целия свят“, посочиха в изявление от учебното заведение.   Миси Елиът започва музикалната си кариера преди цели три десетилетия. Хип-хоп иконата има пет награди „Грами“. През 2015 година тя пя на полувремето на Супер боул пред рекордна аудитория в историята на спортното събитие, като хитовете й Get Ur Freak On, Work It  и Lose Control се изкачиха отново до челните места в чартовете 15 години след като бяха пуснати в ефира за пръв път.\r\nСамо след няколко седмици Миси Елиът ще получи още едно признание – тя ще стане първата жена рапър, която ще бъде включена в Залата на славата на текстописците, припомнят от БГНЕС.  Алекс Лакамор – талантливият композитор, оркестратор и музикален директор, който е движещата сила зад бродуейския мюзикъл „Хамилтън“ има четири награди „Грами“ и три отличия „Тони“ в кариерата си. Той е и възпитаник на „Бъркли“ от випуск 1995 година.\r\nДжътин Тимбърлейк е известен не само с певческата, но и с актьорската си кариера. Той е носител на 10 награди „Грами“, а списание „Тайм“ го нареди в класацията си за „Най-влиятелните личности в света“ през 2007 и 2013 година.   Музикалният колеж „Бъркли“ връчва почетните си докторски титли от 1971 година. Сред отличените са Дюк Елингтън. Арета Франклин, Куинси Джоунс, Би Би Кинг и още много други музикални величия.    ", "date": "2019.05.12", "title": "Миси Елиът, Алекс Лакамор и Джъстин Тимбърлейк - „Доктор Хонорис кауза“ на „Бъркли“ "}
{"url": "https://www.actualno.com/tennis/cicipas-sled-pobedata-nad-nadal-izigrah-edin-ot-naj-silnite-si-machove-news_748138.html", "text": "  Гръцкият тенисист Стефанос Циципас не скри огромната си радост, след като победи световния номер 2 Рафаел Надал на полуфиналите на турнира от сериите Мастърс в Мадрид.     Циципас нямаше нито една  победа в три мача срещу испанеца, но успя да  го победи с 6-4, 2-6, 6-3,  за да се класира на втория си финал от  Мастърс сериите. Там той ще срещне водача в схемата и световен номер 1 Новак Джокович. Финалът в  Мадрид е днес от 19:30 часа българско време.   „Тази победа означава много за мен. Радвам се, че успях да се докажа. Изиграх един от най-силните си мачове през годината. Борих се до последно и се наслаждавах на играта. Много е хубаво, когато можеш да играеш по подобен начин. Ключът към успеха бе психическата ми издържливост във важните моменти, когато успях да бъда решителен. Трябва да се възползвам от шансовете си. Рафа е боец и не ти дава лесни точки. Срещу него трябва да се бори за всяка точка“, коментира Циципас след успеха, предаде БГНЕС.\r\n„На финала трябва да играя по същия начин. Ще бъде тежък мач, защото Джокович е в добра форма. Знам, че той иска титлата, колкото мен“, допълни младокът.  ", "date": "2019.05.12", "title": "Циципас след победата над Надал: Изиграх един от най-силните си мачове "}
{"url": "https://www.actualno.com/society/novinite-naj-vajnoto-za-denja-12-maj-news_748247.html", "text": "   Редакционният екип на събра за вас най-важните новини за неделя, 12 май.       64-годишен мъж от село Трапоклово, Сливен, е стрелял по жена си и свой съсед, след което се е самоубил. Простреляните са откарани в болница. Остава критично състоянието им. Петър Маринов взел ловната си пушка преди обяд и отишъл до Петолъчката, където  в крайпътно заведение, работи жена му. Стрелял няколко пъти в главата  й.  След това се прибрал в селото. Прострелял съседа си с няколко куршума в главата и тялото. Върнал се в къщи и  се самоубил със    \"Не можем да градим модерна България, ако оставим нещата по старому - да се вихри безнаказаност и да се гоним. Трябват разкрития, присъди, конфискация, връщане на пари. Аз напълно съзнавам, че премиерът е в много трудна ситуация и не си мислете, че искам България да затъва в корупционни скандали и да бъде синоним на корупция. На това нещо трябва да се сложи край. Но този край няма да стане с мълчание и спиране на говорене по тези теми, а с разнищване и прочистване\". По този начин президентът на страната ни Румен Радев вижда решението на проблема с имотните и корупционните скандали, които разтърсиха държавата в последните месеци. Трети ден продължава издирването на мъжа, заподозрян за убийството на жена в Костенец. До момента баретите са претърсили хижи и изоставени къщи в планината. В издирването се включи и хеликоптер, но огледите от въздуха не дават резултат. Обходен е целия регион.     Теч на газ от товарен автомобил \"трейлер\", превозващ бутилки с компресиран природен газ-метан, затвори главен път Е-79 на входа на Благоевград. Сигналът е получен в 7.40 часа тази сутрин при жк. Струмско. Газ изтича от автомобила, спрял на отбивка на бензиностанция. На място дежурят огнеборци до изтичане съдържанието на дефектиралата бутилка. Няколко часа по-късно изтичането беше овладяно, а движението по магистралата- . Заради ремонт по канализационната мрежа на малката столична улица \"Александър Македонски\" много домакинства в София останаха без вода за няколко часа. Причината – пробит водопровод. Читател на Actualno.com засне шуртящата като фонтан вода от пробива. А ремонтът от няколко седмици затвори кръстовището на „Александър Македонски” с ул. „Хан Пресиян” по посока булевард „България”.    С 221 гласа „за“ делегатите на извънредния събор упълномощиха представители на УС на Български лекарски съюз (БЛС) да преподпишат анекс към Националния рамков договор (НРД) за 2018 година. По време на преговорите БЛС ще настоява по най-бързият начин да се договори увеличение на недофинансираните клинични пътеки за лечение на деца, бременни и в областта на пулмологията. С тържествена клетва пред парламента на Република Северна Македония Стево Пендаровски официално пое поста на президент на страната. \"В Европа няма толкова малка държава, в която да има толкова голямо разделение в обществото. Аз ще бъда президент на всички. Това каза президентът Стево Пендаровски, след като положи клетва пред парламента на Република Северна Македония\" Журналист, критикуващ правителството на турския президент Реджеп Ердоган, беше хоспитализиран, след като бе нападнат извън дома си, съобщи вестникът, в който работи жертвата. Вестник Yenicag уточни, че колумнистът му Явуз Селим Демираг е бил пребит от около пет-шест души с бейзболни бухалки, след като е участвал в телевизионно предаване. Нападателите са избягали от местопрестъплението с кола. Повече от 40 американски щати подадоха иск, с който обвиняват фармацевтични компании в заговор за изкуствено увеличаване на цената на обичайни лекарствени средства. В делото се твърди, че около 20 компании са участвали в нагласяването на цени за над 100 лекарства, включително такива за лечение на диабет и рак. Пилот извърши истински подвиг като успя да приземи безпроблемно пътнически самолет в Мианма, след повреда на предния колесник на машината, съобщава АФП. Полет UB-103 на Мианмарските авиолинии се приземил в популярния туристически град Мандалей, като всички 89 пътници и 7-членен екипаж са невредими. Кметът на сицилианското градче Мусомели Джузепе Катания предложи в  интервю за РИА Новости на руснаците да закупят всяка изоставена къща в  историческия център на града за едно евро. Мусомели се намира в  сицилианската провинция Калатанисета, а единственото условие на кмета,  на което трябва да отговарят новите собственици, е да извършат цялостно  обновяване на закупения имот. Бившият чешки тенисист Радек Щепанек влиза в треньорския щаб на Григор Димитров. След отпадането си от Мастърса в Мадрид в началото на тази седмица, Димитров обяви, че се разделя с досегашния си треньор Дани Валверду, с който постигна огромни успехи през 2017-та година, когато завърши годината като номер 3 в света. С Димитров ще продължи да работи и американската тенис легенда Андре Агаси.", "date": "2019.05.12", "title": "Новините: Най-важното за деня, 12 май"}
