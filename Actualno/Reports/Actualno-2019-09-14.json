{"url": "https://www.actualno.com/crime/pojaryt-kraj-suhoto-ezero-v-rila-e-v-mnogo-trudno-dostypna-mestnost-news_1375557.html", "text": "      Пожар пламна днес в района на Сухото езеро над Кирилова поляна в Рила планина. Гори клек и паднали от бурите борове на надморска височина от 2 000 метра, предаде БГНЕС.      До района на пожара, обхванал 1 дка, се отива само пеш по туристическа пътека за час и 30 минути. Гасят ръчно-с лопати огнеборци, служители на Природен парк \"Рилски манастир\" и на горите.   Проблем е липсата на вода, правят се ивици ръчно-с лопати, за да не се разпространи огъня в иглолистната гора. Езерото оправдава по това време на годината името си-пресъхнало е, което прав невъзможно гасенето с преносими пръскачки. Сухо е и единственото дере на около 20 минути преди Сухото езеро.\r\nПо информация на този етап пожара е предизвикан от туристи, нощували в района на езерото и палили огън. По маршрута-Кирилова поляна-Сухото езеро се отива през Кобилино бранище до ЦПШ „Мальовица“.  На място щаба се оглавява от гл. инспектор Стефан Тахтаджийски-началник на РС ПБЗН-град Рила. ", "date": "2019.09.14", "title": "Пожарът край Сухото езеро в Рила е в много трудно достъпна местност"}
{"url": "https://www.actualno.com/curious/dneven-horoskop-za-15-septemvri-news_1375576.html", "text": "       Овен       Тази неделя ще бъде разкрито ваше намерение. Ако е било благородно, то няма от какво да се притеснявате. Телец Днес не оставяйте вашата работа да я върши някой друг. По-късно ще ви бъде припомнено във ваш ущърб.   Близнаци Това не е ден, в който да опитвате нови неща. Помислете дали не сте оставили нещо недовършено у дома. Рак     Тази неделя се впуснете в пътешествие. Отидете на възможно най-далечното място. Нужно ви е откъсване и природа. Лъв Тази неделя е добър ден за проява на постоянство. Каквото  и да правите ще блестите с вашата дисциплинираност и детайлност. Дева Днес се се скъпете на хубави приказки. Близките ви ще имат нужда от вашето одобрение. Със сигурност ще получите същото.   Везни Днес не се колебайте да задавате въпроси. Имате право на цялата истина, особено ако се касае за вас и вашия живот. Скорпион Днес ще ви бъде по-лесно, ако имате приятели около себе си. Каквото и да правите не го правете сами. Стрелец Днес не очаквайте от другите това, което вие самите не можете да им дадете. Сърденето няма да ви помогне да постигнете целите си. Козирог    Днес не давайте обещания, както и пари назаем. Опитайте се да се справите с това, което разполагате. Водолей Днес не признавайте нещо, ако не са ви молили за това. Ако ви помолят - сами преценете дали е нужно да го правите. Риби Днес не поставяйте интересите си под съмнение. Много вероятно е някой да иска да се възползва от вас. ", "date": "2019.09.14", "title": "Дневен хороскоп за 15 септември "}
{"url": "https://www.actualno.com/asia/arestuvaha-223-voenni-v-turcija-news_1375560.html", "text": "      Турските власти арестуваха 223 военни в цялата страна днес заради предполагаеми връзки със забраненото движение на Фетуллах Гюлен, съобщи телевизия TRT Haber. Анкара смята, че движението е организирало опита за преврат през юли 2016 година, предаде БГНЕС.      Заподозрените са били арестувани в 49 провинции на Турция и в Северен Кипър, съобщи още телевизията. Според нея, около 100 от тях са от сухопътните войски, 41 от ВВС и 32 от военноморските сили на страната.   През последните три години след опита за преврат в Турция, повече от 77 000 души бяха арестувани, а 150 000 служители в обществения сектор и военни бяха уволнени от работа. ", "date": "2019.09.14", "title": "Арестуваха 223 военни в Турция  "}
{"url": "https://www.actualno.com/crime/19-godishen-shofior-ubi-na-pytja-svoj-vrystnik-v-plovdivskoto-selo-strjama-news_1375551.html", "text": "      Около 13 ч. днес нелеп инцидент причини днес истинска трагедия в пловдивското село Стряма. 19-годишен младеж, управлявал лек автомобил \"Мерцедес\", е блъснал на пътя свой връстник на велосипед. Раненото момче е издъхнало от травмите още в линейката на път за болницата.      Водачът на лекия автомобил е с чисти проби за алкохол и наркотици, задържан е за 24 часа, а причините за инцидента се изясняват в досъдебно производство, съобщават от пресцентъра на полицията в Пловдив. ", "date": "2019.09.14", "title": "19-годишен шофьор уби на пътя свой връстник в пловдивското село Стряма"}
{"url": "https://www.actualno.com/politics/karakachanov-nastoja-za-vyzstanovjavane-na-nabornata-voenna-slujba-news_1375601.html", "text": "      Да се възстанови отново наборната военна служба и младите хора да се върнат в казармата, за да се научат на ред и дисциплина -за това настоя днес министърът на отбраната Красимир Каракачанов. Той откри днес край Казанлък втория Национален събор на запасното войнство, предаде кореспондентът на БГНЕС в града. В събора участваха представители на военно-патриотичните организации в страната. Военният министър наблюдава демонстрация на военнослужещите от Специалните сили ,които показаха способности при изпълнение на военни ръкопашни техники, стрелба с маркиращи боеприпаси, както и директна акция за освобождаване на заложници и инфилтриране по парашутен способ с парашутна система тип „Летящо крило“.      Той благодари на военнослужещите от запаса и резерва – членове на военнопатриотичните съюзи, за службата в редовете на Българската армия. „Вашата роля на хора, служили на България, е изключително важна във времена, в които понятия като чест, достойнство, род, служба са като че ли  забравени. Вашата дейност и инициативи, свързани с популяризирането на военната и общобългарската история, крепят българщината и пламъка на родолюбието“, заяви министър Каракачанов в обръщението си към участниците в събора. Той пожела на представителите на запасното воинство, членуващи в различни съюзи и организации, да бъдат единни, обединени от клетвата за вярност към България, която са полагали, и да дадат пример на българското общество. „Вие сте носители на спомена за славната Българска армия. Пожелавам ви да сте активни и да продължавате да възпитавате младото поколение в дух на родолюбие“, каза в заключение министърът на отбраната.   Организатор на втория Национален събор на запасното воинство е Съюзът на офицерите и сержантите от запаса и резерва със съдействието на Министерството на отбраната и община Казанлък. В него участват представители на военнопатриотичните организации в страната. Целите на събора, обявени от председателя на СОСЗР генерал о.з. Златан Стойков, са популяризиране на службата в Българската армия като върховен дълг за гарантиране на сигурността и териториалната цялост на страната, укрепване на живата връзка между армията и запасното воинство, утвърждаване на народните традиции и обичаи – извор на изключителна сила за патриотичното възпитание на младото поколение.\r\nСтотици участници и гости на събора наблюдаваха днес динамичния показ на военнослужещи от Специалните сили, които демонстрираха способности при изпълнение на военни ръкопашни техники, парашутни скокове, стоварване на военнослужещи по способа „бързо въже“, стрелба с маркиращи боеприпаси и обезвреждане на терористи. С показаните умения командосите заслужиха овациите на участниците в събора. В демонстрациите участваха и военнослужещи от Военновъздушните сили с вертолет „Кугар“ и самолет Ан-2. Военнослужещи от Военноморските сили представиха специално водолазно оборудване.  В художествената програма на събора участва Представителният ансамбъл на Въоръжените сили. ", "date": "2019.09.14", "title": "Каракачанов настоя за възстановяване на наборната военна служба "}
{"url": "https://www.actualno.com/america/sasht-i-brazilija-davat-100-mln-dolara-za-amazonija-news_1375448.html", "text": "      САЩ и Бразилия ще вложат $100 милиона за запазването на основните средства ще дойдат от частни капитали, съобщи говорителят на Държавния департамент Морган Ортагус.      Държавният секретар Майк Помпео се срещна във Вашингтон с бразилския министър на външните работи Ернесто Араужо, за да стартира диалогът за стратегическо партньорство САЩ-Бразилия. Държавният секретар Помпео и министър Араужо потвърдиха създаването на инвестиционен фонд под ръководството на частния сектор в размер на 100 милиона долара за срок от 11 години. Целта на фонда ще бъде съхранението на биологическото разнообразие в Амазония\", казва се в съобщението.   Силните пожари в горите на Амазония продължават вече повече от месец и предизвикаха силна реакция на международната общност. Миналата седмица ръководителите на Колумбия, Перу, Еквадор, Бразилия, Боливия и Суринам проведоха среща на върха за съдбата на региона и подписаха т.нар. \"Летисийски пакт\". В него се определя взаимодействието на държавите за защита на амазонските гори. ", "date": "2019.09.14", "title": "САЩ и Бразилия дават 100 млн. долара за Амазония "}
{"url": "https://www.actualno.com/dobrich/rokeri-se-sybraha-pred-pametnika-na-han-asparuh-v-dobrich-news_1375563.html", "text": "      С шествие по улиците на Добрич и поклонение пред паметника на хан Аспарух рокери отбелязаха 38 години от изграждането на най-високия паметник в страната ни, увековечил създателя на българската държава. Към инициативата на Национален мотоклуб „Кан Аспарух“ се включиха техни събратя от „Орлите“, „Деца на изгрева“, „Дионисий“, „Добруджански братя“, „Нощни вълци“.          Амбицията на мъжете с бензин в кръвта е да превърнат в традиция поклонението пред паметника на хан Аспарух. Те бяха поздравени от кмета на Добрич Йордан Йорданов.   Мемориалният комплекс в Добрич е дело на скулптура Величко Минеков и арх. Иван Николов. Изграден е за честването на 1300-годишнината от основаването на България. В композицията Аспарух е на кон, вдигнал победоносно меча си. С вдигнати мечове са и воините, застанали до него.\r\nПаметникът на хан Аспарух в Добрич е висок 24 метра, измерени от копитото на коня до върха на меча.    ", "date": "2019.09.14", "title": "Рокери се събраха пред паметника на хан Аспарух в Добрич"}
{"url": "https://www.actualno.com/dobrich/dobrudjanci-se-vkluchiha-v-kampanijata-da-izchistim-bylgarija-zaedno-news_1375570.html", "text": "      Кметът на Добрич Йордан Йорданов и екипът му също се включиха в кампанията „Да изчистим България заедно“, видя кореспондент на .          Приносът на общинските служители в разкрасяването на града е боядисване на оградните пана, отделящи градския парк от булеварда. Паната се освежават два пъти годишно – за националния празник Трети март и за Деня на Добрич – 25 септември, уточниха от общината.   Каварна също се включи в голямото чистене, съобщават от морската община. Кметът Нина Ставрева и служители от общинската администрация почистиха ул. „Добруджанка“ ,част от ул. „Българи“, както и обществените чешми в крайбрежната зона.        В инициативата се включиха много доброволци, които почистиха прилежащите площи около детските градини, училища, жилищни и административни сгради и междублокови пространства. ", "date": "2019.09.14", "title": "Добруджанци се включиха в кампанията „Да изчистим България заедно“"}
{"url": "https://www.actualno.com/europe/cherna-gora-zabranjava-plastmasovite-izdelija-za-ednokratna-upotreba-news_1375556.html", "text": "      Черногорското правителство подготвя проектозакон за отпадъците, който предвижда пълна забрана на найлоновите торбички и се очаква да бъде приет до края на годината, съобщава RTCG.      Въпреки че Черна гора е екологична държава по конституция, всеки гражданин използва около 730 найлонови торбички за еднократна употреба всяка година, докато тази цифра за гражданите на Австрия е едва 48 годишно.   Въпреки че найлоновите торби представляват само 0,04% от твърдите битови отпадъци, те са един от най-големите екологични проблеми, припомня БГНЕС.\r\nПредложеният законопроект за управление на отпадъците предвижда забрана за използването на найлонови торбички. Документът ще забрани и използването на редица други пластмасови изделия за еднократна употреба, включително тапи за уши, с изключение на тези, използвани за медицински цели, пластмасови прибори за хранене, чинии, сламки. Предвижда се също така забрана за пластмасови бутилки, които не са произведени от най-малко 35% от рециклирани материали, или за бутилки, които не могат да бъдат рециклирани.  Приемането на новия закон беше инициирано от група граждани, обединени от мотото #CleanME, които се борят срещу използването на найлонови торбички в Черна гора. Групата стартира петиция и събра около 5300 подписа, които бяха внесени в кабинета на министъра за устойчиво развитие и туризма. ", "date": "2019.09.14", "title": "Черна гора забранява пластмасовите изделия за еднократна употреба "}
{"url": "https://www.actualno.com/balkani/silen-vjatyr-sprja-feriboti-v-gyrcija-news_1375550.html", "text": "      Вятър със скорост повече от 150 километра в час затвори гръцките пристанища Пиреус, Рафина и Лаврион, съобщиха гръцките власти. Фериботите няма да се движат и от трите пристанища. Въведени са ограничения и на някои от островите.      Северният вятър над Егейско море ще остане бурен, 8-9 бофорта на Цикладските острови, южната част на Егейско море. Метеорологичната служба на Гърция съобщи, че очаква скоростта на вятъра да намалее по-късно днес.    ", "date": "2019.09.14", "title": "Силен вятър спря фериботи в Гърция "}
{"url": "https://www.actualno.com/ruse/devet-mestni-bandi-otkriha-grijn-rok-fest-2019-v-ruse-news_1375586.html", "text": "      С концерт на група Dismounted се откри на 13 септември XI издание на Грийн рок фест в Русе, в чиято програма бяха включени изпълнения на девет местни групи. Фестивалът се провежда на пл. „Свобода“ и е с акцент върху местния рокаджийски дух, а входът е свободен.      Dismounted е създадена през 2018 г. и представи песни в стил  Progressive Metal.\r\nВтори на сцената излязоха музикантите от русенската група Артифишъл Комет. Това е индепендънт хардкор-пънк група създадена през 2012 г. от Калоян Георгиев. \r\nСледващите рок изпълнения бяха на музикантите от група  „Пердах“ . Те започват да свирят през 2014 г. Стилът им се променя с времето, но главната им идея е да свирят hardcore музика.       Специално за „Грийн рок фест 2019“ е създадена група ROCKTRACER, за да представи авторските песни на Светослав Казаков. Стилът на групата е класически рок.\r\nЗа доброто настроение на публиката се погрижи и група Х.А.О.С.  Историята на бандата започва през лятото на 1996 г. Стилът на музиката, която правят се доближава до alternative rock звученето на банди като Skunk Anansie и Guano Apes.\r\nСпециално за феста се събра и местната банда Four Aces. Групата е създадена през 1992 г. от Огнян Кирилов, Делян Радев и Йордан Йорданов. Целта им е създаване на авторска музика. Групата свири активно до 1996 г.   Следващата група, покорила сцената на „Грийн рок фест“ е „Силует“. Създадена като на шега на 1 април 2000 г. Още в началото момчетата решават, че приоритет за тях, ще са авторските песни. На сцената се изяви и русенската банда „Трол“. Групата е създадена през 1989 година от Иван Ненов – Джовани, който е соло вокалист, китарист и композитор.\r\nБурни овации получи и русенската легенда „Фобос“. Групата е създадена през август 1987 г. и е една от първите траш метъл банди в страната. През 1994 г. излиза единственият албум на групата „Why?“.       В рамките на фестивала бе открита и изложба „Лицата на БГ рок“, шаржове на известни български рок музиканти, с автор известния русенски художник Огнян Балканджиев.\r\n Деца и възрастни искаха да приличат на рок звезди и украсиха лицата си за да се слеят с празничното настроение. Художественото рисуване върху лице с безвредни бои беше дело на членове на Младежкия парламент към Общински младежки дом в Русе.    По време на събитието бяха обявени и три благотворителни инициативи за набиране на средства за лечение на русенци. Единият от тях е Илия Тодоров Караиванов, дългогодишен музикант в много различни рокбанди. Диагнозата му е асептична некроза на двете тазобедрени стави . За оперативно лечение за подмяна на ставите му са необходими 10 000 лв., които са непосилни за него и семейството му. Група „Four Aces“, чийто член е Илия, посвети участието си в този фестивал на него и обеща безплатни записи на всеки, който помогне на техния любим приятел и колега.\r\nДруг русенец, нуждаещ се от помощ е Йосиф Димитров Йосифов. Йосиф е на 46 години, баща на три прекрасни деца. При злополука получава множество тежки травми – разкъсвания на бял и черен дроб, черепно-мозъчна травма и счупване на гръбначния стълб. За да се възстанови, са нужни 90000 лева, а са събрани 64 000 лева.\r\nОт помощ се нуждае и Добромир, който е само на 24 години. Неговата диагноза е остра лимфобластна левкемия – тежка болест, диагностициранa през 2015 г. Добри е минал през няколко курса на лечение в България, но болестта рецидивира и изходът е операция. Тя и лечението струват непосилните 200 000 евро. Досега за Добри са събрани 50 000 лева. \r\nНа 14 септември, на сцената ще се изявят още 10 местни банди  „Дилема“, Born for vengeance, „Слонът на принцесата“, Explicit, Claymore, „Скролетикс“, „Голата истина“, Waveslave –Селект, Ugly pearls, а изненадата на вечерта е познатата от близкото минало група  „Фаворит“. \r\nСъбитието се организира по инициатива на Община Русе, Фондация „Русе – град на свободния дух“, Сдружение „Грийн рок фест“ и рок общността на Русе ", "date": "2019.09.14", "title": "Девет местни банди откриха „Грийн рок фест 2019“ в Русе"}
{"url": "https://www.actualno.com/vidin/nov-sluchaj-na-afrikanska-chuma-po-svinete-vyv-vidinsko-news_1375523.html", "text": "      Нов случай на по свинете е установен във Видинско. Положителната проба е от село Коста Перчево, община Кула, е установена при отстреляна дива свиня, съобщи Областната епизоотична комисия.      Приети са конкретни мерки за ограничаване разпространението на заразната болест по свинете, като със заповед на Регионална дирекция по горите – Берковица са определени ловно-стопански райони, попадащи в зоната около огнището наболеста в землището, където е установена заразата.   В определената инфектирана зона се допуска извършването само на неотложни земеделски дейности при стриктно спазване на мерките за биосигурност. ", "date": "2019.09.14", "title": "Нов случай на африканска чума по свинете във Видинско "}
{"url": "https://www.actualno.com/society/fandykova-otreche-che-v-dolni-bogrov-se-zaravja-rdf-gorivo-news_1375575.html", "text": "      „Манолова е чула част от истината, но може би не знае, че имаме разработен проект за изграждане на инсталация, с използване на РДФ горивото от завода за отпадъци, с което наистина може да поевтинее парното. Този проект трябва да се развие, да се защити да се получи финансиране“. Това каза кметът на София Йорданка Фандъкова на отправени обвинения от че там се заравя висококачествено гориво, получено от преработката на боклук в завода, предаде БГНЕС. По-рано Манолова посети сметището в Долни Богров.      „От 2009 г. започнахме проекта за рекултивация на депото в Долни Богров, който предстои да завърши през следващите години и се изпълнява по проект. Там ще се появи гора“, уточни кметът.   Фандъкова не коментира идеята на опонента й да проведе референдум и гражданите да кажат да има ли инсталация за горене на боклук, каква да бъде технологията, къде да бъде разположен тя и по какъв начин да бъде осигурено финансирането за преработването на боклука.\r\nМанолова се закани, ако бъде избрана за кмет да направи пълна ревизия на цялата система за управление на отпадъците в София.  „Ще бъде направен пълен анализ как работи завода за боклука, какво количество боклук влиза в него, колко РДФ се произвежда, как се оползотворява, колко се гори, колко се заравя, кои са фирмите, които печелят от транспорт и заравяне“, обясни тя и припомни, че Столичната община има намерение да изгради трета фаза - инсталация, която да изгаря това гориво, но Еврокомисията не е одобрила финансирането на този проект.\r\nМанолова изчисли, че София харчи по над 200 млн. лв. за чистота, но въпреки това градът е прашен, не е подреден и зелените системи са в плачевно състояние.    ", "date": "2019.09.14", "title": "Фандъкова отрече, че в Долни Богров се заравя РДФ гориво "}
{"url": "https://www.actualno.com/smolyan/nad-400-gajdari-svirjat-v-stojkite-rodnoto-selo-na-apostol-kisiov-news_1375545.html", "text": "      Над 400 гайдари от Родопите и не само в продължение на два дни свирят в памет на Апостол Кисьов.  Той е виден родопски фолклорист, музикант и диригент, основател на оркестър \"100 каба гайди\", ансамбъл за автентичен фолклор \"Борика\" - с. Стойките, Детско-юношеския фолклорен ансамбъл.      За втори път в смолянското село Стойките днес и утре се провежда посветен на него национален гайдарски събор.  Той се организира от Министерство на културата, община Смолян, читалище \"Пробуда 1903\" - Стойките, ГПК \"Борика\" - Стойките и „Пампорово“ АД.\r\nВ двата дни със свои изяви ще участват десет състава от цялата страна, има изпълнители както на каба, така и на джура гайда. Ще се включат също гайдар от Холандия със съпругата му певица.   Мария Кисьова - снаха на бележития фолклорист и председател на местното читалище, заяви, че основната им цел е съхраняване на родопската песен и гайда, приобщаване на всички гайдари, обединение на гайдарите от цялата страна, поддържане на гайдарското изкуство.   „И още - да се събират тук изпълнители, да се веселят и да се помни името на Апостол Кисьов“, подчерта тя.\r\nОткриването на събора започна с поднасяне на венци и цветя пред паметника на обединителя на гайдарите Апостол Кисьов в родното му място.    След това стотици гайдари от страната, водени от родопските оркестри „101 каба гайди“ и „100 каба гайди“, преминаха в шествие до сцената.\r\n„Днес е един голям християнски празник Кръстовден. Светият кръст е с нас от рождението до края и ни дава сили. За мен е огромна привилегия и чест на този ден да бъда тук с вас на откриването на втория национален гайдарски събор в памет на Апостол Кисьов“, каза кметът на Смолян Николай Мелемов.\r\nПо думите му Апостол Кисьов е не само голям патриот и фолклорист, но е създал много гайдарски школи, сред които легендарните „100 каба гайди“. С изявата на този оркестър през 1861 г. на събора в Рожен се поставя началото на гайдарството в Родопите.    „Всички ние се прекланяме пред него, но искам да благодаря и на всички гайдари - малки и големи, за това, което правят. Това ни прави българи, да бъдем горди, да сме близо до корените“, каза Мелемов.   Водещ на проявата е примата на родопските зевзеци Веселина Бабаджанкова. Тя обясни, че е на събора не само защото на 75% е стойченка, а заради Апостол Кисьов, когото познава лично, и защото Родопите заслужават този събор.\r\n„Както казва и Мария Кисьова, нека се популяризира и планината, и гайдата! Нека има гайдарите къде да се съберат без да се състезават, да посвирят, да се видят, да си поговорят“, посочи водещата. \r\nПред журналисти Бабаджанкова сподели, че най-милият й спомен от този виден родопски музикант е когато й разказвал как майка й и баща й се събирали в читалището, където се влюбили. А и когато си говорили с него за пчели и мед.   „Той беше пчелар, събираше и раздаваше мед. Няма случайно в това, че е събрал толкова много пчели и толкова много гайдари. Всеки гайдар е характерище. От лигльо гайдар не става. Те всички са силни характери и да успееш да събереш толкова много хора и да те слушат е изключително трудно“, обобщава водещата. По думите й Апостол Кисьов е една велика личност, която поколенията трябва да помнят и знаят занапред. „Колкото и малко хора да са останали тук, дори един да остане в Стойките и ми каже, че правят събитие за Апостол Кисьов – тръгвам, защото тези хора са паметта на България“, подчерта Веселина Бабаджанкова.\r\nГайдата е открай време символ на Родопите. И това стана с провеждането на гайдарски надсвирвания и стотици събори.\r\n„Но вече трябва да се гони и качество като се правят такива събори. Днес ще има училище за гайди. Който има мерак, да дойде и да види какво представлява този инструмент“, отбеляза тя. ", "date": "2019.09.14", "title": "Над 400 гайдари свирят в Стойките - родното село на Апостол Кисьов "}
{"url": "https://www.actualno.com/america/sasht-sa-likvidirali-sina-na-osama-bin-laden-news_1375584.html", "text": "      Синът на Осама бин Ладен е бил убит при специална операция на САЩ. Това обяви президентът Доналд Тръмп след като миналия месец министърът на отбраната Марк Еспер заяви, че доколкото знае Хамза бин Ладен, известен като „принцът на джихада“, е мъртъв.      „Хамза бин Ладен, високопоставен член на Ал Кайда и син на родения в Саудитска Арабия терорист и създател на Ал Кайда Осама бин Ладен е бил убит при американска антитерористична операция в региона на границата между Афганистан и Пакистан“, се казва в изявление на президента на САЩ, разпространено днес, без да се уточнява къде и как точно е бил ликвидиран Хамза.   „Смъртта на Хамза бин Ладен не само лишава Ал Кайда от лидера й и прекъсва символичната връзка с баща му, но и подкопава важните оперативни дейности на групировката“, се казва в изявлението на Доналд Тръмп.\r\nПрез август, редица американски медии съобщиха, като цитираха източници от разузнаването, че младият бин Ладен е бил убит през последните две години по време на операция, в която са участвали и Съединените щати.  Според Тръмп, Хамза бин Ладен е имал важна роля в терористичната структура и е подготвял нови атаки срещу интересите на САЩ. Смята се, че 15-тото от общо 20-тте деца на Осама бин Ладен и син на третата му жена, Хамза е на около 30 години. Той е смятан за настоящ лидер групировката, съобщи Държавният департамент на САЩ, обявявайки 1 милион долара награда за главата му през февруари 2019 година. АФП отбелязва, че наградата вероятно е обявена след смъртта му. ", "date": "2019.09.14", "title": "САЩ са ликвидирали сина на Осама бин Ладен"}
{"url": "https://www.actualno.com/crime/dete-postrada-pri-katastrofa-v-sofija-news_1375625.html", "text": "      Трима души са пострадали при катастрофа между два автомобила на Околовръстното шосе в София. Това съобщи за Агенция „Фокус“ говорителят на Центъра за спешна медицинска помощ в София Катя Сунгарска.      Сигналът е подаден в 12.18 часа за инцидента между двата автомобила, които са се блъснали на Околовръстното шосе, над Ботевградско шосе, в посока Нови Искър. Веднага са изпратени две линейки.   Дете на 10 години с контузия на глава е хоспитализирано в УМБАЛСМ „Н.И.Пиргов“. 49-годишен мъж с контузия на главата и със съмнение за фрактура на носа, също е хоспитализиран в „Пирогов“. 52-годишен мъж, който е със съмнение за фрактура на крака и контузно-разкъсна рана на лицето, е хоспитализиран в УМБАЛ „Св. Ана“. ", "date": "2019.09.14", "title": "Дете пострада при катастрофа в София"}
{"url": "https://www.actualno.com/sofia/maja-manolova-poiska-referendum-za-prerabotvaneto-na-bokluka-na-sofija-news_1375571.html", "text": "      „Зад мен и екипът ми е сметището в Долни Богров, което беше затворено през 1997 г. Днес в това сметище се заравя преработен боклук - по-точно висококачествено гориво, което произвежда заводът за преработка на боклук от боклук. В нормалния свят от такова гориво се произвежда енергия. В София висококачественото гориво, резултат от преработката на боклук, се заравя в земята. Ние заравяме пари. Това са парите, с които трябваше да поевтинее парното на столичани според обещанията на кмета Фандъковa.“ Това заяви гражданският кандидат за кмет на столицата Мая Манолова на входа на депото за неопасни отпадъци в Долни Богров, където по думите й дневно се заравят по 300 тона от т.нар. РДФ, съобщиха от екипа на Манолова.      „И както за повечето от нещата в София, и тук плащаме два пъти - ремонт на ремонта, рекултивация на рекултивацията, преработване на преработеното. Веднъж плащаме за преработка на боклука и производство на това гориво - 27 млн. лв. годишно. За това сметище, за заравянето на това гориво, плащаме 3 млн. всяка година. Плюс още близо 6 млн. за горене на останалите количества високотехнологично гориво в циментовите заводи в Северна България“, каза Манолова.   Тя изчисли, че общо сметката е в размер на 36 млн. лв. и че всеки ден на столичани това струва по 100 хил. лв. за преработката на този боклук.\r\n„През следващата година тази сметка ще набъбне с 15 млн. лв. годишно - ще стане малко над 50 млн. лв. Толкова ще плащат столичани за преработка на същия този боклук. Това става ясно от обществената поръчка, която кметът Фандъкова е обявила на 19 август т.г., която ще бъде отворена на 20 септември 2019 г.“, посочи Мая Манолова и уточни, че става въпрос за две поръчки.  Първата е за изгаряне на това гориво, а втората е за транспортиране на горивото, което се произвежда в завода за боклук.\r\n„Видно от параметрите на тази поръчка, изгарянето ще струва на столичани годишно по 15 млн. лв., а транспортът ще струва 5 млн., 27 млн. - заводът за боклук, 3 млн. за това депо - общо 50 млн. лв.“, изчисли Манолова.   „Ако боклукът на София мирише, то тези поръчки вонят - направени в последния момент и свързани със сметосъбирането и боклука на София“, категорична бе Манолова.    „Оказа се, че съм права за поръчката за сметосъбирането. 500 млн. лв., обявени от кмета Фандъкова в навечерието на изборите, при положение, че договорите на сегашните фирми изтичат след 1 година. Така и не чух смислен отговор защо е това бързане, но можем да си направим предположенията, предвид факта, че през следващите 5 години ще почистват същите фирми като сега. Същите фирми от приятелския кръг, както се вижда от отворените вече оферти - има позиции, за които има само по един участник“, подчерта кандидат-кметът, предаде БГНЕС.\r\nТя допълни, че единственият ощетен е столичното общинско предприятие, което до момента е чистило 3 района, сега ще чисти само един. Въпреки обещанието на кмета Йорданка Фандъкова, дадено през 2016 г., че ще инвестира и стабилизира това общинско предприятие, за да може общината сама да се включи в сметосъбирането.\r\n„Тогава са отделени 3,5 млн. за закупуване на техника, а резултатът от това обещание и усилия е фактът, че общинското предприятие сега ще чисти само един район – най-трудният „Красна поляна“. Системата за управление на отпадъците в София е сбъркана. Това ли е кръговата икономика, зелената икономика, при която харчим пари, за да произведем от боклука гориво, а след това заравяме това гориво в земята в едно сметище, което беше затворено“, попита Мая Манолова.   „От мен вече се очакват решения, затова със сигурност ще обещая на кмета Фандъкова, че ще бъде направена пълна ревизия на цялата система за управление на отпадъците в София - всичко ще бъде извадено на масата. Ако бъда кмет, ще има референдум и гражданите ще кажат да има ли инсталация за горенето на боклук, каква да бъде технологията и по какъв начин да бъде осигурено финансирането. Темата е изключително важна за столичани и решението трябва да го вземат те. Защото решението, което в момента предлага екипът на Фандъкова е това, при което се заравят едни пари. А София, въпреки че годишно се харчат над 200 млн. лв. за чистота, чиста ли е, прашна ли е, подредена ли е? Ставаме заложници на същото за следващите 5 години - пак същите ще чистят, пак така ще чистят. Не просто сбъркана система, а една дебела сметка, която плащат столичани. И един много красноречив пример колко непрозрачно и неефективно се харчат парите на гражданите на София“, завърши Мая Манолова. ", "date": "2019.09.14", "title": "Мая Манолова поиска референдум за преработването на боклука на София"}
{"url": "https://www.actualno.com/ruse/rusenci-protestiraha-za-chist-vyzduh-poiskaha-ostavkata-na-neno-dimov-news_1375537.html", "text": "      На Кръстовден русенци отново понесоха тежкия си кръст в желанието си да дишат чист въздух. Мотото на днешния протест бе: „Русе иска да диша”. През октомври миналата година хиляди блокираха „Дунав мост ”. След година протестиращи заявяват, че всеки ден в различни квартали на града се усеща миризма на бакелит или на широк диапазон продукти от органичната химия. Присъстващите на протеста поискаха оставките на министъра на околната среда и водите, както и на директора на РИОСВ - Русе.       В съботния предиобед протестиращи тръгнаха в автошествие от бившия Захарен завод до кръговото на Дунав мост, където се проведе протестен митинг, пешеходна обиколка на кръговото и блокиране на граничния пункт. Изказаха се много възмутени граждани. Кметът Пламен Стоилов не бе тук да ги чуе.   Гражданска инициатива с организатор Галичка Николова формулира исканията на жителите на крайдунавския град:  1. Кметът Стоилов да сезира Прокуратурата и да се потърси отговорност на виновните за геноцида над русенци.\r\n2. Всички заводи и по-малки химически производители да се ревизират за разрешени мощности, капацитет на производство, наличие на акт обр. 16.\r\n3. Ежедневен строг контрол, вкл. и спиране на производство при замърсяване    4. Заводите с вредни емисии да приведат в законно състояние пречиствателните си съоръжения.   5. Табла за постоянен мониторинг на въздуха.\r\n6. Ежеседмично измиване на улиците, а на сайта на Общината да има график за това.\r\n7. Мерки срещу замърсяването от битовото отопление на твърдо гориво. За целта да се подпомогнат финансово за подмяна на типа отоплителен уред. Да се поставят филтри на комините за фини прахови частици.\r\n8. По-добра инфраструктура на града и ограничаване на МПС, отделящи вредни емисии.   9. Стимулиране използването на велосипеди.   10. Озеленяване на незастроените площи на територията на града. От големите политически сили единствено депутатът Пенчо Милков от БСП бе съпричастен към мъчителното дишане на русенци. Той категорично заяви пред кореспондента на , че всяко предприятие, отделящо вредни емисии е необходимо да има пречиствателна станция. Жителите на Русе казаха, че ще продължат с протестите до реални действия от местната власт и решаването на проблема. ", "date": "2019.09.14", "title": "Русенци протестираха за чист въздух, поискаха оставката на Нено Димов"}
{"url": "https://www.actualno.com/crime/19-godishen-shofior-ubi-velosipedist-v-strjama-news_1375548.html", "text": "       19-годишно загина при пътнотранспортно произшествие в село Стряма. По първоначални данни катастрофата е възникнала 13:00 ч. днес. Лек автомобил \"Мерцедес\", управляван от младеж на 19 г., е блъснал велосипедист на същата възраст.       Пострадалото момче е починало в линейката на път за болница. Няма данни употреба на алкохол и наркотични вещества, съобщават от пресцентъра на МВР в Пловдив. Шофьорът е задържан е за 24 часа. А причините за случилото се все още са в процес на изясняване, като е образувано досъдебно производство.    ", "date": "2019.09.14", "title": "19-годишен шофьор уби велосипедист в Стряма"}
{"url": "https://www.actualno.com/crime/35-deca-sa-zaginali-v-katastrofi-prez-minalata-godina-news_1375543.html", "text": "      \"Загубихме 35 деца на пътя миналата година, което прави що-годе една празна класна стая.\" Това каза Заместник-генералният директор на БЧК д-р Надежда Тодоровска в интервю за Агенция „Фокус“ по повод Световния ден на първата помощ.      \"Това са едни сериозни цифри, които не могат да не ни тревожат. За това е важно всички участници в пътното движение да обърнат внимание, да бъдат внимателни на пътя , защото наистина е много тъжно, когато виждаме такава статистика\", допълни още тя. Тодоровска поясни, че България е водач в негативен план, по загинали и ранени на брой население.   \"Всички се опитваме да направим нещо по безопасността на движение по пътищата в България. Искаме да насочим вниманието си към децата, към тяхната безопасност както в училище, така и на улицата. Понеже знаете, че много деца стават жертва на пътни транспортни произшествия бихме иска ли да ги предпазим и още веднъж да алармираме обществото да бъде по-внимателно на пътя, за да се запази ни\", коментира Тодоровска.\r\nТя поясни, че стават различни инциденти в училищата, в детските градини с децата навън, затова е важно да се обърне внимание как да се движат децата по пътя.  \"Желателно е да бъдат облечени с по светли дрехи през есенно-зимния сезон, когато рано се стъмва или те трудно се виждат от водачите на моторни превозни средства. Всички трябва да бъдем внимателни, важно е децата да се оглеждат добре, да преминават само по пешеходните пътеки, така че да може да спасим повече деца, да имаме по-малко жертви на пътя тази година, защото нашата радост са децата и ние бихме искали да имаме повече здрави и усмихнати деца\", коментира още Надежда Тодоровска. ", "date": "2019.09.14", "title": "35 деца са загинали в катастрофи през миналата година"}
{"url": "https://www.actualno.com/asia/silno-zemetresenie-raztyrsi-ankara-news_1375492.html", "text": "      Трус със сила 4.7 по скалата на Рихтер разтърси столицата на Турция - Анкара. Земетресението е било регистрирано в 6.03 тази сутрин местно време на дълбочина 10 километра. Епицентърът на труса е бил североизточно от Анкара.      До момента няма данни за загинали хора и нанесени сериозни материални щети.    ", "date": "2019.09.14", "title": "Силно земетресение разтърси Анкара "}
{"url": "https://www.actualno.com/interest/bylgarsko-uchastie-v-nagradite-za-naj-absurdnite-nauchni-izsledvanija-shnobel-na-harvard-news_1375486.html", "text": "      В Харвардския университет раздадоха за 29-ти път наградите Шнобел, които всяка година се присъждат за десетки научни постижения, \"които в началото те карат да се усмихнеш, а после да се замислиш\", както е записано в устава. Всяка година церемонията по награждаването се превръща в комедийно шоу с елементи на абсурд по дадената тема, а наградите се връчват от истински Нобелови лауреати, които за целта слагат бутафорни очила, изкуствени носове и смешни шапки. Тази година в ролята на награждаващи се явиха Ерик Маскин, носител на наградата Нобел за икономика за 2007 год, Ричард Робертс- физиология и медицина за 1993 г и Джеръм Фридман- физика 1990 година. От техните ръце лауреатите на наградата Шнобел получиха чекове за 10 трилиона зимбабвийски долара (равни на около 40 американски цента), дипломи и смешни статуетки. Те представляват чаша за кафе, заобиколена от запалка, опаковка от дъвка, четка за зъби и други предмети, отразяващи главната тема на церемонията- навиците. А ето и тазгодишните постижения в различните области. Любопитното е, че в наградата за биология е спечелена от международен екип, в който наред със Сингапур, Китай, Австралия, Полша и САЩ, фигурира и България. Изводът от проведените проучвания сочи, че ако намагнетизираш мъртви хлебарки, те значително по- дълго от живите съхраняват магнитните си свойства. По резултатите от това увлекателно изследване е била написана научна работа с тема \" Биомагнетични характеристики на живи американски хлебарки. \"      А ето и останалите: Наградата в тази категория получи изследване за това, защо и как австралийски вомбати изхождат кубчета. Сред многочислените автори на тази международна разработка се оказват двама учени от Тайван, които получават наградата \"Шнобел\" за втори път в почти 30 годишната история на наградата. Първия си \"Шнобел\" Патрисия Ян и Дейвид Ху получават през 2015 година, когато доказват, че продължителността на уринирането при всички млекопитаещи е горе-долу еднаква и трае около 21 секунди.   Наградата получава италианецът Силвано Галос, който доказва, че присъствието на пица в храната помага за доброто здраве и снижава риска от рак на храносмилателните органи, но само ако пицата е приготвена в Италия.     Наградата в тази област е дадена на изследване за метод на обучение на студенти- медици с помощта на звуковите сигнали, с които обикновено се тренират кучета- като цъкане с език например. Статията така се и нарича \" Трениране на условния рефлекс при провеждане на ортопедични операции.\" В тази категория побеждават учени от Холандия, които изяснили в чии пари има най- много болестотворни бактерии. Както се оказва, в пряк смисъл най- мръсни са банкнотите в Румъния.    Най- добри в тази област са френски учени, които проучили \" температурната асиметрия на тестисите при голи и облечени мъже\" и изяснили, че лявата топка обикновено е по-топла от дясната, но само ако мъжете са облечени.   Шнобел по химия тази година се дава на японски професор, който изчислил обема слюнка, отделяна ежедневно от петгодишно дете. Ученият провел експеримента със собствените си деца по следния начин- теглил банани, давал им да ги дъвчат, после да ги плюят и пак теглил. Изяснил, че за едно денонощие петгодишно дете отделя около половин литър слюнка. Наградата в тази област отива при иранския учен Иман Фарабахша,патентовал апарат за смяна на памперси. Изследователят не успял да дойде на церемонията, но изпратил видеозапис, който, по данни на организаторите, не дошъл навреме за началото на церемонията.    Тук наградата получава немски учен, който доказал първо, че да сложиш в устата си химикалка прави човека щастлив, обаче после открил, че това не е така.. Лауреатите на тази най- висока награда са екип учени от Великобритания и Сингапур, които опитали да измерят количеството удоволствие, усещано от човек, когато успее да се почеше там, където го сърби.  ", "date": "2019.09.14", "title": "Българско участие в наградите за най-абсурдните научни изследвания \"Шнобел\" на Харвард"}
{"url": "https://www.actualno.com/curious/fobiite-na-razlichnite-zodii-news_1375190.html", "text": "              Трябва да им се признае на Овните, че макар и да са напористи, егоцентрични и дразнещи, си имат и положителни черти. Те са безстрашни и винаги готови да се хвърлят с развят перчем в битка, в бурните морски вълни или в огъня. А най-много мразят мудните и нерешителни хора. Общуването с такъв човек за тях е равносилно на наказанието на Прометей - да са завързани за скала и орли да кълват черния им дроб. Идеята да седят и да чакат да падне таванът ги ужасява. С оглед на това Овните са най-склонни да развият катисофобия - страх от стоене на едно място.    За разлика от Овена Телецът няма нищо против да си седне кротичко и да зачака да падне таванът. Той е убеден, че работата не е заек да избяга. Страхът да не направиш някое излишно движение е претекст на ленивите да не си мръднат пръста и се нарича кинезофобия. Това рядко е проблемът на Телците. Заради консервативния си и уседнал характер те често са поразени от страха от промяна - тропофобия. Мразят да сменят местоработата, жилището, града, училището, каквото и да е. Един от симптомите на страдащите от тропофобия е, че са извънредно твърдоглави.      Близнаците, като нервни, подвижни и лесно подскачащи хора, са склонни към всякакви фобии, в това число арахнофобия (страх от паяци), орнитофобия (страх от птици) или дори анатидефобия (страх от патета). Но истинският им страх, дълбоко закодиран в двойнствената им душа от разположението на планетите, е десидофобия, което е ужас от това, че трябва да вземат решение. Проблемът не е в това, че се колебаят дали да кажат “да” или “не”, а във факта, че след като го кажат, ще се наложи да поемат отговорността за това.  Те имат връзка със Земята. Планетата майка им говори. Звездите им доверяват своите тайни. Не, нямат шизофрения. Поне не всичките. Раците живеят осъзнат природен живот. Представата им за най-страшна участ е безкрайна пустош, в която бродят сами, изоставени и тежко болни. Агорафобията, или страхът от открити пространства, кореспондира с вечно търсещата уют душица на Рака. Д-р Рак, лечителят, е предразположен и към остри пристъпи на хипохондрия. Но най-опасно е да не развият ануптафобия - ужас, че ще останат без партньор.       Най-страшното за един себелюбив и самовлюбен Лъв не е омразата, а липсата на внимание. Ако решите да сте зли с Лъва, пренебрегвайте го системно, докато не развие атазагорафобия - ужас от това, че най-внезапно е станал незабележим и никой не му обръща внимание. От “нормалните” човешки фобии - от кокошки, котки, светлина, височина, вода и т.н., Лъвът рядко страда, тъй като също като Овена е напълно безстрашен. Единственият му друг проблем е да не би да се провали. Ако се задълбочи, този страх ще бъде наречен от психиатъра атикифобия.  Девата няма фобия, тя има цял набор - атаксофобия (от безпорядък), бацилофобия (от бацили) и бактериофобия (от бактерии), аутомизофобия (страх да не се изцапат), ателофобия (от несъвършенството), атикифобия (от провал). Прецизната душа на Девата живее в тих ужас, че губи обречената битка със световния хаос, че около нея никога няма да е достатъчно чисто, нито домът й ще е аптека. Уви, това дори не може да бъде наречено “фобия” в смисъла на “ирационален страх”. Параскаведекатриафобията е една от думите, които всяка 13-а Дева знае. Тя означава “страх от петък, 13-и”.     Знакът на задружността и партньорството, на благата дума и усмивката се бои най-много от това, че другарчетата може да му се разсърдят и да го зарежат. Представата, че цамбурка самотен през локвите на живота, го хвърля в дълбока депресия. А в някои случаи предизвиква ужас, ускорено сърцебиене, студена пот и други симптоми на ирационалния страх, че неминуемо ще останеш самотен (аутофобия) и изолиран от света (изолофобия). Другите им притеснения са да не погрознеят, тогава развиват страх от грозотата - какофобия, и да не полудеят - дементофобия.  От торбата с маниите добрият Дядо Господ е извадил щедра шепа и е поръсил с нея Скорпионите. Те са маниакално контролиращи типове, които не могат да понесат мисълта, че някой от васалите им (разбирай приятели и любими) може да изпитва дори бегъл интерес към друг човек или животно. Скорпионите се боят най-вече от подигравки (катагелофобия). Може да се окаже и че изпитват ужас от болници - нозокомефобия, което в нашата страна не е включено в списъка с ирационалните страхове. Иначе тези чувствителни, духовни и обаятелни хора нямат недостатъци.     Кое е най-скъпото на един Стрелец? Свободата му. Те са деца на природата, зверчета, които не може да бъдат опитомени. И смъртно се боят да не загубят привилегията да си останат такива. Затова една от типичните за тях фобии е свързана с опита да им се припише отговорност - хипенгиофобия (страх от отговорност). Типична за тях е и клаустрофобията. Страхът от затворени пространства е свързан с това, че душата на Стрелеца се нуждае от простор. Свързан с неспособността да се движиш свободно е ужасът да попаднеш заклещен в тълпата - охлофобия.  Дисциплинирани, работливи и интроспективни хора са Козирозите. Обичат уюта на дома. Той им действа като противоотрова за проблемите и неприятностите на ежедневието, както и неудовлетворението от неосъществените амбиции. Затова понякога развиват зависимост към домашното огнище. Заболяват от агорафобия (страх от големи, открити пространства) и акрофобия (от височина и летене). Рационалната им природа понякога ги подтиква в грешни посоки и те се получават пристъпи на филофобия (ужасяват се от мисълта, че може да се влюбят).     Ако някой се е съмнявал, че точно те ще са склонни към най-странните фобии, ето: Водолеите страдат от дидаскалейнофобия (не искат да ходят на училище), ергофобия (на работа) и гамофобия (да се женят). Интелектуалното им отвращение към институциите може да се прехвърли към главата на Римокатолическата църква, особено ако са католици. В такъв случай се разболяват от папафобия, което естествено означава, че ги хваща страх от папата. А той върви ръка за ръка с телеофобията (ужас от религиозни церемонии, в това число и каденето на тамян).  Рибите са свикнали да плуват в дълбоките води на човешките емоции. Те са силно интуитивни и всичко разбират. Но им е малко трудно да отстояват своето. Предпочитат да го прокарат по други, по-малко директни пътища. И така, Рибите стават особено тревожни, когато трябва да се конфронтират или да защитят позицията или тезата си. Това е небезизвестната глософобия (страх от говорене пред хора). Често тези мечтателни същества започват силно да се боят от това, че може да им се наложи да работят - този страх се нарича ергофобия.\r\nизточник:  ", "date": "2019.09.14", "title": "Фобиите на различните зодии  "}
{"url": "https://www.actualno.com/burgas/kakvi-pravila-da-spazvame-ako-iskame-da-imame-po-zdravo-syrce-news_1374460.html", "text": "              Още като ученичка проявих силен интерес към естествените науки и по-точно към биологията. Признателна ще съм завинаги за това на моята невероятна учителка по биология в основното училище г-жа Дамянова. Тя запали интереса ми към тази необятна наука за живата природа и ме насочи към пътя на медицината. Завършила съм Математическа гимназия, паралелка биология във Варна, след което Медицински Университет Варна. Дипломирах се през 1994 година заедно с 224 студенти. Бях първенец на випуска и ми беше предложено да избера къде да започна работа. Аз, разбира се, избрах Клиниката по кардиология в сегашната УМБАЛ \"Света Марина\" във Варна, защото кардиологията още от четвърти курс беше моя страст и влечение. През 1999 година защитих специалност Вътрешни болести.   Да, така е! Тази страна остана завинаги в сърцето ми. От 2000 до 2002 година преминах следдипломна квалификация в Медицински Университет - Каназава, Япония. Срещата ми с тази невероятна страна беше и ползотворна и невероятно въздействаща върху мен. Предмет на моята работа там беше диабетната кардиомиопатия- нарушенията, които настъпват в сърцето при захарен диабет. Под ръководството на проф. Хироши Ямамото и проф. Ясухико Ямамото написах статия, която впоследствие беше публикувана в медицинското списание Journal of Mollecular and Cellular Cardiology. След завръщането ми от Япония през 2003 година придобих специалност \"Кардиология\". Работила съм в кардиологичните отделения на УМБАЛ \"Св. Марина\"- Варна, МБАЛ Бургас, УМБАЛ \"Дева Мария\" и в МЦ \"Св. София\" Бургас. От 2010 година имам частна кардиологична практика. Разполагам с всички необходими апарати за неинвазивна диагностика и лечение на сърдечно-съдовите заболявания. Имам договор и със Здравната каса, за да мога да помагам на голям кръг от пациенти.     Благодаря за този чудесен въпрос! Сърцето винаги ми е било интересно. Това е анатомичен орган, който движи жизнената сила в тялото - кръвта. В същото време е магия, без която не можем да живеем, символ на нашата душевност и чувственост, предмет на много проучвания, песни, романи, поеми, стихове. Защо и кое кара сърцето да работи? Коя е тази невидима сила, която създава електрическия импулс, подтикващ сърдечните клетки към съкращение? Много вече е доказано, но и много не се знае. Ето тази магия на сърцето винаги ме е очаровала. За съжаление, по-често взимаме от сърцето, отколкото да даваме. Товарим го, преяждайки и препивайки, подлагаме го на стрес, не мислим за него, и когато то се обади, крещейки за помощ, в много случаи пак не му обръщаме внимание. Трябва да се вслушваме внимателно в сърцето си- то никога няма да ни излъже и подведе. Какво да му дадем, за да получим положителен отклик? Внимание, вслушване в неговите сигнали, здравословно хранене и ползотворен двигателен режим, както и отстраняване на факторите, които му вредят - тютюнопушене, прекомерна употреба на алкохол и други.    Да започнем с правилното хранене и спортът.\r\nТова са категорично най-добрите приятели на сърцето. Здравословното хранене критично намалява риска от сърдечно-съдови заболявания като артериална хипертония, исхемична болест на сърцето, инфаркт на миокарда. Същото се отнася и за спорта, когато е разумен и дозиран.\r\nМного са важни профилактичните прегледи.\r\nАз препоръчвам профилактичните прегледи да са веднъж годишно, но при установени сериозни сърдечни заболявания, като исхемична болест на сърцето, сърдечна недостатъчност, клапни пороци и други, интервалите да са по-кратки - на 3 или 6 месеца, в зависимост от състоянието на пациента.\r\nЗначение има и наследствеността.\r\nФамилната обремененост е много важен, за съжаление, некоригируем сърдечно-съдов рисков фактор. Тя е налице при повечето сърдечно-съдови заболявания. Особено важно е значението на наследствеността при артериалната хипертония. Повечето хора се удивляват откъде се е появило повишеното кръвно налягане, при условие че имат правилно хранене, не пушат, не пият, спортуват. В тези случаи причината е в наследствеността - тя, заедно с външни фактори (например хроничен стрес), може да отключи начало на хипертония.\r\nЕмоциите - дали положителни, дали отрицателни, имат силно отражение върху сърцето, защото те са вид стрес за организма. Техният непосредствен ефект е свързан с учестяване на сърдечната дейност, повишаване на кръвното налягане, може да доведат до аритмии, до гръдна болка, бодежи в сърдечната област, чувство на задух. Възможно е силна емоция даже да провокира миокарден инфаркт. Определено мисля, че насочвайки положителна енергия към хората около нас или към своето тяло, неминуемо ще получим положителна ответна реакция. Аз съм учила традиционна медицина и твърдо вярвам в нея, свойствата на медикаментите  и в научните доказателства, но също вярвам и че ние, хората на науката, не знаем много неща за природата и човешкото тяло. Затова, нека се стараем да бъдем по-добри, по-положително настроени към околния свят и да даваме от себе си повече, за да се чувстваме добре, обичани и ценени.   ", "date": "2019.09.14", "title": "Какви правила да спазваме, ако искаме да имаме по-здраво сърце?"}
{"url": "https://www.actualno.com/crime/pojar-v-rajona-na-suhoto-ezero-v-rila-news_1375517.html", "text": "      Пожар гори в района на Сухото езеро в планината Рила, предаде БГНЕС.      Циркусът на езерото се намира на час път от Кирилова поляна, между Тиха Рила и Мальовишкия зъб.   Сигналът е подаден към 10.00 часа от турист, който слиза от хижа Рибни езера към Рилския манастир. Според него пожарът тлее. В района на Сухото езеро има борова растителност и треви.\r\nКъм пожара пътуват на противопожарната служба в град Рила, а също така служители на парковата охрана и горското стопанство.  Още снощи над билото на Рилския манастир се забелязваха облаци, което означава, че огънят гори от вчера следобед.     ", "date": "2019.09.14", "title": "Пожар в района на Сухото езеро в Рила "}
{"url": "https://www.actualno.com/society/novinite-naj-vajnoto-za-denja-14-septemvri-news_1375609.html", "text": "              Жителите на Русе казаха, че ще продължат с протестите до реални действия от местната власт и решаването на проблема. Те представиха и няколко конкретни искания.   Синът на Осама бин Ладен е бил убит при специална операция на САЩ. Това обяви президентът Доналд Тръмп след като миналия месец министърът на отбраната Марк Еспер заяви, че доколкото знае Хамза бин Ладен, известен като „принцът на джихада“, е мъртъв. Пожар пламна днес в района на Сухото езеро над Кирилова поляна в Рила планина. Гори клек и паднали от бурите борове на надморска височина от 2 000 метра     Въпреки че Черна гора е екологична държава по конституция, всеки гражданин използва около 730 найлонови торбички за еднократна употреба всяка година, докато тази цифра за гражданите на Австрия е едва 48 годишно. За това е важно всички участници в пътното движение да обърнат внимание, да бъдат внимателни на пътя , защото наистина е много тъжно, когато виждаме такава статистика    Всяка година церемонията по награждаването се превръща в комедийно шоу с елементи на абсурд по дадената тема, а наградите се връчват от истински Нобелови лауреати, които за целта слагат бутафорни очила, изкуствени носове и смешни шапки. Тя бе осъдена и на 250 часа обществена работа, една година да се намира под надзор и глоба от 30 000 долара.\r\nВижте и  ", "date": "2019.09.14", "title": "Новините: Най-важното за деня, 14 септември"}
{"url": "https://www.actualno.com/america/novo-bedstvie-zaplashva-bahamskite-ostrovi-news_1375480.html", "text": "      Ново бедствие заплашва да удари възстановяващите се от урагана „Дориан“ Бахамски острови, предава агенция TACC.      Тропическата буря на „Умберто“ се е образувала в Атлантическия океан, край бреговете на островите, се казва в съобщение на Националният център за наблюдение на ураганите в САЩ. Възможно е бурята да се усили и да се превърне в ураган, предаде агенция Фокус.   Според центъра „Умберто“ се намира на 210 км югоизточно от остров Абако и се движи на северозапад със скорост от около 9 км/ч. Поривите на вятъра във вътрешността на бурят достигат до 65 км/ч.\r\nОчаква се до часове „Умберто“ да донесе силен вятър и обилни дъждове в северозападната част на Бахамските острови.  На 1 септември ураганът „Дориан“ удари карибската страна, като по последни данни най-малко 50 души са загинали, а около 2,5 хил. души се считат за изчезнали. Около 13 хил. сгради бяха повредени или унищожени на островите, а огромни територии бяха наводнени, след като ураганът от последната пета степен премина през островната държава.    ", "date": "2019.09.14", "title": "Ново бедствие заплашва Бахамските острови"}
{"url": "https://www.actualno.com/starazagora/depoto-za-otpadyci-starozagorskoto-selo-rakitnica-dostypno-za-grajdani-news_1375510.html", "text": "      „Регионален център за управление на отпадъците (РЦУО) - Стара Загора“ в землището на село Ракитница днес и утре, 14 и 15 септември, ще е със свободен достъп за всички транспортни средства, включително частни. Така включилите се в инициативата „Да изчистим България заедно“ ще могат да извозват събраните отпадъци.      Старозагорци ще могат да се освободят и от едрогабаритни отпадъци от домакинствата си - непотребни шкафове, гардероби, легла, матраци, дивани, фотьойли и други,като ги откаран до депото със собствен транспорт. По време на кампанията приемът за депониране събраните на отпадъците ще е безвъзмездно.   За поредното включване на Стара Загора в кампанията „Да изчистим България заедно” от общината са жсигурени са 5 хиляди полиетиленови чувало и 2 хиляди чифта ръкавици за еднократна употреба. \r\nПредварително са заявили участие доброволци от различни компании, общински и държавни институции и много граждани. Ще се почистват междублокови пространства, детски и спортни площадки, паркове и градини. Служителите на общинската администрация ще се включат в компанията и ще чистят в парк „Митрополит Методий Кусев“ (Аязмото) и около Мемориалния комплекс „Бранителите на Стара Загора“. \"Запазете Бедечка\" и Туристическо дружество \"Сърнена гора\" почистват в парк \"Бедечка\"  От общината молят почистващите граждани да изнасят събраните чували с отпадъци в близост до налични съдове за отпадъци, да чието извозване е създадена организация от „Грийн Партнърс - БКС“. ", "date": "2019.09.14", "title": "Депото за отпадъци старозагорското село Ракитница достъпно за граждани"}
{"url": "https://www.actualno.com/vraza/dvojno-poveche-tyrgovci-na-vrachanskija-esenen-panair-news_1375443.html", "text": "      Тазгодишното издание на Врачанския есенен панаир очаква двойно повече търговци от страната и чужбина. Над 250 производители и занаятчии са заявили участие в 131-то издание на форума, посветен на 160-годишнината от рождението на големия индустриалец и фабрикант - Мито Орозов.      В рамките на традиционното изложение ще се включат и 15 фирми от Румъния и 30 фирми от България, участници по проект на Търговско-промишлената палата. Те ще представят традиционни занаяти, специфични за всяка област.   След изключителния интерес през миналата година, за втори път от 13 до 15 септември във Врачанския есенен панаир ще се проведе фермерски базар.\r\nНа щандовете на българските производители ще се предлагат млечни и месни продукти, сезонни плодове и зеленчуци, хляб и печива с квас, мед и пчелни продукти, сладка и сиропи, вина и сокове, билки и подправки, натурална козметика, бижута и аксесоари от естествени материали.  Специално за изложението във Враца отново ще пристигнат производители на старото българско ястие от Северна България – крокмач.\r\nЗа посетителите на търговския форум и тази година ще се предлага жива бира и безалкохолна бира.   Всяка вечер на есенния панаир, самодейци от читалищата от Община Враца ще представят за дегустация едни от най-популярните и традиционни ястия от врачанския край.    Официалното откриване на Врачанския панаир ще бъде на 14 септември - събота, от 18:30 ч., пред откритата сцена на стадион \"Христо Ботев\". От 19:30 ч. ще започне концерт на любимата на няколко поколения българи - група „Тангра“.\r\nТази вечер - 13 септември - петък, от 20:00 ч., на панаирната сцена начало на културната програма ще бъде дадено с грандиозен концерт на легендарния солист на рок групата „Юрая Хийп“ – Джон Лоутън и музикантите от Б Т Р. ", "date": "2019.09.14", "title": "Двойно повече търговци на Врачанския есенен панаир"}
{"url": "https://www.actualno.com/healthy/ekspert-njama-izgradena-sistema-za-truda-na-lekarja-i-medicinskata-sestra-news_1375498.html", "text": "      \" излязоха на безсрочен протест и разпънаха палатка пред парламента с искане за достойно заплащане и спешна реформа в сектора, но все още чакаме да се случи нещо\", съобщи за БНТ проф. Станка Маркова, почетен председател на Асоциацията на професионалистите по здравни грижи.      \"От 15 години ние имаме закон и бих казала браво на тези момичета, но те откъдето отиват, ние от там се връщаме. Още през 2007 г. направихме десетхиляден протест, смениха министъра като резултат... Така че, чакаме години наред да се случи нещо. В дългите години на борба ние разбрахме, че първо трябва диалог и да се опитаме да постигнем нещо, макар и бавно, макар и трудно\", уточни тя.   Според проф. Маркова заплащането на медицинските служители зависи от синдикатите, така че е въпрос на подкрепа на национално ниво. \"Няма изградена система колко струва труда на лекаря, колко струва труда на сестрата, така че цялата система е сбъркана. Трябва една коренна реформа в . Трябва да се направи наистина така, че да има една висока стартова заплата за младите хора, които заминават\", категорична е проф.\r\nМаркова, и допълни, че \"този протест е политически проект. Корнелия Нинова и Мая Манолова първо говориха само за лекари, след това изведнъж се сетиха за нашето съсловие, че е най-многобройно\".   ", "date": "2019.09.14", "title": "Експерт: Няма изградена система за труда на лекаря и медицинската сестра"}
{"url": "https://www.actualno.com/europe/predjaveni-sa-obvinenija-sreshtu-jan-mari-lio-pen-za-zloupotreba-s-pari-na-evroparlamenta-news_1375446.html", "text": "      Френски съдебни следователи предявиха обвинение за присвояване на държавни средства срещу 90-годишния Жан-Мари льо Пен, основател на крайно дясната партия  „Национален фронт\" (днес „Национално обединение\").      Обвиненията са свързани със „създаването на фиктивни работни места” в Европарламента (ЕП). Следователите са разпитвали политика четири часа, предаде БГНЕС.   Делото тече от 2016 година. Съдът на ЕС уведоми Льо Пен, че е длъжен да върне на Европарламента 320 000 евро, които е получил необосновано под формата на заплати за помощниците му. ", "date": "2019.09.14", "title": "Предявени са обвинения срещу Жан-Мари льо Пен за злоупотреба с пари на Европарламента "}
{"url": "https://www.actualno.com/politics/ilijana-jotova-bylgarija-trjabvashe-da-poluchi-zamestnik-predsedatel-na-evrokomisijata-news_1375535.html", "text": "      Част от наименованията на ресорите, които предложи новият председател на ЕК, ще бъдат коригирани в посока на изясняване задачата на бъдещите комисари, прогнозира пред БНР вицепрезидентът Илияна Йотова, която е бивш евродепутат.      „За първи път в историята на Еврокомисията се направи толкова строга и подробна йерархична система. Никога досега не е имало толкова много заместник-председатели и ми се струва, че един от тези 8 заместници трябваше да бъде българският еврокомисар. България е един добър партньор в ЕС и това го доказахме за всички тези 12 г. членство. Във всички ресори, заемани от български комисари, никога не е имало най-малка сянка на гаф и несвършена работа“, изтъкна Йотова в предаването „Събота 150“ на програма „Хоризонт“ и отбеляза, че само двама от комисарите на Юнкер не са зам.-председатели и един от тях е Мария Габриел.   Според нея нашият еврокомисар ще се справи с това да бъде заместник-председател, както и с ресора, който получи.\r\n„Твърде завоалирани са и бих казала доста поетични наименованията на сегашните ресори в ЕК. Още повече, когато има неизяснено портфолио, когато не са ясни параметрите, които ще работят следващите комисари, така много лесно се размива и отговорност“, каза вицепрезидентът.  И допълни, че не може да се слага българският ресор в таблицата „повишение или понижение“: „Той е много сериозен и много ресурсен е, но не е от тези ресори, които ще предопределят политиката на ЕС оттук-нататък. Дали Евросъюзът ще продължи на солидарния принцип, или ще надделее схващането на все повече държави, че еврозоната трябва да стане едно ядро, а всички останали – периферия“.\r\nЙотова коментира и случващото се в Българското национално радио: \"Цялата българска общественост се вълнува от случващото се в Българското национално радио и този случай трябва да бъде разплетен докрай\", заяви тя.   „Чухме заявленията на ДАНС, на прокуратурата, че ще има пълно разследване на това защо за няколко часа спря ефирът на БНР, което е елемент от националната сигурност. Предварително бих искала да кажа, от всички тези изслушвания, да не се получи така, че истината да остане размита някъде в пространството и във времето, тъй като ние като български граждани чакаме конкретни и категорични отговори“, подчерта Йотова.    Според нея втората страна на въпроса е за „посегателството върху един български журналист и начина, по който е направено“: „Не съм чула до този момент официалния коментар на генералния директор на БНР. Чух известни обяснения и аргументи от директора в оставка на програма „Хоризонт“, но нито като журналист, нито като гражданин разбрах какви са тези аргументи. Още повече струва ми се, че е твърде нелепо предложението за всеки репортер в БНР да има един двойник. Това какво означава, че всеки един репортер не отразява действителните събития и злоупотребява с истината в националния ефир и трябва някой да го коригира? Или този някой ще влиза вече с готова своя версия? Това е абсолютно несериозно“.\r\n„Тъй като става дума за , което очевидно и естествено е един много сериозен информационен източник в нашето пространство и за толкова е спечелил доверието си, смятам, че имаме нужда и чакаме тези отговори“, каза Илияна Йотова.\r\nПо повод т.нар. шпионски скандал вицепрезидентът изтъкна, че не може да определи случващото се като скандал по оста София-Москва. „И дано да съм права, защото ние получаваме информация „на час по лъжичка“ и аз не бих искала да влизам в тази спирала и да коментирам всеки нов факт. В качеството си на вицепрезидент не мога да си позволя да коментирам едно или друго становище с ясното съзнание, че всяка моя дума също прави внушение“, заяви Йотова и си запази правото на коментар след края на следствието.    ", "date": "2019.09.14", "title": "Илияна Йотова: България трябваше да получи заместник-председател на Еврокомисията "}
{"url": "https://www.actualno.com/showbusiness/izvestna-aktrisa-popadna-v-zatvora-news_1375447.html", "text": "      Известната от сериала \"Отчаяни съпруги” актриса Фелисити Хъфман бе осъдена на 14 дни затвор , защото по мошенически начин е уредила детето си в университета, съобщи телевизия „Фокс нюз”.      Тя бе осъдена и на 250 часа обществена работа, една година да се намира под надзор и глоба от 30 000 долара.   Хъфман се призна за виновна, че е патила 15 000 за правилните отговори на изпит на по-голямата й дъщеря за постъпване в колеж. В е участвал и съпругът й Уилям Мейси, но обвинения срещу него не бяха предявени.\r\nПо-рано бе съобщено, че властите в САЩ са разкрили голяма корупционна схема, при която кандисат студенти са давали подкупи, за да влязат в престижни университети, по-специално в Йелския и Станфордския. В корупционната схема са участвали 50 души, на всички са им предявени обвинения. Сред тях, освен Фелисити Хъфман, е и Лори Лафлин, която стана популярна също от сериали „Отчаяни съпруги”.  Самата Хъфман е носителка на наградите „Еми” и „Златен глобус”, освен това е била предлагана за наградите \"Оскар\" и BAFTA.\r\nВижте подробности за скандала в     ", "date": "2019.09.14", "title": "Известна актриса попадна в затвора"}
{"url": "https://www.actualno.com/curious/2-te-zodii-koito-umejat-da-proshtavat-news_1375195.html", "text": "             Доблестни хора, които пазят честта си с цената на всичко. Но това ги прави и невероятно добри хора. Когато намерят човека, който ги допълва изцяло, те са способни на жертви, за които не са и предполагали. Гордостта, която тече в кръвта им, е огледалото към душата им. Но те осъзнават, че хората грешат и за да запазиш това, което имаш, понякога трябва да простиш, въпреки себе си. Лъвовете могат да прощават, но само на малцина. Никога не се връщат назад, за това ако ситуацията не се изясни на момента, няма и да се разреши никога. Умна зодия, която сама може да преценява кое си струва и кое не. За това, когато простят, те са премислили добре всички възможности. Никога не съжаляват и винаги правят най-добрият избор.    Цял живот Везните се стремят към онова хармонично равновесие, което прави живота им спокоен. Когато някой разруши този баланс с лъжа или измяна, Везните не могат да намерят мястото си дълго време. Объркани и без посока те не знаят да простят ли или не. Когато сърцето им не го подсказва, никога не подават ръка на онези,  които са са подиграли с чувствата им. Но когато усещат искрено разкаяние, могат да направят чудеса, за които сами не подозират. А именно да простят и немислимото. Животът често ги поставя пред сложни ситуации, за това те много добре знаят как да се справят с тях. Везните имат благородни сърца, но прощават само веднъж. Достойнството им си има цена. ", "date": "2019.09.14", "title": "2-те зодии, които умеят да прощават "}
{"url": "https://www.actualno.com/chronicles/vs-300-na-igor-sikorski-stava-pyrvijat-uspeshno-izprobvan-helikopter-news_1375438.html", "text": "      VS-300 (съкращение на Vought-Sikorsky VS-300) е вертолет, създаден по дизайн на авио-легендата Игор Сикорски, от компанията му „Сикорски аероинжениринг“, която от 1928 година е част от „Юнайтед еъркрафт“.      Първият полет на машината е на 14 септември 1939 година и е извършен с ротор с три перки, задвижван от двигател с мощност 75 hp.   В началото на 40-те години на 20 век, публично бил демонстриран полет по устойчива траектория с модификация на машината VS-300.\r\nВертолетът на Сикорски поставя няколко световни рекорди и в следващите няколко години е приет на въоръжение в армията на САЩ и е закупен от редица държавни организации и агенции, както и от много авиокомпании.    ", "date": "2019.09.14", "title": "VS-300 на Игор Сикорски става първият успешно изпробван хеликоптер"}
{"url": "https://www.actualno.com/america/kanada-arestuva-razuznavach-za-shpionaj-news_1375464.html", "text": "      Генералният директор на разузнавателното поделение на канадската конна полиция Камерън Ортис е задържан заради обвинение в нарушение на закона за сигурността на информацията, предаде БГНЕС.      \"Предполага се, че той е получил, съхранява или е обработвал конфиденциална информация, възнамерявайки да я предаде на лица, които не трябва да я получават”, заяви федералният прокурор Джон Макфърлейн.   Подробности не се дават. Ортиса е обвинен и в нарушаване на наказателния кодекс, по-специално в неправомерно използване на кредитната карта.\r\nСледващото съдебно заседание по случая е насрочено за 20 септември. Канадският премиер Джъстин Трюдо е информиран за задържането на Кортис. „Мога да ви уверя, че властите възприемат този инцидент много сериозно”, заяви той пред журналисти.   ", "date": "2019.09.14", "title": "Канада арестува разузнавач за шпионаж "}
{"url": "https://www.actualno.com/society/prognoza-za-vremeto-14-septemvri-sybota-news_1375433.html", "text": "      Днес ще бъде слънчево с временни увеличения на облачността, главно над източните райони. Това съобщи за Агенция „Фокус“ дежурният синоптик Боряна Маркова от Националния институт по метеорология и хидрология. Ще духа слаб до умерен вятър: в северозападната половина от страната ще е от север-северозапад, а в югоизточната – от североизток. Ще остане топло с максимални температури между 27° и 32°. Атмосферното налягане е по-високо от средното за месеца и ще остане без промяна.      По Черноморието ще бъде предимно слънчево, след обяд по северното крайбрежие с временни увеличения на облачността. Ще духа слаб до умерен североизточен вятър. Максимални температури на въздуха 27-30°, температурата на морската вода е около 25°. Вълнението на морето ще бъде 2-3 бала.\r\nВ планините ще бъде предимно слънчево. Ще духа умерен до силен вятър от север-североизток. Максимална температура на височина 1200 метра – около 20°, на 2000 метра – около 12°.\r\nВ неделя и в началото на следващата седмица ще преобладава слънчево време. В неделя в Западна България вятърът ще отслабне, в котловините ще стихне, а в Източна ще бъде от североизток, с него за кратко ще нахлуе хладен въздух и в неделя дневните температури ще са по-ниски, в по-голямата част от страната – под 30°. Облачността временно ще се увеличи, но вероятността за валежи е малка. В понеделник вятърът ще се ориентира от югоизток и през деня отново бързо ще се затопли, но сутрешните температури ще са предимно между 9° и 14°. Във вторник ще бъде предимно слънчево, вятърът ще се ориентира от запад-северозапад, в Дунавската равнина ще се усили. Максималните температури в по-голямата част от страната ще достигнат и надхвърлят 30°.   ", "date": "2019.09.14", "title": "Прогноза за времето - 14 септември (събота)"}
{"url": "https://www.actualno.com/sofia/avarija-ostavi-bez-voda-polovin-pernik-batanovci-i-6-sela-news_1375522.html", "text": "      Поредна авария на главен водопровод остави половин Перник без вода. Водоподаването е спряно в централната градска част и 11 от прилежащите й квартали, съобщи БНР. Чешмите пресъхнаха и в град Батановци и в шест от околните села. Управителят на ВиК Иван Витанов съобщи, че два екипа на дружеството работят по отстраняване на течовете.      Ръст на авариите отчитат това лято от водоснабдителното дружество. Само за месец август авариите в региона са били 476. Екипите работят на 12-часов график, но едва смогват да отстранят всички течове и нерядко част от тях остават и за следващите дни, заяви управителят  Иван Витанов.   Водопроводната мрежа е стара и амортизирана, тръбите се пукат, а загубите на вода достигат до 75 процента, каза той. По думите му честите аварии и увеличеното заради горещините потребление са довели до проблеми с водоснабдяването в цялата област, включително и във високите части на град Перник.\r\nВ момента водният обем на язовир „Студена” е малко над 9 млн. куб. метра при максимален 25.5 млн. кубика.   ", "date": "2019.09.14", "title": "Авария остави без вода половин Перник, Батановци и 6 села "}
{"url": "https://www.actualno.com/europe/belgijskijat-kandidat-za-evrokomisar-e-razsledvan-za-korupcija-news_1375525.html", "text": "      Белгийската прокуратура разследва за корупция кандидатът за еврокомисар Дидие Рейнърдс, съобщи вестник L'Echo. Разследването срещу влиятелния политик, който е вицепремиер и външен министър, е започнало още през април, когато „бивш полицейски служител“ се е обърнал към федералната полиция и е обвинил Рейнърдс „в корупция и пране на пари“, пише вестникът.      Ставало въпрос за предполагаеми нарушения в обществените поръчки за изграждането на белгийското посолство в Киншаса, получаването на подкуп от пълномощници и пране на пари. Изданието споменава и някои „съмнителни сделки с недвижими имоти и използването на фиктивни компании“, допълва БГНЕС.   \"След приключване на предварителното разследване прокуратурата ще трябва да реши дали има достатъчно доказателства срещу Рейнърдс и дали делото трябва да бъде прехвърлено на главната прокуратура, като се има предвид статутът му на министър\", съобщава телевизия RTBF.\r\nСамият министър изрази изненадата си от тези репортажи в медиите, като заяви, че не знае за водено срещу него разследване. Негов говорител каза, че това е \"организирана\" атака, насочена към \"причиняване на вреда\".  Дидие Рейнърдс е предложен за комисар по \"Правосъдие\", като ще отговаря и за върховенството на закона в новата комисия на Урсула фон дер Лайен. ", "date": "2019.09.14", "title": "Белгийският кандидат за еврокомисар е разследван за корупция"}
{"url": "https://www.actualno.com/balkani/goljam-gorski-pojar-izbuhna-na-gryckija-ostrov-kefalonija-news_1375533.html", "text": "      Голям горски пожар избухна в ранните сутрешни часове днес на гръцкия остров Кефалония в района на Лоурдата, където се намират много хотели и вили, съобщават гръцките медии.      Започнала е превантивна евакуация на туристите и местните жители от района, предаде БГНЕС.   Няма информация за пострадали хора. Огънят е изпепелил изоставен склад, където имало складиран дървен материал.\r\n„Наложи се евакуация на жилищни домове и потели в село Лоурдата, която започна в 5.15 тази сутрин. Хората са били извозени с автобуси, без паника. Транспортирахме 200 туристи на безопасно място близо до плажа“, заяви кметът на Агростоли Теофилос Михалатос за агенция АРА. Той отбеляза, че пожарът вече е овладян и на туристите е разрешено бавно да започнат да се завръщат в местата за настаняване.  Пожарната съобщи, че няма риск от повторно запалване, въпреки бурните ветрове, които днес бушуват в района над Йонийско море.\r\n12 автомобила, 40 пожарникари и 2 хеликоптера са се включили в гасенето на пожара.         ", "date": "2019.09.14", "title": "Голям горски пожар избухна на гръцкия остров Кефалония  "}
{"url": "https://www.actualno.com/europe/italija-razreshi-82-migranti-da-sljazat-na-ostrov-lampeduza-news_1375527.html", "text": "      Италия разреши на кораба “Ocean Viking” да свали 82 мигранти на южното пристанище Лампедуза, съобщи благотворителната организация SOS Mediterranee, чиято собственост е плавателният съд, предаде БГНЕС.      „Постигнато беше споразумение между Италия, Франция, Германия, Португалия и Люксембург да бъде позволено на кораба да акостира“, заяви френският министър на вътрешните работи Кристоф Кастанер, намеквайки, че мигрантите на борда ще бъдат изпратени в петте държави. „Сега трябва да се договорим за работещ европейски механизъм“, допълни той.   “Ocean Viking” изпълняваше втората си мисия и обикаляше между Малта и Италия две седмици в опит да намери пристанище, което да приеме мигрантите. Групата се състои от 58 мъже, шест жени и 18 деца. Корабът е спасил 356 мигранти на първата си мисия.\r\nИталия се опитва да създаде автоматична система за разпределение на мигрантите, спасени в Средиземно море между Европейските държави, съобщи дипломатически източник, цитиран от АФП. Подобно споразумение ще сложи край на преговорите за всеки отделен случай. Франция и Германия са дали зелена светлина за новата система, която засега се знае, че ще включва Люксембург, Малта, Португалия, Румъния и Испания, съобщи италианския вестник „Република“.    ", "date": "2019.09.14", "title": "Италия разреши 82 мигранти да слязат на остров Лампедуза "}
{"url": "https://www.actualno.com/celebrate/praznuvame-krystovden-news_1375434.html", "text": "      Православната църква отбелязва на 14 септември Въздвижение на Светия кръст Господен. С Кръстовден, наричан още Гроздоберник, се отбелязва началото на есента.      Празникът е установен във връзка със знаменателни събития в историята на Христовата църква: чудодейното явяване на Светия кръст на император Константин Велики, намирането на Светия кръст на Голгота от майката на Константин Велики царица Елена, посетила светите места в Палестина, връщането на животворящия Кръст от персийски плен през XVII век.   Именно на този ден се вярва, че се е случило чудото с Христовия кръст. Историята разказва, че усърдна помощница на император Константин била майка му Елена, чиято християнска дейност се изразявала в широка благотворителност на бедните и в построяване на много храмове. Царица Елена в чест на победата на синът цар Константин над Максенций и провъзгласяването му за император на цялата Римска Империя решила да построи на Голготския хълм Величествен храм Св. Възкресение Христово. Когато започнали да копаят основите, открили трите кръста – Христовия и на двамата разбойници.\r\nИ тритe кръста много си приличали и кой е на Христа не могли да определят. В това време минавало погребално шествие. Царица Елена спряла шествието и допряла първия и втория кръст до ковчега на покойния младеж. Нищо не се получило. Но когато допряла кръста, на който бил разпнат Иисус Христос, станало чудо: мъртвецът оживял и се изправил. Това чудо зарадвало клетата майчица и сродници, които придружавали погребението и те започнали да прегръщат момчето. Други, които придружавали царица Елена прегръщали и целували Кръста Господен. Така кръстът от средство за наказание станал средство за спасение. Кръстът станал символ и знаме на Християните и с него те побеждавали всяко зло.  Оттогава всяка година на 14 септември Св. Кръст се изнасял за поклонение и колкото болни потърсели Божията милост, я получавали, а благоразумни християни решили да разделят Св. Кръст на три части: една част останала в Йерусалим, друга изпратили в Рим и трета част в Константинопол (Цариград). Частта, която дали на Константинополската патриаршия, била сложена в специална ракла, обкована със злато и сребро.\r\nСлед страданията и разпятието Христови кръстът се превръща в жертвен знак на спасението и изкуплението от греха. Той олицетворява жертвената любов, победата над злото, принадлежността към християнството. На този ден църквата извършва поклонение пред Светия и животворящ Кръст Господен. По традиция на Кръстовден се спазва строг пост. Според народния обичай този ден се свързва с края на лятото и началото на есента. Осветява се семето за посев и се започва гроздоберът.   Имен ден празнуват: Кръстьо, Кръстина, Кръстил, Кръстила, Кръстилена, Кръстена, Кръстан, Кръстана.     ", "date": "2019.09.14", "title": "Празнуваме Кръстовден!"}
{"url": "https://www.actualno.com/europe/v-kiev-govorjat-za-razmrazjavane-na-otnoshenijata-s-moskva-news_1375445.html", "text": "      Украинският външен министър окачестви сегашното състояние на отношенията между Киев и Москва като \"размразяване\", предаде БГНЕС.      „Това, което наблюдаваме в момента, определено е размразяване в отношенията между Украйна и Русия. И президентът Зеленски се опитва максимално да използва този прозорец на възможностите, който се отваря, за да донесе мир на нашата земя”, заяви Вадим Пристайко по телевизия \"Интер\".   По думите му предстои „да се намери компромисът как да се възобнови мирът и украинският ред”. ", "date": "2019.09.14", "title": "В Киев говорят за размразяване на отношенията с Москва "}
{"url": "https://www.actualno.com/cosmos/dva-asteroida-shte-preminat-pokraj-zemjata-prez-uikenda-news_1375478.html", "text": "      Единият от астероидите преминава покрай планетата ни днес, а другият – утре сутринта, съобщи НАСА. Двете небесни тела, наречени 2010 С01 и 2000 QW7 са в базата данни на Американската агенция за космически изследвания от две десетилетия. Те са наблюдавани дълго време и са добре изучени.      Единият от астероидите е с диаметър 120-260 метра. Той се е приближил най-много до планетата ни 6.42 минути тази сутрин българско време.   Другият – 290-650 метра ще премине около 3 часа през нощта срещу неделя, предаде БГНЕС.\r\nНяма опасност от сблъсък, тъй като двете тела са на разстояние 3.5 милиона мили или 14 пъти повече от разстоянието между Земята и Луната, увери НАСА.   ", "date": "2019.09.14", "title": "Два астероида ще преминат покрай Земята през уикенда"}
{"url": "https://www.actualno.com/america/snoudyn-se-ojenil-tajno-v-rusija-news_1375454.html", "text": "      Бившия служител на американската Агенция за национална сигурност (АНД) Едуард Сноудън разкри пред в. „Гардиън”, че тайно се оженил в Русия преди две години за възлюбената си приятелка Линдзи Милс.      През 2013 г. Сноудън получи политическо убежище в Русия след разкритията за неправомерното подслушване на АНС, включително на чуждестранни ръководители и политици.   Двамата бяха разделени две години, преди да се венчаят, предаде БГНЕС.\r\nСноудън споделя, че се е отървал от страха за преследване от американски агенти и е започнал да води нормален всекидневен живот. Сега той свободно се разхожда из града, ходи по изложби и прекарва вечерите с приятели в обществени заведения, предаде БГНЕС.  „Заради проблемната политика на руската държава често се изпуска факта, че това е една от най-красивите страни в света. Хората тук са дружелюбни”, добави Сноудън. ", "date": "2019.09.14", "title": "Сноудън се оженил тайно в Русия "}
{"url": "https://www.actualno.com/plovdiv/medicinskijat-universitet-v-plovdiv-izbra-nov-rektor-news_1375473.html", "text": "      С един глас повече на балотаж за  ректор на Медицинския университет в Пловдив бе избрана проф. Марияна Мурджева. Четирима кандидати се явиха на конкурса, първите двама отпаднаха още в първия тур с малко гласове, а на оспорвания балотаж проф. Мурджева спечели срещу проф. Карен Джамбазов, директор на УМБАЛ \"Св. Георги\". В двата мандата на досегашния ректор проф. д-р Стефан Костянев проф. Мурджева бе зам. ректор по международно сътрудничество и проектна дейност. С нейния избор продължава досегашната политика на управление на Медицинския университет. Проф. д-р Стефан Костянев бе избран за председател на Общото събрание на МУ.          Възпитаничка на Английската гимназия в Пловдив, проф. Мурджева завършва Медицинския университет в Пловдив и придобива по-късно две специалности- микробиология и клинична имунология. Тя е специализирала в Лондон, Тюбинген, Будапеща, Наймиген. Освен зам. ректор, досега ръководеше и Катедрата по микробиология и имунология и бе началник на Лабораторията по микробиология при УМБАЛ \"Св. Георги\" в Пловдив. Преподава на български и на английски език, обучава студенти, специализанти и докторанти. ", "date": "2019.09.14", "title": "Медицинският университет в Пловдив избра нов ректор"}
{"url": "https://www.actualno.com/asia/eksplozii-raztyrsiha-dve-sauditski-petrolni-instalacii-news_1375468.html", "text": "      Експлозия е избухнала на две петролни инсталации, собственост на правителството на Саудитска Арабия, съобщи телевизия Ал Арабия. Започнал е и голям пожар в съоръженията на „Армако“ в източната част на страната. В района се чува и стрелба. До момента няма данни за жертви.      Дронове са ударили петролните инсталации, съобщи АФП без да дава повече подробности за инцидента.   Според Ал Арабия, се очаква съвсем скоро саудитските власти да направят официално изявление за случая, предаде БГНЕС.\r\nСаудитската „Армако“ е петролен гигант, собственост на държавата, който оперира и контролира по-голяма част от петролните рафинерии и кладенци в кралството.  През август, йеменската групировка Ансар Аллах използваха дронове, за да атакуват едно от големите петролни полета на Саудитска Арабия.\r\nЙемен, най-бедната държава на Арабския полуостров, е обхваната от въоръжен конфликт между правителството на президента Мансур Хади и въоържената опозиция на бунтовници - хусити от 2015 година. Водената от Саудитска Арабия коалиция извършва въздушни удари срещу хуситите по искане на Хади.         ", "date": "2019.09.14", "title": "Експлозии разтърсиха две саудитски петролни инсталации "}
{"url": "https://www.actualno.com/cars/idva-li-krajat-na-avtomobilnite-izlojenija-news_1375477.html", "text": "      Все повече големи автомобилни производители отказват участие дори в най-популярните изложения, едно от които - това във Франкфурт, се провежда в момента. През тази година изложбата пропуснаха компаниите Toyota, Peugeot, Citroen, Nissan, Kia, Volvo, Ferrari и всички марки на Fiat Chrysler Automobiles. А тези, които се пак взеха участие, сериозно намалиха бройката на експонатите си, както и площта на щандовете си.      Всичко това носи загуби на организаторите и те са принудени да търсят нови концепции, съобщава германският вестник Handelsblatt. Предполага се, че на бъдещите изложения ще се обръща все по-голямо внимание на мобилността като цяло, а не на новите автомобили. Една от обсъжданите идеи е смяна на локацията, като вместо във Франкфурт изложението да се провежда в различни градове на Германия.   \"Ако тенденцията от тази година се запази, което е твърде вероятно, през 2021 г. няма да има автосалон във Франкфурт. Или поне той няма да бъде в настоящия си формат, а ще представлява нещо коренно различно\", категоричен е бившият изпълнителен директор на Opel - Карл-Томас Нойман.\r\nЗа смяна на концепцията вече говорят и организаторите на автосалона в Детройт, който се провежда в началото на всяка година. Най-голямата изложба на автомобили в Северна Америка от 2020 г. ще бъде не през януари, а през юни. И ще се превърне във Фестивал под открито небе, чиято основа идея ще бъде забавление за зрителите.  Под сериозна заплаха са и други големи изложения - като тези в Монреал и Квебек, например (Канада). Някои от водещите европейски производители, сред които са Daimler и Volkswagen, обявиха, че пропускат тези салони. Очаква се, че те ще бъда последвани и от други компании, които ще търсят иновативни начини за представяне на своите нови модели.    ", "date": "2019.09.14", "title": "Идва ли краят на автомобилните изложения?"}
{"url": "https://www.actualno.com/actualno/zaribjava-li-fandykova-futbolni-fenove-news_1375347.html", "text": "      Между скандалите като това да избираш нов главен прокурор и да имаш само един кандидат за поста или да сваляш журналист с десетилетия опит, като му обясняваш, че по длъжностна характеристика всъщност не може да си върши работата, леко отстрани минава и друг един скандал – този със .      Вчера, 13 септември, в Народното събрание спортният министър Красен Кралев обяви, че главният архитект на София Здравко Здравков е издал виза за проектиране на основен ремонт и реконструкцията на \"Българска армия\". Нищо изненадващо – да, но не. Защото по процедура визата за проектиране представлява копие на действащия Подробен устройствен план.\r\nЗа незапознатите - \"Българска армия\" се намира в Борисовата градина. А Борисовата градина няма Подробен устройствен план (ПУП)! През юни месец тази година имаше куп скандали с и в крайна сметка то още си е , с 400 жалби по него!\r\nТогава – каква виза се издава за стадиона на ЦСКА и на каква законова база? Здравко Здравков не благоволи да отговори на телефонните ми обаждания, за да обясни. И при това положение, след като нямам тази ключова експертна позиция, почвам да си мисля за следните варианти:     1. Новината е пълна Пунта Мара и е само за пиар – за да си каже някой и друг фен на ЦСКА колко е яка Йорданка Фандъкова и да вземе да гласува за нея. А след изборите – еми, фенчета, ние бяхме забравили, че няма ПУП, ама чакайте, ще го приемем и него – нищо, че проектът на сегашния го клатим от 2015 година и още не сме го приели.\r\n2. Новината е пореден пример как се погазват наредби и закони заради силния на деня. Някакви си там норми, дрън-дрън – после ще го нагласим по тях.\r\nТа кое е, г-н Здравков и г-жо Фандъкова?     Автор:   ", "date": "2019.09.14", "title": "Зарибява ли Фандъкова футболни фенове?"}
{"url": "https://www.actualno.com/society/otbeljazvame-svetovnija-den-na-pyrvata-pomosht-news_1375462.html", "text": "      По повод Световния ден на първата помощ, който по предложение на Международната федерация на Червения кръст и Червения полумесец /МФЧК/ от 2000 г. се отбелязва във втората събота на септември, Столичната организация на БЧК организира празник днес от 10.00 ч. в Борисова градина – близо до площадката пред каменното слонче, съобщиха от БЧК.      Мотото на Световния ден тази година е „Първа помощ за всеки”, като фокусът на изявите ще е насочен към социално изключени по редици причини хора. За участие в празника СО на БЧК е поканила доброволци на организацията, граждани, здравни медиатори от районите, работещи с ромски общности, бежанци.   На празника членове на Младежкия авариен екип – София ще демонстрират основни техники за оказване на първа помощ. От екипа ще бъде разиграна ситуация на пътно –транспортно произшествие с условно пострадали хора, на които ще бъде оказана първа долекарска помощ. На обособени с шатри места ще бъдат показани различни превръзки; медицинско лице ще измерва кръвно налягане на гражданите; ще бъдат разпространявани нагледни и информационни материали, свързани с първата помощ и пътната безопасност.\r\nВ 12.00 ч. всички участници и гости ще се хванат за ръце и ще образуват традиционната в цял свят „Човешка верига” в подкрепа на първата помощ за всички нуждаещи се.   ", "date": "2019.09.14", "title": "Отбелязваме Световния ден на първата помощ "}
{"url": "https://www.actualno.com/europe/zemetresenie-v-hyrvatija-news_1375449.html", "text": "      Земетресение с магнитуд от 3 степен бе регистрирано в околностите на 30-хилядния хърватския град Копривница, съобщиха властите.      Епицентърът се намирал на 14 км от града, който пък е на около 70 км от столицата Загреб. Трусът бил усетен както в околностите, така и в самия град. Няма данни за разрушения или пострадали, предаде БГНЕС.   Ежегодно в Хърватия и граничните райони на страната са регистрирани до 10 000 слаби земетресения. ", "date": "2019.09.14", "title": "Земетресение в Хърватия "}
{"url": "https://www.actualno.com/america/razsledvat-nok-na-sasht-za-seksualno-nasilie-news_1375453.html", "text": "      Американското правосъдно министерство започна разследване срещу Националния олимпийски комитет (НОК) на САЩ и други организации в страната заради сексуален тормоз и финансови нарушения, съобщи в. The Wall Street Journal.      Следователи проверяват също защо в тези организации не са взети достатъчно мерки за превенция срещу „насилието над непълнолетни”. Сред заподозрени има ръководители на спортни федерации, предаде БГНЕС.   Министерството разследва и някои служители на ФБР. Те проверяват по-специално как представителите на ведомството са реагирали, след като са получили информация за посегателства срещу спортистки от бившия лекар на женския отбор на САЩ по спортна гимнастика.\r\nОт 1996 до 2015 г. той е работил като лекар в университета в Мичигън, където е тренирал въпросния отбор. Той също е бил физиотерапевт на националния отбор на четири Олимпийски игри. През януари 2018 г. Насар е осъден за сексуално насилие на затвор от 40 до 175 години. Самият той си признал за 11 гимнастички, но показания срещу него бяха дали над 150 жени.  През 2017 г. той вече бе осъден на 60 години затвор за съхраняване на детска порнография. Предната година в диска на компютъра му бе открит голям архив от съответните материали.\r\nПовече за престъпленията на Лари Насар може да прочетете в     ", "date": "2019.09.14", "title": " Разследват НОК на САЩ за сексуално насилие  "}
{"url": "https://www.actualno.com/america/venecuela-preduprejdava-za-panamerikanska-invazija-sreshtu-neja-news_1375444.html", "text": "      Правителството на смята, че има опасност от използването на Междуамериканския договор за взаимна помощ (МДВП) като предлог за военни действия срещу страната. Това заяви днес на пресконференция в Женева външният министър Хорхе Ареас, цитиран от tass.ru.      На среща във Вашингтон на 11 септември Организацията на американските държави (ОАД) се съгласи да обсъди механизма за прилагането на МДВП спрямо положението във Венецуела. Договорът позволява да се задейства широк спектър от мерки, включително международно военно участие. Сред страните, съгласили за обсъждането на механизма, са Аржентина, Бразилия, Хаити, Гватемала, Хондурас, Доминиканската Република, Колумбия, Парагвай, Салвадор, САЩ и Чили. Инициативата бе подкрепена и от венецуелската опозиция, която ОАД признава за законен представител на Венецуела, предаде БГНЕС.   „Това е опасно, защото нахъсаността, с която това се прави, особено от граничните с Венецуела държави, подсказва, че те ще задействат, поне теоретично, механизма за военна атака срещу Венецуела … Кой разпореди да се задейства МДВП? Господин  Тръмп, който ни заплашва с военни действия”, заяви министърът. ", "date": "2019.09.14", "title": "Венецуела предупреждава за панамериканска инвазия срещу нея "}
{"url": "https://www.actualno.com/analysis/kak-bylgarija-i-es-pomagat-na-ukrajna-da-zapazi-tranzita-na-ruski-gaz-news_1375472.html", "text": "      Как България и ЕС помагат на Украйна да запази транзита на руски газ, коментира руският телевизионен канал „Царьград“, излъчващ в интернет в материал, представен без редакторска намеса от агенция Фокус.      Поради решението на Европейския съд относно газопровода „ОПАЛ“, „Газпром“ ще трябва да намали доставките по \"Северен поток-1\". Шпионски скандал в България може да попречи на разширяването на „Турски поток“ към Южна Европа. Двете събития ще попречат на Русия да спре транзита на газ през Украйна, коментира каналът.   Транзитът през Украйна винаги е причинявал главоболие за Русия. Но, въпреки дълговете в размер на милиарди на Киев, изпомпването на газ през бившата съветска република не е спрян. Въпреки това, след смяната на властта в Украйна, „Газпром“ решително предприе стъпки да се откаже от този транзит. Въпреки че е налице затопляне с идването на власт на Владимир Зеленски, Ангела Меркел постоянно предупреждава, че \"Северен поток-2\" е невъзможен без украински транзит, \"Газпром\" има своя краен срок.\r\nПрез юли изпълнителният директор на \"Нафтогаз\" в Украйна Юрий Витренко обяви планове за пълно спиране на транзита на руски газ от 1 януари 2020 г. По-рано, през март, шефът на украинската компания Андрей Коболев заяви пред РБК, че „Газпром“ е уведомил страните, че от тази дата ще спре да изпомпва газ през Украйна.  Украйна и някои от нейните западни партньори, като Полша и Германия, наистина не искат да се отказват от този транзит. В крайна сметка спирането на доставките ще отслаби Украйна срещу Русия и ще причини недостиг на газ в Европа, който ще трябва да бъде компенсиран. Има три начина да се направи това: със собствени ресурси, чрез изграждане на нови газопроводи от Русия или чрез внос на газ от трети страни.\r\nКато се има предвид, че Европа няма собствени ресурси и възобновяемите енергийни източници са изключително скъпи, е ясно, че ще трябва да разчита на външни играчи. На първо място Русия и САЩ.\r\nПо силата на географията и цената Русия е по-печеливш партньор, а Германия като лидер на ЕС разчита на руския газ. Европа обаче ще работи с Москва при свои условия. Едно от тях е запазването на украинския транзит.       През тази седмица се случиха две събития, които ще принудят „Газпром“ да продължи доставките си през Украйна. На 10 септември Съдът на ЕС след разглеждане на жалба от Полша, Литва и Латвия отмени решението на Европейската комисия от 2016 г., което разшири достъпа на „Газпром“ до тръбопровода „ОПАЛ“ - клон на газопровода „Северен поток-1“.\r\nОтсега нататък руската компания има право да използва само половината капацитет на „ОПАЛ“ - 12,8 милиарда кубически метра. Русия ще трябва да намали доставките по дъното на Балтийско мореи да увеличи транзита през Украйна с 12,5 милиарда кубически метра годишно, заяви ръководителят на полската нефтена и газова компания PGNiG.\r\nВторото събитие е свързано с България. В същия ден, когато Европейският съд взе решение в полза на Полша и Украйна, Николай Малинов, лидерът на българското национално движение „Русофили“, беше арестуван в България по обвинение в шпионаж в полза на Русия.\r\nВ бъдеще този скандал може да повлияе неблагоприятно на отношенията между София и Москва. България вече има опит в развалянето на важни руски проекти. През 2014 г. София изостави „Южен поток“. Същата съдба може да сполети и „Турски поток“, чийто клон трябва да мине през българска територия.\r\nОбемите на втората тръба на „Турски поток“ (15 милиарда кубически метра) са достатъчни, за да компенсират украинския транзит. Не случайно в Киев този газопровод се счита за по-опасен от „Северен поток-2“.      Украинският транзит е важен, но САЩ могат да предложат алтернатива, която ще позволи изоставянето му. Така казва главният редактор на ИА „Реалист“ Саркис Цатурян.\r\nИсторията с „ОПАЛ“ не е свързана с желанието на САЩ или ЕС да запазят украинския транзит. Напротив, американците и европейските бюрократи са заинтересовани от закриването на транзита. Това ще позволи на САЩ да поемат контрола над Трансбалканския газопровод (Гърция - България, заобикаляйки Босфора. - Ред.), по който Русия може да доставя газ за Украйна, Молдова, Румъния и България“, отбеляза Цатурян в интервю за „Царьград“.\r\nЕкспертът обърна внимание на факта, че Вашингтон принуждава Гърция и България да побързат по въпроса за изграждането на газопровод, по който американският втечнен природен газ ще потече към България, а оттам към Румъния, Молдова и Украйна.\r\n„Запасите от втечнен природен газ в САЩ ще заобиколят Босфора (През Босфора е забранено преминаването на кораби, превозващи втечнен газ от съображения за безопасност – бел. прев.). САЩ вече увеличават доставките на втечнен природен газ за Гърция, България и Турция. И обемите само ще растат “, добави Цатурян.\r\nДвата сценария, описани с украинския транзит, изглеждат взаимно изключващи се. В първия случай виждаме опити да бъде спасен, във втория - да бъде прекъснат. И двата плана обаче са обединени от една обща цел - да се спре монополът на „Газпром“ върху европейския пазар на газ. ", "date": "2019.09.14", "title": "Как България и ЕС помагат на Украйна да запази транзита на руски газ"}
{"url": "https://www.actualno.com/sofia/aleja-na-zanajatite-se-provejda-v-sofija-news_1375458.html", "text": "      Регионална занаятчийска камара - София и район „Възраждане“-СО организират „Алея на занаятите“ на 14, 15 и 16 септември 2019 г. от 10:00 ч. до 20:00 ч. в парк „Възраждане“ по повод Деня на София и първия учебен ден. Събитието е под патронажа на кмета на район „Възраждане“ Савина Савова и е организиран със специалното съдействие на Зонта клуб „Света София\", съобщиха организаторите.      В най-младия парк на София - парк \"Възраждане\", в пространство до амфитеатъра в продължение на 3 дни ще бъдат изградени 12 работилници за демонстрации на занаяти: грънчарство, шапкарство, медникарство, изработване на накити, художествено плетиво и други.   Съвременният дизайн на събитието ще бъде представен от нетрадиционна авангардна и цветна „Разходка със шапки“ и съпътстваща музикална програма. Столичани и гости на столицата ще имат възможността да се докоснат до традиционни и съвременни българските занаяти.\r\nКметът на район „Възраждане“ Савина Савова и администрацията на района активно работят за съхраняване на българските традиции и ценности и с това събитие, като партньори на Регионална занаятчийска камара – София, създават възможност младите хора да се докоснат до българските занаяти и техните съвременни произведения, да усетят магията на творчеството и силата на българския дух.   ", "date": "2019.09.14", "title": "Алея на занаятите се провежда в София "}
