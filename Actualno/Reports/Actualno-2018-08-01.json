{"url": "https://www.actualno.com/bgfootball/s-10-dushi-ludogorec-ne-se-spravi-s-videoton-i-e-aut-ot-shampionska-liga-news_687928.html", "text": "  Българският шампион отпадна още във втория квалификационен кръг на Шампионска лига. Разградчани загубиха с 1:0 от Видеотон в мач реванш, след като първата среща завърши 0:0.     За разлика от първия мач обаче разградчани не доминираха изцяло на терена и не успяха да покажат най-доброто от себе си. Единственото попадение в срещата бе отбелязано в края на полувремето. Анел Хаджич засече подаване на Стопира и от близост с глава порази вратата на Ренан.\r\nВ 40' пък Върджил Мисиджан остави \"орлите\" с десет човека на терена, след като си изкара втори жълт картон в 40-тата минута за симулация. Ситуацията бе доста дискусионна, но австрийският съдия прецени, че холандското крило на разградчани е за гонене. От щаба на разградчани определено имаха сериозни претенции към рефера за различен критерий в показването на картони в двубоя.\r\nПовече подробности може да .       Воденият от Пауло Аутори тим изпитва проблеми в атака през последните 3 мача, вкарвайки общо 2 гола срещу Берое, Етър и МОЛ Види.    \"Орлите\" гостуват на своя съперник след 0:0 в първия мач и, за да продължат напред, не трябва да губят битката в Унгария, която е тази вечер от 21:00 часа българско време.", "date": "2018.08.01", "title": "С 10 души Лудогорец не се справи с Видеотон и е аут от Шампионска лига"}
{"url": "https://www.actualno.com/society/bosija-pravitelstvena-bolnica-izlyga-nikak-ne-sym-v-zadovolitelno-systojanie-news_687914.html", "text": "  Николай Колев - Босия е точно на 50-тия ден от гладната си стачка. Общественикът, който иска оставка на министърът на транспорта Ивайло Московски и разпускане на Народното събрание заради корупцията при издаването на шофьорски книжки, говори пред за състоянието си.         - Съгласих се да отида в болницата, за да си направя един експеримент. Беше ми ясно, че тези, които са пратени да ме лекуват, се опитват да ме изкарат симулант. Исках да проверя дали е така. И те точно това се опитаха да направят! В прессъобщението на Правителствена болница - това впрочем би трябвало да е станало по поръчка на Борисов - пише, че състоятението ми е \"задоволително\". А няма нито едно лекарско заключение, което да дава основание за това. Пиарите на болницата са ми поставили диагнозата, разбирате ли? А всъщност имам възпаление на пеликарда, както и на панкреаса, за бъбреците да не говоря, за черния дроб да не говоря също. Един от лекарите изготви доклад за всички тези проблеми, но те не го взеха предвид.    Може би най-зле са бъбреците ми. Реално качвам килограми в момента, понеже не мога да изхвърля водата от тялото си. Пия по литър и половина, а освобождавам по 100-150 грама. А в болницата дори не отчетоха това.     Аз съм си изчислил всички неща. Аз знам, че в момента тълпата никога няма да ме разбере. Твърде много хора са колебаещи се, бавни са. Но аз гледам от позицията на бъдещето, само бъдещето ме интересува. Саможертвата е нещо с дълготраен ефект. След време ще се появят едни нови млади хора, ще видят, че живеем лошо, ще поискат да направят нещо. Аз мисля за тези бъдещи млади хора, не за статуквото в момента. Да не си мислите, че Исус Христос е бил сигурен, че след това, което прави като саможертва веднага всички ще се събират и нещата ще потръгнат моментално. Били са необходими поколения и векове. Но само така се изграждат ценности. Не се правя на Христос, но и той е бил хулен, осмиван, подиграван, прочетете Евангелията. Единственото, което искам е властта да се съобразява с общественото мнение. И да има общество с ценности.     -  Те са объркани, защото и те не могат да разберат, че това, което го правя, го правя и за моите деца, и за другите деца, и за внуците, и за правнуците. Целта ми не е Московски или някакво шибано народно събрание, разбере. Целта ми е онзи бавен, мъчителен и съмнителен процес по изграждане на ценности.    - Да, това напълно ме устройва.     ", "date": "2018.08.01", "title": "Босия: Правителствена болница излъга! Никак не съм в \"задоволително\" състояние"}
{"url": "https://www.actualno.com/asia/po-zapoved-na-prezidenta-bager-razmaza-koli-za-5-mln-dolara-vyv-filipinite-video-news_687923.html", "text": "        Унищожените коли са били иззети от наркодилъри. Сред тях са някои от най-скъпите марки в света. Колите бяха унищожени с багер.   Унищожени са били общо 70 коли. Филипинският президент заяви, че това е неговият начин да демонстрира властта си срещу дилърите и корумпираните служители.\r\nДутерте е известен с масираната акция срещу престъпността в страната, която започна веднага, след като спечели изборите.   ", "date": "2018.08.01", "title": "По заповед на президента: Багер размаза коли за 5 млн. долара във Филипините (ВИДЕО)"}
{"url": "https://www.actualno.com/europe/kurc-ne-priema-razmjana-na-teritorii-na-balkanite-news_687927.html", "text": "        Това каза австрийският канцлер Себастиян Курц пред босненското издание \"Дневни аваз\" в отговор на въпрос дали приема размяна на територии между Косово и Сърбия.   \"Ние подкрепяме всякакъв договор, който ще доведе до по-тясно сътрудничество и повече стабилност между държавите от Западните Балкани\", каза още Курц.", "date": "2018.08.01", "title": "Курц не приема размяна на територии на Балканите"}
{"url": "https://www.actualno.com/curious/dneven-horoskop-za-2-avgust-news_687936.html", "text": "        Оставете на друг битката за истината. Отговорете с усмивка на всяко предизвикателство. Така не само ще обезоръжите конкуренцията, но и ще спечелите приятели. Това е ден за приемане на интересни идеи. Колкото по-шантаво, толкова по-добре. Приятно приключение!   Това е ден, в който да се вслушате в думите на другите. Бъдете сигурни в себе си и просто почерпете от чужди опит.     Това е ден за наваксване. Ще имате много работа, но после ще почивате дълго време и с чиста съвест. Денят ще ви поднесе изненада още от сутринта. Оставете се на течението на събитията. Ще научите много нови неща. Това е ден, в който да се погрижите за здравето ви. Ако имате нужда от разходка  - осигурете си я, дори да е в средата на деня.      През този ден ще имате нужда от искреност. Кажете всичко, което ви тежи, пък каквото ще да става. Важното е да ви олекне. Днес смело може да бъдете себе си. Изненадайте половинката си с мило признание, той или тя няма да ви остане длъжен.    През този ден бъдете тактични. Споделеното с вас не бива да достига до други хора, ако искате да докажете, че на вас може да се разчита. Днес пазете парите и личните си вещи. Има риск да ги забравите или загубите. Най-добре не сваляйте чантата от себе си.    Потърсете съвет за решаването на въпрос, свързан с обучението ви. Поискайте всяка информация, която ви е нужна, за да се спокойни, че сте направили най-добрия избор. Това е ден, в който трябва да си починете. Ако трябва си тръгнете по-рано от работа, но не оставайте затворени и без чист въздух.", "date": "2018.08.01", "title": "Дневен хороскоп за 2 август"}
{"url": "https://www.actualno.com/balkani/george-ivanov-makedonija-zaslujava-chlenstvo-v-nato-bez-uslovija-news_687912.html", "text": "  Македонският президент Георге Иванов смята, че Република Македония заслужава членство в НАТО без допълнителни условия, предаде БГНЕС.     Тази позиция държавният глава е представил пред американския заместник-помощник държавен секретар на САЩ Матю Палмър, който е на официална визита в Скопие. По време на разговора по отношение на Договора между Македония и Скопие за разрешаване на спора за името Иванов е казал, че \"не приема договор, който нарушава Конституцията, законите, унищожава държавните институции и вреди на националните македонски интереси\".   Иванов изразил очакване \"американската подкрепа за външнополитическите цели за Република Македония да продължи и в бъдеще\".", "date": "2018.08.01", "title": "Георге Иванов: Македония заслужава членство в НАТО без условия"}
{"url": "https://www.actualno.com/gabrovo/reka-jantra-izleze-ot-koritoto-si-kraj-gabrovo-news_687929.html", "text": "   Между 30 и 35 литра дъжд на квадратен метър са се излели само за час над квартал \"Ябълка\" в града. Обилният дъжд се изсипал около 22:30 ч. снощи.     За кратко огромни маси от наноси покрили улици и дворове.   Татяна живее в квартал „Ябълка” от 27 години. Преди десет, семейството й само изградило отвеждащ канал заради честите потопи.\r\nПострадали няма, но са наводнени приземните етажи на четири къщи.  Под напора на събралата се вода са отнесени и цели парчета асфалт от главната улица. Отстраняването на щетите започна тази сутрин.   ", "date": "2018.08.01", "title": "Река Янтра излезе от коритото си край Габрово"}
{"url": "https://www.actualno.com/burgas/festival-na-rolerite-v-burgas-news_687916.html", "text": "  Този уикенд, 4 и 5 август, в град Бургас ще се проведе 7-мото издание на Националния фестивал на ролерите. Целта е този спорт да се популяризира сред малки и големи, като начин за здравословно и приятно прекарване на свободното време, да се развиват социалните контакти между младите хора и не на последно място - да се даде възможност на много бургазлии и техни приятели от страната да правят заедно това, което обичат - да карат ролери.     Откриването е на 4 август от 11:00 ч. при монумента Пантеона в Морската градина. То ще бъде съпроводено с обиколка на Морската градина с ролери, скейтборди, лонгборди и велосипеди. Новото в програмата тази година е, че организаторите са запланували нови маршрути за всички ентусиасти, предвидени са няколко състезания с ролери за деца, крос кънтри състезания за възрастни, забавно училище за майки и татковци, както и различни демонстрации.   Фестивалът се организира от Община Бургас, инициативата \"Бургас харесва младите\", СНЦ \"Спортно сдружение Ролер клуб България\", с любезното съдействие на \"ReExe\", книжарници \"Хеликон\" и \"ЕкоТой\".", "date": "2018.08.01", "title": "Фестивал на ролерите в Бургас"}
{"url": "https://www.actualno.com/balkani/zaev-izpylnih-svoja-dylg-sega-grajdanite-reshavat-news_687926.html", "text": "        Това каза македонският премиер Зоран Заев в отговор на въпроса какво ще стане, ако по време на референдума на 30-ти септември не бъде достигнат необходимият процент от гласували за да може допитването да бъде легитимно.   Заев отново изрази убеждението, че \"ще бъде постигнат необходимият процент и че огромното мнозинство от гражданите ще гласуват \"за\", защото не може да има по-добър Договор с Гърция от сегашния\".\r\nИмаме отлична и неповторима възможност, която трябва да използваме. Ние политиците направихме необходимото, взехме решенията без да знаем как ще приключи този процес. Като премиер имам мандат до 2020 година, но той може да приключи и на 30-ти септември.Но, аз съм тук за да взимам решения. Аз взех това решение и съм благодарен на правителството и на парламента, че подкрепиха това решение\", каза още Заев.  Според него \"референдумът е върха на демокрацията, само ако се изпълни гражданският дълг пред родината и се участва във вота\".", "date": "2018.08.01", "title": "Заев: Изпълних своя дълг, сега гражданите решават"}
{"url": "https://www.actualno.com/crime/obyrnat-tir-predizvika-kilometrichno-zadrystvane-na-trakija-news_687921.html", "text": "   Инцидентът е станал на 339-и км в посока от София към Бургас. Трафикът е затруднен и към този момент.     Движението беше отбито по обходен маршрут през Ямбол и Средец, а автомобилите в задръстването се пропускаха по един.\r\nОбходният маршрут през Карнобат и Айтос не е предпочeтен, тъй като по него се извършват частични ремонти.\r\nШофьорът на тира е с рана на главата и е потърсил медицинска помощ в Бургас.     Работници изгребваха житото с кофи часове наред. Камионът е превозвал товар 22 тона за Пристанище Бургас. Ако не се събере житото, магистралата ще бъде като ледена пързалка, коментираха шофьори.\r\nВ същия участък стана и друга катастрофа с два автомобила.\r\nДруг автомобил се е самозапалил отново в този участък.    ", "date": "2018.08.01", "title": "Обърнат тир предизвика километрично задръстване на \"Тракия\""}
{"url": "https://www.actualno.com/america/trymp-poiska-seshyns-da-prekrati-ruskoto-razsledvane-news_687930.html", "text": "        Последното послание на Тръмпв Twitter за разследването, ръководено от специалния прокурор Робърт Мълър, дойде на втория ден от съдебния процес срещу бившия шеф на кампанията на Тръмп Пол Манафорт.   След няколко съобщения в Twitter, в които подложи на атака разследването на специален прокурор Робърт Мълър, Тръмп написа:    Освен това Тръмп защити бившия си сътрудник Манафорт, като написа, че той е работил с Роналд Рейгън и Робърт Дойл, които са уважавани политически лидери, и попита защо правителството не му е казало, че той е разследван.        ", "date": "2018.08.01", "title": "Тръмп поиска Сешънс да прекрати руското разследване"}
{"url": "https://www.actualno.com/europe/germancite-masovo-ne-odobrjavat-oficialna-vizita-na-erdogan-v-stranata-news_687820.html", "text": "        Ердоган ще бъде приветстван тържествено от държавния глава на Федералната република Франк-Валтер Щайнмайер – при това с военни почести и специален банкет. Освен това турският президент планира да използва първото си посещение в Германия след встъпването си в длъжност, за да проведе срещи със свои сънародници, живеещи в страната.\r\nОпозицията реагира бурно на новината за отправената покана. Факт е, че „не винаги можем да избираме гостите си“, но Ердоган „не е нормален президент на демократична държава“, подчерта политикът от партията „Зелени“ Джем Йоздемир. Той е превърнал Турция в страна на „цензура, произвол, непотизъм и автокрация“ и това трябва да му се напомни, допълни Йоздемир. Същевременно той бе категоричен, че преди всичко на Ердоган трябва да се обясни „абсолютно ясно, че опитите за изграждане на турски националистически и фундаменталистки паралелни структури в Германия няма да бъде толерирано“.   На фона на критиката, която предизвика новината за планираното посещение на турския президент Реджеп Тайип Ердоган в Германия, първият дипломат на Берлин Хайко Маас защити решението за отправената покана. Аргументът, че би било добре да не разговаряме с трудните партньори, никога не е бил убедителен за мен“, подчерта германският социалдемократ.   .   Оказва се обаче, че позицията на Маас за визитата на турския президент се споделя от много ограничен кръг граждани на ФРГ: голяма част от тях- 69% - се противопоставят на официалното държавно посещение на турския президент. Малко над 50% от германците го отхвърлят напълно, а 19% са отбелязали, че такава визита „по-скоро не“ трябва да бъде провеждана. Едва 23,9% от респондентите подкрепят официално държавно посещение - от които малко над 10% се съгласиха с него, отговаряйки с „да, определено\".    Резултатите са от представително изследване на вестника, проведено от изследователския институт Civey. Анализът на данните показва, че отхвърлянето на посещението на Ердоган е най-силно сред симпатизантите на „Алтернатива за Германия“ (81,3%), а най-слабо – сред социалдемократите (58,4%). От избирателите на Съюза (ХДС/ХСС) 23,3% гласуваха „за“ и 69,3% - „против“.\r\nСимпатизантите на Свободната демократическа партия (СвДП) и „Левица“ са сравнително единодушни: 31,9% (СвДП) И съответно 29,9% („Левица“) са се изказали в подкрепа на визитата на турския президент.", "date": "2018.08.01", "title": "Германците масово не одобряват официална визита на Ердоган в страната"}
{"url": "https://www.actualno.com/politics/karakachanov-mo-izplashta-svoevremenno-dyljimite-danyci-kym-obshtinite-news_687925.html", "text": "   Това заяви в писмен отговор на депутатски въпрос министърът на отбраната .     Министър Каракачанов информира, че след извършена проверка на постъпилите от някои общини съобщения, след извършен анализ към 30 юни от страна на МО са погасени задължения в размер на 2 038 972,53лв. Извършено е плащане на задълженията със съответната отстъпка за 2018 година.   „Плащанията на данък недвижими имоти и такса битови отпадъци са извършени на основание обработени данъчни декларации за имотите в управление на Министерство на отбраната в общините и получените от тях справки. Ведомството не може да се ангажира с конкретна сума за задължения, тъй като размерът на същите е на основание решения на общинските съвети“, се посочва в отговора на министъра.\r\nПредстои да бъдат погасени задължения към общините Бургас, Кюстендил, Стара Загора, район „Връбница/Надежда\", Столична община и допълнително към община Пордим, поради промяна на обстоятелствата на имоти.  ", "date": "2018.08.01", "title": "Каракачанов: МО изплаща своевременно дължимите данъци към общините"}
{"url": "https://www.actualno.com/kustendil/zapochna-remontyt-na-djamijata-v-centyra-na-dupnica-news_687940.html", "text": "        Ремонтът, който ще струва малко над 95 хиляди лева от бюджета на общината, предвижда цялостна подмяна на покривния пакет. Предвидени са поставяне на минимум 40 процента нови оригинални керемиди, нова подложка, облазване с хидрофобен хоросан, приготвен по специална рецепта. Първо ще се правят демонтажни работи по покрива и по фасадата, архитектурният образ на сградата няма да се променя.   Джамията е известна и като \"Тюрмето\", тя се използва и като изложбена зала, често там се организират ярки музикални прояви. Години наред общината в Дупница заедно с десетки други общини от страната води съдебни дела по собствеността на имота срещу мюсюлманското вероизповедание. Дупничани организираха и жива верига край джамията, както и няколко митинга с категоричното настояване, че този имот е общински и трябва да остане такъв със статут на паметник на културата.", "date": "2018.08.01", "title": "Започна ремонтът на джамията в центъра на Дупница"}
{"url": "https://www.actualno.com/smolyan/daritkova-nito-sym-bezdushna-nito-bezsyrdechna-nito-sym-element-ot-prestypna-grupirovka-news_687946.html", "text": "        Тя уточни, че става въпрос за „цялата агитация чрез фалшиви новини - едно средство за постигане на бърз резултат без особено усилие“. Като в същото време се привличат максимален брой потребители по проблем, който дискредитира и настройва общественото мнение, а впоследствие трудно може да бъде оборено.\r\nСпоред нея всички трябва да сме привърженици на точната и коректна информация и нейното обективно отразяване. „Единствената борба с фалшивите новини са такива пресконференции, директни контакти, където да се подчертаят действителните новини на национално и на местно ниво“, категорична е д-р Дариткова.\r\n„Фискалните показатели са стабилни. Работи се в Народното събрание, работи се в комисиите. В същото време ние сме определяни с най-грозни имена като \"шайка\" и др. Непрекъснато се нагнетява омраза, недоверие към всички, които вършат политическа дейност. А ние сме най-голямата политическа сила, избрана съвсем неотдавна от българския народ с доверието на голям процент от гражданите да управлява страната. Подобно поведение явно ще е тенденция и на следващите избори. За нас това е абсолютно неприемливо, защото всички ние, на местно ниво, градим своето име с години“, отбеляза тя.  И подчерта: „Нито смятам, че съм бездушна към проблемите на хората с увреждания, нито смятам, че съм безсърдечна, нито се приемам за някакъв елемент от престъпна групировка. В никакъв случай не мога да приема такива обвинения. Затова такива обобщения, които се правят, по-скоро обиждат и отвращават хората от тези, които се занимават с политическа дейност. Дългосрочният ефект от това поведение няма да е в полза на тези, които го насаждат“.\r\nПо думите й това е тежък труд, който изисква усилие, особено от хора, които имат и други професии.\r\n„Смятам, че това поведение не трябва да бъде толерирано. Не трябва да живеем в непрекъсната злоба и самоунищожение. По-добре е нашите опоненти да покажат с какво са по-добри от нас, а не да ни наричат с обидни думи. Смятам, че по делата трябва да се познаваме.“, коментира д-р Дариткова.    Тя е убедена, че общото отношение на негативизъм към всички, които се занимават с политическа дейност, ще отблъснат разумните хора, които искат да ангажират своите сили в решаването на проблемите на хората, работейки в политическата сфера или в изпълнителната власт.   По отношение на законодателството за хората с увреждания, тя каза, че диалогът е непрекъснат, а трудно се постига съгласие, защото има голям разнобой във вижданията на отделните организации на хората с увреждания.\r\n„Предизвикателство е първо да се постигне първо помирение между самите тях. Затова е много важно да се работи в постоянен диалог като се извеждат позитивните и консенсусни решения. Аз не мога да оправдая забавянето, но то е факт и е по-добре да търсим това, което ще ги обедини и ще позволи да се решат проблемите, да се надгради всичко постигнато до този момент\", коментира тя.\r\nД-р Дариткова каза, че се очаква цялостна промяна на закона, който касае проблемите на хората с увреждания, заради нужната индивидуална преценка на възможностите, за включване на т.нар. лична помощ, за която е внесен отделен законопроект.\r\nПо думите й проблемите са освен финансови и организационни. А изграждането на регистър ще е изключително полезно, за да функционира системата обективно. Регистърът ще позволи да се добива информация за вида и степента на увреждането и за предложените видове социална помощ и услуги.      Подобни регистри са въведени при териториалните експертни лекарски комисии.\r\nД-р Дариткова уточни, че темата е дискутирана задълбочено на заседанието при министър-председателя вчера, а от сутринта е получила информация, че министерството е поело ангажимент да подпомогне създаването на този регистър.\r\n\"Ще трябва да вървим и към промяна на Закона за здравето, който касае лекарската експертиза, защото там има сериозни възражения. Променената наредба също дава шанс за по-внимателно и детайлно оценяване на медицинските проблеми при хората с увреждания, които кандидатстват за освидетелстване\", посочи Дариткова.\r\nТя съобщи, че бюджетният излишък за първите пет месеца на годината е 1,4 млрд. лв., а безработицата е 5,7% към края на юни - по-ниска, отколкото е средната в ЕС. Добави, че брутният вътрешен дълг има трайна тенденция към понижение, като в края на април 2018 г. е 31,9 млрд. евро., а година по-рано е бил 34,3 млрд. евро.", "date": "2018.08.01", "title": "Дариткова: Нито съм бездушна, нито безсърдечна, нито съм елемент от престъпна групировка"}
{"url": "https://www.actualno.com/society/ot-dnes-chovechestvoto-jivee-na-ekologichen-kredit-alarmira-wwf-news_687821.html", "text": "   За това алармира природозащитната организация WWF в съобщение до медиите.     В него се цитира доклад на Световната мрежа за екологичен отпечатък за първите седем месеца от началото на 2018 година, според който , които планетата е способна да възстанови в рамките на една година.   \"Така всички ние започваме живот на екологичен кредит . Или казано с други думи – това, което произвеждаме след тази дата не е устойчиво, защото Земята не е в състояние да го възпроизведе с бързината, с която го изразходваме\", пишат еколозите.\r\nОт съобщението става ясно, че изследването мери отпечатъка на човечеството върху планетата. То показва, че ние поддържаме този дефицит не само с изчерпване на запасите от ресурси чрез свръхулов и изсичане на горите, но и чрез натрупване на отпадъци – като например въглероден диоксид в атмосферата, който екосистемите не могат да поемат. \"По-страшното обаче е, че Денят на екологичния дълг настъпва все по-рано всяка година, което означава, че хората засилват степента си на експлоатация на природните ресурси. А първи август е най-ранният такъв ден, откакто се води статистика\", пишат още от WWF.       Световният биокапацитет се дели на световния биоотпечатък. Или количеството ресурси, създадени от Земята за една година, се разделят на това, което човечеството потребява като храна, дървен материал, суровини за производството на дрехи и т.н. Полученото число се умножава по 365, колкото са и дните в една стандартна календарна година, отбелязват еколозите.\r\nЕксперти от WWF сравняват свръхпотреблението с градинар, който не само яде плодовете на своето дърво, но и малко по малко сече стъблото му. Те предупреждават, че екологичната свръхконсумация е възможна само за ограничено време преди екосистемите да започнат да се разпадат и накрая напълно да се сринат.    \"Сега е моментът да започнем да обръщаме тази тенденция\", призовава , директор на WWF България.   \"Всеки има роля в това – от правителствата, през бизнеса, до всеки един от нас с избора ни какво използваме всеки ден. Да опазваме горите, които ни осигуряват ключови условия – чист въздух, питейна вода, ресурси, но също са дом на застрашени животински и растителни видове\", категорична е тя.", "date": "2018.08.01", "title": "От днес човечеството живее на \"екологичен кредит\", алармира WWF"}
{"url": "https://www.actualno.com/smolyan/den-na-traur-za-ubitoto-na-trotoar-dete-objaviha-v-zlatograd-news_687950.html", "text": "        В понеделник 13-годишният Митко е бил пометен на тротоара до хотел „Александър“ пред погледите на майка му и баща му. Зад волана на микробуса е бил 56-годишен водач от Мадан.\r\n„Всички златоградчани сме съпричастни и споделяме мъката и болката на близките на детенцето. За съжаление това е вторият случай в Златоград в рамките на два месеца“, заяви кметът на Златоград Мирослав Янчев.\r\nТой разказа, че преди два месеца имало трагичен инцидент с друго дете по време на почивка в Турция. Погребли го преди няколко седмици в Златоград.  „Всички златоградчани сме потресени. Съпричастни сме с трагедията на семейството. Всички скърбим заедно с родителите. В памет на детето всички знамена ще бъдат свалени наполовина“, каза още кметът .\r\nГрадът е в шок от нелепата катастрофа, отнела един млад невинен живот.\r\nЗа утре вечер организират бдение в негова памет. На мястото на катастрофата между 19,30 и 20 часа ще се съберат съгражданите му, да оставят цвете и свещичка.                          ", "date": "2018.08.01", "title": "Ден на траур за убитото на тротоар дете обявиха в Златоград"}
{"url": "https://www.actualno.com/society/otkriha-trup-na-divo-prase-na-teritorijata-na-obshtina-shabla-news_687939.html", "text": "        Вече е взета проба от мъртвото животно, която е изпратена в лаборатория за изследване предвид опасността от африканска чума. Лабораторните резултати се очакват до края на седмицата.   Районът, където е намерено мъртвото животно, е бил отцепен от полицията. След като е взета проба, трупът на дивото прасе е загробен, посочват от пресцентъра на областната управа.", "date": "2018.08.01", "title": "Откриха труп на диво прасе на територията на община Шабла"}
{"url": "https://www.actualno.com/europe/arkticheskata-jega-topi-naj-visokija-vryh-v-shvecija-news_687949.html", "text": "        \"Никога досега не съм виждал толкова разтопен сняг на южния връх, както стана това лято\", казва Гунхилд Нинис Росквист, професор по география в Стокхолмския университет.\r\nРосквист, който е и ръководител на изследователската станция в Тарфала близо до планината, измерва южния връх в продължение на много години като част от изследванията на климатичните промени.\r\nКебнекайсе, която е популярна туристическа дестинация, е разположена в най-северния район на Швеция, има два основни върха - южният е покрит с ледник и северният, на който няма лед.  Росквист каза, че южният връх е изгубил 4 метра сняг между 2 юли и 31 юли.   \"Това се случва много бързо. Резултатът от това горещо лято ще бъде рекордна загуба на сняг и лед в планините\", каза Росквист.\r\nПри последното си измерване южният връх беше 2 097 метра над морското равнище, само с 20 сантиметра по-висок от северния връх - 2096,8 метра.    \"Прогнозата е, че от 1 август южният връх ще бъде по-нисък от северния връх\", каза Росквист.", "date": "2018.08.01", "title": "Арктическата жега топи най-високия връх в Швеция"}
{"url": "https://www.actualno.com/smolyan/izgrajdat-ankernata-sistema-nad-srutishteto-na-pytja-smoljan-madan-news_687919.html", "text": "  Алпинисти изграждат анкерната система над срутището край Тикале на път II-86 Смолян-Мадан, съобщиха от Агенция \"Пътна инфраструктура\" (АПИ).     Днес работата им беше инспектирана от инж. Михаил Рашков, директор на дирекция „Поддържане на пътната инфраструктура“ в АПИ.  .\r\nЦелта е до 15 септември да завършат укрепителните дейности и движението да бъде пуснато по едното платно на второкласния път II-86 Смолян - Мадан.     От падналите проливни дъждове в региона и са взети допълнителни мерки за обезопасяването на пътя. За опазване живота и здравето на гражданите е забранено преминаването както на автомобили, така и на пешеходци в района на срутището.    ", "date": "2018.08.01", "title": "Изграждат анкерната система над срутището на пътя Смолян-Мадан"}
{"url": "https://www.actualno.com/america/sasht-objaviha-sankcii-za-turski-ministri-zaradi-pastora-brynsyn-news_687945.html", "text": "        \"Смятаме, че той е жертва на нечестно и несправедливо внимание от страна на турското правителство\", заяви говорителката на Белия дом Сара Сандърс пред репортери, имайки предвид случая с Андрю Брансън, американски пастор в центъра на сериозна дипломатическа разправия между съюзниците на НАТО. Сара Сандърс обясни, че наложените санкции са \"по нареждане на президента\" на САЩ Доналд Тръмп.   Ограничението е наложено в рамките на приетия от Конгреса на САЩ през 2016 г. така наречен Глобален закон „Магнитски“, насочен срещу лица, замесени, според Вашингтон, в корупция и нарушаващи правата на човека. В списъка със санкциите е замразяване на активи и забрана на  американските граждани да извършват всякакви операции с двамата  министри, както и забрана за влизането им в Съединените щати.\r\nИ двамата министри \"са изиграли водещи роли в организациите, отговорни за арестуването и задържането на Брансън\", заяви Министерството на финансите. \"Тези служители са ръководители на турските правителствени организации, отговорни за извършените сериозни нарушения на човешките права в Турция\", се посочва в документа.  Финансовият министър на САЩ Стивън Мнучин заяви: „Президентът Тръмп даде ясно да се разбере, че САЩ очакват от турските власти незабавно освобождаване на Брансън.\"   Свещеникът от Северна Каролина отрича всяко обвинение. След година и половина в ареста, от миналия сряда той е под домашен арест.", "date": "2018.08.01", "title": "САЩ обявиха санкции за турски министри заради пастора Брънсън"}
{"url": "https://www.actualno.com/curious/eto-go-pyrvija-uchastnik-v-novija-sezon-na-vip-brother-news_687892.html", "text": "  Бургас ще има своя фаворит за спечелването на ВИП Брадър 2018 г. Риалитито стартира в средата на септември по Нова тв и до момента темата и частниците в него са обвити в пълна мистерия.     Разкриха и името на един от съквартирантите в най-популярната къща в България. Той е известен с бохемския си начин на живот и е доста колоритна личност.   Продуцентите на Брадъра харесали много бургазлията след участието му в друго риалити – „Фермата”. И макар Тома Талепов-Айляка да бе първият отпаднал, той се открои доста след останалите участници.  Заради скандалното си поведение в шоуто, Тома Айляка е сред първите получили покана за ВИП Брадър. Той дори вече е заснел визитка за предаването, съобщи Флагман.бг.   49-годишният собственик на плажен бар веднъж вече е бил одобрен за участие в третото издание на „Биг Брадър”, но тогава му се разминало, тъй като го вкарали в затвора. Бившето лошо момче на Бургас е бил на крачка и от „Къртицата”, но сега ще има възможност да се изяви в най-популярното риалити шоу в страната.\r\nНегови познати споделиха, че татуираният от глава до пети бургазлия бързо ще се превърне в център на внимание в Къщата.    „Айляка обяви, че влиза единствено за победа във „Фермата” и сега амбициите му са същите. „Биг Брадър” обаче е по-подходяща сцена за изява на нашето Айляче, затова не се съмняваме, че ще е сред фаворитите за победа”, разкриха приятели на Талепов.   ", "date": "2018.08.01", "title": "Ето го първия участник в новия сезон на Vip Brother"}
{"url": "https://www.actualno.com/society/novinite-naj-vajnoto-za-denja-1-avgust-news_687918.html", "text": "  Редакционният екип на ви представя най-важните новини за изминалия ден, 1 август.      Банковата система в България отчита рекордна печалба за първото полугодие на тази година, сочи статистиката на БНБ. За периода януари - юни тази година печалбата на работещите в България банки е 801 млн. лв., което е рекорд. За сравнение - за същия период на миналата година печалбата е била 660 млн. лв.   Американският президент Доналд Тръмп призова правосъдния министър Джеф Сешънс да прекрати разследването на намесата на Русия в изборите в САЩ през 2016 г., като го нарече \"позор за САЩ\". След Чепеларе частично бедствено положение обяви и община Девин. Там критичната ситуация е заради селата Михалково, Чуреково и Осиково. От пороя в понеделник се наводни и разруши част от пътя между Девин и Кричим при разклона за Осиково. Пътят до селото е прекъснат на няколко места. От паднала кална маса от валежите е била застрашена и къща в Неделино, където се разчиства.     От времето на краха, на така наречения реален социализъм изминаха почти 30 години. В резултат на това капитализмът укрепи своите позиции както в Източна, така и Западна Европа. Големи части на Европа преживяха капиталистическа контрареволюция. От днешния ден (1 август) човечеството изчерпва запасите си от природни ресурси за годината. За това алармира природозащитната организация WWF в съобщение до медиите. В него се цитира доклад на Световната мрежа за екологичен отпечатък за първите седем месеца от началото на 2018 година, според който човечеството е изразходвало \"бюджета си\" от природни ресурси, които планетата е способна да възстанови в рамките на една година.    Обявеният хоризонт 2025 г. за присъединяване на държавите от Западните Балкани към ЕС е възможност и стимул за Сърбия и другите кандидат-членки да извършат необходимите реформи. Това е дълъг път, който изисква всички заинтересовани страни да обединят усилия за постигане на това, което беше обявено от всички сръбски политици за стратегическа цел на Сърбия – членство в ЕС. Това заявява президентът Румен Радев в интервю за сръбското издание CorD Magazine, съобщиха от прессекретариата на държавния глава. Министър-председателят Бойко Борисов отговори на критиките на президента Румен Радев, който наскоро отправи въпроси за това какво се е случило с излишъка оставен от служебното правителство. Припомняме, че на Бузлуджа БСП също не пропусна да се заяде с правителството за \"задлъжнялост на държавата и следващите поколения\". През миналия месец пък Радев запита какво се случва с 1,6 млрд. лв. оставени от служебния кабинет. По-голямата част от парите на българите отиват за храна. Това показват данните от анализ на Евростат за финансовите характеристики на домакинствата в Европейския съюз през последната година. По този показател страната ни е в компанията на Румъния, Латвия и Естония, където храната е най-важен показател в разходите на всяко домакинство. \"Текстът на Истанбулската конвенция сам по себе си представлява програма за джендърно превъзпитание - на практика и на терен. Тя предполага усилие да се ревизира традиционния образ на жената като свързван с проблема за насилието, доколкото тя - според феминистката идея - е представяна в традицията като патриархално деградирана\". Това заяви психиатрът д-р Михайлов.", "date": "2018.08.01", "title": "Новините: Най-важното за деня, 1 август"}
{"url": "https://www.actualno.com/politics/cvetan-cvetanov-provede-rabotna-sreshta-s-poslanika-na-kitaj-news_687901.html", "text": "  Цветан Цветанов проведе работна среща с посланика на Китай в България Джан Хайджоу. Двамата обсъдиха посещението на китайския премиер Ли Къцян в България по повод срещата на върха във формат \"16+1\", която се проведе в София през юли. Бе изразено общо мнение, че тази първа визита на китайски премиер в България след 18 години е сигнал за високата оценка за Българското председателство на Съвета на ЕС. „Вече се работи по реализирането на договореното по време на срещите на двамата премиери“, обясни посланикът на Китай в България, съобщиха от ГЕРБ.     Очаква се и стартирането на Глобален център за партньорство на държавите от Централна и Източна Европа и Китай, който ще бъде базиран в България. Центърът ще предостави възможност да се обединят експертните усилия в различните секторни политики на представители на изпълнителната, законодателната и местната власт, академичните среди, неправителствени организации и мозъчни тръстове. „Това ще позволи да се генерират практични идеи за сътрудничество от взаимен интерес в съгласие с принципите на партньорството между ЕС и Китай“, заяви Цветанов.   По време на работната среща бе потвърден интересът на Китай за проекти в сферата на инфраструктурата, селското стопанство, туризма, енергетиката и транспорта. Цветан Цветанов и Н.Пр. Джан Хайджоу се обединиха около мнението, че добрите двустранни отношения между Китай и България ще продължат да се развиват в този контекст.", "date": "2018.08.01", "title": "Цветан Цветанов проведе работна среща с посланика на Китай "}
{"url": "https://www.actualno.com/haskovo/spasiha-17-godishno-momiche-popadnalo-vyv-voden-kapan-v-reka-arda-news_687904.html", "text": "  Хасковски огнеборци спасиха 17-годишно момиче, попаднало във воден капан в река Арда, съобщиха от пресцентъра на МВР.     Около 13:00 часа днес в дежурния център на пожарната служба в Хасково е бил получен сигнал от мъж и жена, че 17-годишно момиче се намира на малък остров в река Арда и животът му е застрашен от придошлите води на реката.\r\nНезабавно към мястото на инцидента, близо до село Бориславци, бил изпратени екипи от пожарната служба. Жената и мъжът им обяснили, че заедно с момичето били на разходка до острова, когато нивото на водата в реката рязко се повишило. Двамата успели да се доберат до брега и потърсили помощ от пожарната служба.\r\nПожарникарите осъществили контакт с бедстващото момиче и предприели всички необходими действия за спасяването му. Спасителната операция приключила щастливо около 14:30 часа.  Тримата участници в инцидента са били в добро здравословно състояние и не им е оказвана медицинска  помощ.        ", "date": "2018.08.01", "title": "Спасиха 17-годишно момиче, попаднало във воден капан в река Арда"}
{"url": "https://www.actualno.com/showbusiness/eva-longorija-se-pojavi-na-korica-s-novorodenija-si-sin-snimki-news_687891.html", "text": "  Ева Лонгория е красила кориците на много списания, но фотосесията й за сп. Hola! САЩ е по-специална. Причината е, че на снимката 43-годишната актриса позира с новородения си син Сантяго, пише .     \"Ето го! Сантяго Енрике Бастон маха за здравей на целия свят. Нямах търпение да споделя тази снимка с всички. Благодаря на @usahola and @bernardodoral, че заснеха тези красиви моменти с новородения ми син!\", написа звездата в Instagram.     Първородното й дете . Съпругът й Хосе \"Пепе\" Бастон вече има три деца от предишна връзка.  В интервю за изданието Ева споделя как трите й доведени деца - Наталия, Мариана и Хосе, са били подготвени за появата на малкия им брат и дори са помогнали при избора на име. Тя също така обсъжда как майчинството е повлияло на социалните й дейности.   ", "date": "2018.08.01", "title": "Ева Лонгория се появи на корица с новородения си син (СНИМКИ)"}
{"url": "https://www.actualno.com/society/borisov-poiska-byrza-proverka-na-centrovete-za-hora-s-uvrejdanija-news_687840.html", "text": "  Да се провери какво е нивото и качеството на услугите, които предлагат дневните центрове за хора с увреждания - това поиска премиерът Бойко Борисов от социалния министър Бисер Петков, здравния министър Кирил Ананиев и вицепремиера Томислав Дончев.     По думите на Борисов, след вчерашната му среща с представители на хората с увреждания станало ясно, че центровете работят, но оплакванията са, че не работят както трябва, а се дават пари. Затова и министър-председателят иска да се направи бърз план за действие и да се оправи проблема. Ето и какви точно са думите му според стенограмата от Министерския съвет:   \"     \".", "date": "2018.08.01", "title": "Борисов поиска бърза проверка на центровете за хора с увреждания"}
{"url": "https://www.actualno.com/society/decata-siraci-shte-poluchavat-pomoshti-a-ne-pensii-news_687839.html", "text": "   Това обяви министърът на социалната политика и труда на брифинг пред журналисти в сградата на Министерски съвет.     \"С промените в Закона за семейните помощи за деца се предлага нова семейна помощ, която ще получават децата, които нямат право на наследствена пенсия за починал родител\", каза след заседанието министърът на социалната политика Бисер Петков.   \"От поправките могат да се възползват около 5600 деца, чийто баща или майка, или и двамата родители, са починали, но те нямат право на наследствена пенсия\", обясни Петков.\r\nВ момента наследствена пенсия получават само деца чиито чийто родител е бил осигуряван, но 2700 деца в момента не отговарят на този критерий и получават персонална пенсия, която се отпуска само по решение на правителството след тромава процедура.  Месечната помощ ще се отпуска на база на доходен критерий, който ще бъде съобразен с доходния критерий за другите месечни помощи, който се определя ежегодно с бюджета. \"Изплащането й ще бъде при условие децата да посещават детски градини или училища. Ще се изплаща до 18 или 20 години, ако децата продължават да учат\", каза министърът.   Вместо от НОИ тези средства ще се поемат от държавния бюджет като социално подпомагане, като се разширява и кръгът на подпомаганите деца.\r\nТочната сума на месечната помощ за дете с починал родител Децата с персонални пенсии ще могат да изберат дали от 1 януари 2019 г. да се откажат от тях, за да получават семейната помощ.    Очаква се новата семейна помощ да бъде по-голяма от сегашната персонална пенсия за сираци, която е 113 лв., според Бисер Петков.   За да влезе в сила промяната на закона тя трябва да бъде одобрена и от парламента, както и да бъдат променени и други нормативни актове.", "date": "2018.08.01", "title": "Децата сираци ще получават помощи, а не пенсии"}
{"url": "https://www.actualno.com/education/10-momicheta-i-10-momcheta-shte-se-obuchavat-po-specialnostta-voenen-lekar-news_687880.html", "text": "  10 момичета и 10 момчета, които показаха най-високи резултати на приемните изпити, бяха приети за обучение по специалност „Военен лекар“.     Програмата стартира през 2017 г. след тристранно споразумение между ВМА, МУ „Проф. д-р Параскев Стоянов“ – Варна и ВВМУ „Н. Й. Вапцаров“.   По време на приема през тази година се забелязва тенденция за увеличаване на броя на кандидатите, както и увеличаване на бала на приетите. Престижът на професията е неоспорим, а българските военни лекари непрекъснато доказват, че военната медицина е не просто специалност, а отговорна кауза, съобщиха от ВМА.\r\nОбучението ще бъде в редовна форма и ще се провежда едновременно във ВВМУ „Н. Й. Вапцаров“, Медицински университет „Проф. д-р Параскев Стоянов“ – Варна, и Военномедицинска академия. Добрата подготовка на завършилите тази специалност им дава възможност за повишаване на квалификацията не само в България, но и във всички страни – членки на НАТО.  Предимство на специалността е, че обучаемите са освободени от заплащане на семестриални такси, тъй като Министерството на отбраната поема разходите за тяхното обучение. След успешно завършване курсантите придобиват ОКС „Магистър“ по гражданската специалност „Медицина“ и ОКС „Бакалавър“ по военната специалност „Организация и управление на военни формирования на тактическо ниво“.   Като практически опит обучаемите придобиват умения за управление на малък плавателен съд, водолазни умения, както и оцеляване в разнообразни условия. Освен практически занятия, курсантите ще имат възможността да управляват виртуални кораби на най-модерните симулатори в страната. Възможностите за обмяна на опит с чуждестранни колеги са част от програмата за обучение.\r\nВоенните медици получават и гарантирана реализация след дипломирането си, тъй като подписват 10-годишен договор за работа с Министерството на отбраната.    ", "date": "2018.08.01", "title": "10 момичета и 10 момчета ще се обучават по специалността „Военен лекар“"}
{"url": "https://www.actualno.com/society/sozopol-se-prosti-s-prof-bojidar-dimitrov-news_687846.html", "text": "  Созопол днес се прости с проф. Божидар Димитров. Част от праха на историка бе разпръсната в залива на Созопол, както приживе той неведнъж е заръчвал, предаде БГНЕС.     Професор Димитров си отиде внезапно на 1 юли на 72-годишна възраст.\r\nТази сутрин, семейството, роднини, приятели на Божидар Димитров отплаваха за крайбрежието в Созополския залив - място, посочено от самия него приживе. Там край остров Свети Иван бе разпръснат част от праха на Божидар Димитров в черноморски води.\r\n„Много ми е тъжно, особено така като държа урната. Някак си не мога да повярвам, че той е вътре. И затова си мисля че сега той е тук, той обичаше медиите, обичаше да дава интервюта, мисля че сега е до мене и дава интервю”, каза дъщерята на Божидар Димитров, Мария, цитирана от БГНЕС.     „Последния завет на брат ми беше да разпръснем праха му между остров Свети Иван и Созопол. Това беше неговият град, това беше неговото място, за което той милееше и живота си даваше. И ние трябва да изпълним този завет. Тежко е, мъчно е, но той обичаше Созопол и Созопол обичаше него”, сподели сестрата на професора, Мария Димитрова.\r\nДруга част от праха му е разпръсната в Македония, а трета част ще остане в гроба на майка му в Созопол, също по заръка на големия родолюбец.\r\n„Обичаше морето, плавах с него цели 32 години от както съм плавал. Първите години от нашия живот минаха така, неговата кариера като голям историк. Беше много ученолюбив и израснахме в една махала, после в механотехникума израснахме в една махала. Целият нашия живот е свързан\", сподели част от спомените си един от приятелите на Божидар Димитров, Илия Илиев.       За големите си заслуги към Созопол на Божидар Димитров ще бъде кръстен Регионалният исторически музей, както и една от улиците в Созопол.\r\n„Освен голям историк, той работеше във всички сфери, в които можеше да помогне. Затова днес ще кръстим археологическия музей на името на Божидар Димитров и една от улиците, която е безименна, ще носи неговото име”, заяви кметът на Созопол Панайот Рейзи.\r\n„Неговите заслуги и като дарител, като малък той се е занимавал с водолазна дейност като 15-годишен, така че и още тогава е имал нещо в себе си, носил е предмети от дъното на пристанището в музея”, отбеляза директорът на регионалния музей Димитър Недев.", "date": "2018.08.01", "title": "Созопол се прости с проф. Божидар Димитров "}
{"url": "https://www.actualno.com/crime/alo-izmamnik-nakara-9-godishno-dete-da-hvyrli-pari-prez-prozoreca-news_687886.html", "text": "  22-годишен мъж, измамил 9-годишно момиченце, е задържан в ареста на РУ-Велинград, съобщиха от МВР.     В неделя сутринта той се обадил на стационарен телефон в жилище в града. Слушалката обаче вдигнало 9-годишно момиченце, тъй като родителите му отсъствали за около час от къщи. От другата страна непознатият се представил за лекар, който съобщил на детето, че майка му е счупила крака си. Тя била приета в болница, но се налагала спешна операция и средства за нея.   Измамниците успели да убедят притесненото дете в истинността на разказа си, като го уверили, че парите ще бъдат взети от служител в Здравната каса. Детето събрало наличните в жилището 750 лева и ги пуснало в плик през прозореца.\r\nЕдва след като родителите се прибрали се разбрало, че става дума за телефонна измама. С разплитането на случая незабавно се заели служители на полицейското управление в курортния град. За броени часове е изяснено, че парите са взети от 22-годишния Г.Б. от Велинград.  При извършените процесуални действия той предал цялата сума. По случая е образувано полицейско производство под наблюдението на Районната прокуратура във Велинград.   ", "date": "2018.08.01", "title": "Aло измамник накара 9-годишно дете да хвърли пари през прозореца"}
{"url": "https://www.actualno.com/europe/avstrija-razreshava-140-kmch-po-magistralite-si-news_687889.html", "text": "  От днес в Австрия е разрешена максимална скорост от 140 км/ч по две отсечки от най-натоварената магистрала в страната. Това стана резултат от взетото решение за увеличаване с 10 км/ч на максималната скорост за пътуване. Става дума за тестов период от една година, след който ще бъде взето окончателно решение за лимита на движение с кола, предаде БГНЕС.     Тези норми бяха огласени от транспортния министър Норберт Хофер от крайнодясната Партия на свободата. Според някои наблюдатели мярката е популистка и цели привличане на подкрепата на шофьорите към тази политическа сила.   По изчисления при увеличаване на скоростта си с 10км/ч по отсечките с дължина 60 км шофьорите ще си спестят 2 минути от своето време при пътуване от Виена или от Залцбург по „ускорените“ отсечки.\r\nОпозиционни партии, природозащитници и други среди в обществото критикуват стъпката, предупреждавайки за повишаване опасността от инциденти и по-голямо замърсяване на околната среда.  Хофер каза, че пътищата и колите са се подобрили, така че е време да се провери дали може да се повиши скоростта на движение.   ", "date": "2018.08.01", "title": "Австрия разрешава 140 км/ч по магистралите си"}
{"url": "https://www.actualno.com/showbusiness/miro-stana-krystnik-na-dyshterjata-na-filip-avramov-snimki-news_687890.html", "text": "  Миро стана кръстник на дъщеричката на актьора Филип Аврамов и певицата Севинч Ибрахим. Малката Ана навърши година и прие Светото кръщение на 29 юли в Храм \"Свети Дух\".     \"Щастлив съм, че имам кръщелница! Малката Ана получи Свето кръщение в същия храм, където и нейния татко. Честито християнче на талантливите й родители, на прародителите, на цялата рода. 29.07.2018 Храм \"Свети Дух\", написа изпълнителят във Facebook.    \"Благодаря на Бог за прекрасното си семейство, което винаги ми е оказвало подкрепа и ме дарява с любов! Благодаря ви, че бяхме заедно в един от най-светлите празници в живота на всеки човек... Кръщението на малкото ни момиче Ана!   , който прие радостта и отговорността да представи Ана пред Бог! Обичам ви, бъдете благословени!\", сподели щастливата майка Севинч във Facebook.   Филип Аврамов, който е познат и като Фицата, вече има една дъщеря, Рая, от брака си с актрисата Милена Аврамова.", "date": "2018.08.01", "title": "Миро стана кръстник на дъщерята на Филип Аврамов (СНИМКИ)"}
{"url": "https://www.actualno.com/smolyan/v-tri-smoljanski-obshtini-ima-shteti-ot-poroite-news_687894.html", "text": "  След Чепеларе частично бедствено положение обяви и община Девин. Там критичната ситуация е заради селата Михалково, Чуреково и Осиково. От пороя в понеделник се наводни и разруши част от пътя между Девин и Кричим при разклона за Осиково. Пътят до селото е прекъснат на няколко места. От паднала кална маса от валежите е била застрашена и къща в Неделино, където се разчиства.     \"Пътят за Осиково е прекъснат на няколко места, а в късния следобед вчера и цялата нощ срещу сряда по главния път Девин - Кричим е работила пътноподдържащата фирма, за да заскали участъка, а пътят е отворен в едната лента\", каза областният управител на Смолян Недялко Славов.   \"След пороя в понеделник имаме проблеми в почти цялата община. Във района между селата Върлино и Тънка бара пътят беше прекъснат на 4 места от свлачища и срутища. Там разчистихме с тежка механизация. В Неделино жилищна сграда е пострадала от свличане на земна маса. Установихме, че голяма земна маса се е стоварила върху покрива и част от имота край сградата. С трактор и багер със самосвал и над 15 курса извозена кал. Намалихме натиска от земната маса, за да предотвратим срутване на сградата и наводняването й“, каза кметът на Неделино Боян Кехайов.\r\nНа 2 август от МРРБ изпращат екипи на \"Геозащита\", за да направи по-задълбочено проучване на ската и да се прецени как да се укрепва.  Помпената станция в Еленка е повредена, вероятно от мълния и няма водоподаванеза селата Изгрев и Еленка.\r\nМеждувременно днес се стигна до пореден скандал между кмета на Чепеларе Славка Чакърова и кмета на Забърдо Валентин Черпоков. Двамата влязоха в публична разпра дали е трябвало да се обявява бедствено положение за Забърдо.       \"Това са циркове, за да може да се цъкат пари от държавата. Защото не дойде една сериозна институция от София да види за какво става въпрос. Камъни си падат всеки ден, ние цяло лято сме така. Обявява се бедствено положение, а за това нещо трябват най-много 100 хиляди лева, общината иска 500 000 лева. Това са глупости\", каза Черпоков.\r\n\"Постоянно падат камъни по пътя до тук, поставили сме знаци на разклона: „Забранено влизането!“. Обаче туристите минават.Пред медиите кметът на Забърдо пуска туристите и дава изявление, че искам да крада от държавата и ще съсипя туризма в общината\", остро реагира Чакърова.\r\nТя съобщи, че частичното бедствено положение остава в сила, заради новите очаквани валежи вчера следобед.   Заяви, че свлачището, паднало този понеделник на пътя за Забърдо, е ново, не е това, което е било активизирано миналия месец.\r\n\"За него има протокол за извършени дейности. Обрушване, доставка на 500 кв. м поцинкована ламарина, почистване, възстановяване на стоманената ограда и др.–всичко това беше направено само за 31 000 лв. Този терен е над 1000 кв. м, от него само на 450 кв. м сме положили мрежа и извън тази нея започва другото срутище. Това, което се е срутило сега, няма нищо общо с дейностите, които са правени за укрепване предния месец\", посочи Чакърова.   \"Не бива да има такива сцени\", коментира скандала областният управител Недялко Славов. И обясни, че на свлачището към Забърдо са изпратени алпинисти от тези, които работят по срутището на главния път между Мадан и Смолян. Очаква до края на деня да има яснота как да се укрепи мястото, за да минава трафикът към Забърдо и „Чудните мостове“ нормално.\r\nДнес на огромното срутище между Мадан и Смолян пак е имало протестиращи срещу продължителното затваряне на главния път.   Областният управител обясни, че от времето от първия протест преди две седмици досега почти изцяло са отстранени дърветата, за да бъде замрежен скатът, а на терена работят алпинисти и сонди, които правят пробиви за полагане на укрепващите анкери.", "date": "2018.08.01", "title": "В три смолянски общини има щети от пороите"}
{"url": "https://www.actualno.com/politics/samo-15-obshtini-njamat-programi-za-ovladjavane-na-bezdomnite-kucheta-news_687854.html", "text": "  Правителството прие отчет за изпълнение на общинските програми за овладяване на популацията на безстопанствените кучета на територията на България за 2017 г., съобщиха от правителствената пресслужба.      .\r\nОбщият брой на преброените безстопанствените кучета, получен при събиране на данните от всички общини в България, е за 2017 г. Техният брой през 2016 г. е бил .\r\nПри изпълнение на общинските програми за овладяване на популацията на безстопанствените кучета в страната през 2017 г. са заловени 22 318 броя, от които 3 817 броя са осиновени. В областите Бургас, София град, Стара Загора и Русе е най-голям процентът на осиновени кучета.         ", "date": "2018.08.01", "title": "Само 15 общини нямат програми за овладяване на бездомните кучета"}
{"url": "https://www.actualno.com/politics/otpusnaha-sredstva-za-izplashtane-na-obezshtetenija-zaradi-bavno-pravosydie-news_687855.html", "text": "  Допълнителни разходи в размер на 171 500 лв. по бюджета на Министерството на правосъдието бяха одобрени днес от Министерски съвет. Сумата е предназначена за възстановяване на направените от Министерството разходи по изплащане на обезщетения на граждани и юридически лица, пострадали от бавно правосъдие.     Това е общият размер на сумата, изплатена през второто тримесечие на 2018 г., от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок.   Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства.\r\nЗаявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя.  Средствата, необходими за изплащане на сумите по сключените споразумения, са планирани в централния бюджет.   ", "date": "2018.08.01", "title": "Отпуснаха средства за изплащане на обезщетения заради бавно правосъдие"}
{"url": "https://www.actualno.com/business/kandidatite-za-biznes-nagrada-v-konkursa-baawards2018-mogat-da-podavat-proekti-do-02-septemvri-2018-news_687887.html", "text": "         Петото издание на конкурса BAAwards на Българската  асоциация на рекламодателите (БАР) набира скорост и в секцията на  бизнес наградите. Под мотото „БАРкод на успеха“, ще бъдат отличени  екипите и експертите  реализирали най-добрите и успешни маркетингови  стратегии през изминалата година. Условията за участие изискват  кампаниите да са осъществени в периода между 1 януари 2017 г. и 15 май  2018 г. Участниците могат да подават своите заявки онлайн до 02  септември 2018 .   BAAwards 2018 стартира с обявената за първи път в тазгодишното  издание награда на БАР за студентски проект по маркетингови комуникации.  Ентусиазираните екипи от университетите се включиха с рекорден брой  предложения. Сега  набира скорост и подаването на проекти за бизнес  награда. Кандидатстващите се състезават за екипно или индивидуално  отличие в 10 различни категории: Росен Мисов, изпълнителен директор на БАР, сподели: „BAAwards  стартира през 2014 с 29 заявки и средна оценка от 18,7т. (при макс. 30).  Четвъртото издание – през 2017, завърши с 43 заявки и средна оценка от  22,77т. Надяваме се, че тенденцията за увеличение на броя и качеството  на подаваните проекти ще се запази и тази година. BAAwards вече  е разпознаваема марка, символ на най-висок професионализъм в  маркетинговите комуникации, представен от гледната точка на тези, които  носят пряката отговорност за бизнеса – рекламодателите. Каним всички,  които знаят тайните на БАР-кода на успеха, да ги споделят в конкурса до 2  септември!“  Подробна информация за конкурса BAAwards – срокове и условия за участие, може да прочетете на                 ", "date": "2018.08.01", "title": "Кандидатите за бизнес награда в конкурса BAAwards’2018 могат да подават проекти до 02 септември 2018"}
{"url": "https://www.actualno.com/curious/kurioz-godenica-i-lubovnica-se-razmeniha-v-rodilnoto-news_687801.html", "text": "  Две млади жени от Смолян застанаха пред Районния съд в Пловдив, след като разменили документите си за самоличност в пловдивски родилен дом след раждането на едната от тях. Целта била новороденото бебе да бъде взето от бащата и неговата годеница, съобщи \"Трафик Нюз\".     През 2016 г. смолянчанка забременяла, но не била сигурна кой е бащата. Имала спомен, че с един от сексуалните си партньори не се е пазила и според нея, най-вероятно бащата бил той. В същото време обаче потенциалният баща имал годеница.   Бременната жена дълго време обмисляла какво да прави, тъй като не била готова да гледа дете. Решила да сподели с предполагаемия татко какво се случва. Той от своя страна разказал на годеницата си, с която много искали деца, но не можели. Така тримата решили детето да бъде родено и да бъде признато от мъжа, като той и годеницата му го вземат за отглеждане. Оказало се, че законово, процедурата е трудна.\r\nКогато бременната трябвало да постъпила в болница, двете жени са разменили личните си карти, за да може никой да не разбере коя е истинската майка и да узаконят детето. Още с постъпването в гинекологичното отделение на родилния дом в Пловдив, бъдещата родилка представила другата лична карта. Номерът минал, тъй като никой служител на болничното заведение не направил проверка дали постъпващият пациент визуално отговаря на образа от снимката на представения документ за самоличност.  Щастливият ден настъпил - момиченцето се появило на бял свят. Майката му дала име, като фамилията е била записана с тази на предполагаемия татко. В документите като майка обаче била записана другата жена. Още на следващия ден болничния лист е бил изпратен до ГРАО, където също са вписали фалшифицираните данни в акта за раждане.   Медици обаче разкрили измамата и подали сигнал в Районната прокуратура в Пловдив.\r\nГодина по-късно, двете жени са изправени пред съда, като признали вината си. По време на заседанието са били разпитани свидетели, сред които и мъжа, сочен за баща на детето. Още по време на досъдебното производство обаче от него бил взет ДНК материал, а резултатите показали, че той не е родител на момиченцето.    Предвиденото наказание за подобно деяние е затвор до две години. Тъй като двете жени били с добри характеристични данни, чисто съдебно минало, трудово ангажирани и едната вече майка, съдът ги освободи от наказателна отговорност, като им се наложи административна глоба.   Тя е в размер на по 1500 лева за всяка от тях. Разходите по делото също ще бъдат разпределени по равно.", "date": "2018.08.01", "title": "Куриоз: Годеница и любовница се размениха в родилното"}
{"url": "https://www.actualno.com/society/bylgarija-veche-njama-da-dopuska-hora-s-dejstvashta-zabrana-za-vlizane-v-shengen-news_687803.html", "text": "  От днес на територията на страната ще се отказва влизане на граждани на трети страни, за които има въведен сигнал в Шенгенската информационна система /ШИС/ с мярка \"отказ за влизане или пребиваване\", съобщи БНТ.      .   Хора, които се намират във вътрешността на страната, без разрешително за пребиваване, а имат наложен \"отказ за влизане\", ще бъдат извеждани от националната ни територия от компетентните български власти.\r\nШИС е най-широкомащабната информационна система в Европа с най-много крайни потребители и се явява най-ефективната компенсаторна мярка в пространството на свободно движение на лица.  България като държава членка на ЕС и ШИС ще има задължението да въвежда своите национални забрани под формата на сигнали по чл. 24 от Регламента за ШИС II, както и да изпълнява забраните, наложени от останалите 29 държави членки.   Това e едно от фундаменталните достижения на Шенгенското законодателство, което гарантира сигурността на общата територия чрез взаимно признаване и изпълнение на забраните за влизане, издадени от държавите членки.", "date": "2018.08.01", "title": "България вече няма да допуска хора с действаща забрана за влизане в Шенген"}
{"url": "https://www.actualno.com/europe/ek-dade-na-gyrcija-375-mln-evro-za-migrantite-news_687896.html", "text": "  Европейската комисия (EК) предостави на Гърция спешна помощ в размер на 37,5 млн. евро за решаване на миграционните проблеми. Това беше съобщено от говорителя на ЕК Мина Андреева на брифинг за медиите в Брюксел.     „Европейската комисия отдели допълнителни 37,5 млн. евро извънредна помощ по линия на Европейския фонд по въпросите за миграцията и убежищата“, каза Андреева.   Парите ще бъдат изразходвани за хранителни продукти и медикаменти за мигранти, а също и за подобряване на условията за прием и контрол на мигрантите.", "date": "2018.08.01", "title": "ЕК даде на Гърция 37,5 млн. евро за мигрантите"}
{"url": "https://www.actualno.com/interview/rumen-radev-bylgarija-shte-podkrepja-zapadnite-balkani-po-pytja-im-kym-es-news_687815.html", "text": "  Обявеният хоризонт 2025 г. за присъединяване на държавите от Западните Балкани към ЕС е възможност и стимул за Сърбия и другите кандидат-членки да извършат необходимите реформи. Това е дълъг път, който изисква всички заинтересовани страни да обединят усилия за постигане на това, което беше обявено от всички сръбски политици за стратегическа цел на Сърбия – членство в ЕС. Това заявява президентът Румен Радев в интервю за сръбското издание , съобщиха от прессекретариата на държавния глава.     Румен Радев откроява утвърждаването на върховенството на закона, защитата на правата на малцинствата, свободата на медиите, ускоряването на процесите в обществения сектор и икономическите реформи, като ключови фактори за осъществяването на напредък в процеса на европейска интеграция.\r\n„Приобщаването на Западните Балкани към обединена Европа е цел на България още от присъединяването на страната ни към Европейския съюз през 2007 г. Нещо повече, това беше и една от целите на политиката на разширяване на самия ЕС, фиксирана с решенията от т. нар. Солунски дневен от 2003 г. „Замразяването“ на тази тема в дневния ред на ЕС за изминалото десетилетие не е в интерес нито на България, нито на държавите от региона, нито дори на ЕС“, посочва Румен Радев. Той подчертава, че сигурността, стабилността и икономическото развитие на Балканите са свързани с реализирането на европейската перспектива за целия регион.\r\n„Като страна членка на ЕС и като балканска държава, България остава ангажирана с европейската перспектива на региона и е доказала готовността си да подкрепи своите съседи от Западните Балкани по техния път към ЕС. След края на българското председателство страната ни остава активна в тройката на Председателството на Съвета на ЕС и продължава да работи за това фокусът да остане върху региона на Западните Балкани“, посочва още държавният глава.     В отговор на въпрос за резултатите от посещението му в Сърбия през юни т.г., Румен Радев отбелязва положителната тенденция в развитието на политическия диалог, ръста в двустранния стокообмен, който надхвърля 1 млрд. евро, както и увеличението на броя на туристите. „Двете страни имат добро сътрудничество в сферите на отбраната, вътрешните работи и миграцията. Заедно работим успешно по много големи проекти в областите на свързаността, което мисля, че е особено важно за бъдещето и сигурността на двете страни“, добавя Румен Радев. Президентът изразява очакването си българо-сръбския газов интерконектор да бъде завършен през 2022 г., а страната ни да ускори работата по изграждането на магистралата, която ще свързва България и Сърбия, като част от Трансевропейската транспортна мрежа, която представлява най-краткия маршрут между Западна Европа и Близкия изток. Помолен да коментира най-голямото предизвикателство пред българското национално малцинство в Сърбия, Румен Радев подчертава, че съществуващият климат на доверие и заявената политическата воля на Сърбия трябва да доведат до ефективни и дълготрайни решения на проблемите на българското национално малцинство в областта на образованието, свободата на вероизповеданията, достъпа до информация на роден език. „Зачитането на правата на българското малцинство е важно не само за България, но също и за Сърбия, както и за двустранните ни отношения и европейската перспектива на целия регион“, посочва президентът.    Държавният глава определя направените от Сърбия стъпки и постигнатите резултати за подобряване на положението на българското национално малцинство като окуражаващи. „Това че заедно с президента Вучич посетихме Димитровград и се срещнахме с представителите на българското национално малцинство приемам като знак за единство и огромна решимост на нашите две страни да продължим и занапред да изграждаме взаимно доверие и още по-силно партньорство“, заявява още президентът. Румен Радев приветства предприетите законодателни промени по отношение на правата на националните малцинства в Сърбия и призовава за ефективни действия за тяхното последващо прилагане на практика. „Институцията на Националните съвети трябва да бъде окуражена да упражни в пълен обем правата си, предоставени ѝ от държавата в съответствие със сръбското законодателство“, е позицията на президента.   Румен Радев изразява благодарността си на своя сръбски колега Александър Вучич за поетия ангажимент към проблемите на българското национално малцинство и за неговата решителна подкрепа по време на срещата на двамата държавни глави в Белград за трикратното увеличаване на финансирането от сръбската държава на медийните компании в Сърбия, които произвеждат медийно съдържание на български език.\r\nВ отговор на въпрос как вижда бъдещето на Европа и позицията на България в един реформиран ЕС, Румен Радев посочва, че следващите няколко години ще бъдат трудни и е необходимо да се проведе вътрешния дебат в рамките на съюза.\r\n„Нужна е радикална промяна, защото Европа премина през няколко кризи. Финансовата криза, която се случи преди почти 10 години, доведе до спад в икономическия растеж и беше трудно преодоляна. Безработицата остава на относително високи нива, особено сред младите и това доведе до изостряне на латентни социални противоречия и засегна интеграцията на етническите общности. ЕС премина през криза на доверието. Някои европейски граждани поставят под съмнение дори способността на Съюза да се справи с предизвикателствата“ отбелязва президентът. Държавният глава призовава в бъдеще ЕС да се утвърждава като съюз, „който да обръща повече внимание на нуждите на обикновените граждани“, а днешните разделения между „Севера“ и „Юга“, между „Запада“ и „Изтока“, да бъдат премахнати.\r\n„Ако можем да реализираме този възглед, това ще допринесе за движението на Европа на една скорост. Преди всичко остава нуждата да се защитават тези ценности, които държаха Европа заедно повече от шест десетилетия. България също има интерес да запази основополагащите политики на Европейския съюз като икономическото сближаване и по отношение на земеделието“, заявява още Радев.      Помолен да коментира отправения от него призив при визитата му през месец май в Москва за съхраняване на потенциала за преки газови доставки за България и ЕС през Черно море и дали проектът ще бъде политически приемлив за ЕС, президентът отново подчертава, че това остава най-сигурният, пряк и най-евтин маршрут. „Необходимостта, доставките на руски газ до територията на страните от ЕС да бъдат директни, се определя както от разума, така и от изискванията за енергийна сигурност и надеждност. Те формират основата на изграждания Европейски енергиен съюз. А колкото до това дали проектът ще бъде политически приемлив за ЕС, бих желал да повторя, че осигуряването на преноса на газовите доставки по т. нар. „Южен поток“ по никакъв начин не се различава от плановете на Германия да реализира газопровода „Северен поток“ 2, разбира се при спазването на изискванията на Третия енергиен пакет. Надявам се, че Брюксел ще приеме идеята с разбиране, още повече като се има предвид, че това осигурява допълнителни газови доставки не само до България, но също и до Сърбия, Унгария, Австрия, Северна Италия, също и други страни“, заявява президентът.\r\nТой подчертава, че ролята на външната политика е да отваря врати за диалог и сътрудничество, а не да нарочва някого за враг. Отношенията на ЕС с Русия не могат да не бъдат повлияни от политическата криза в Източна Европа, но отказът от какъвто и да е диалог не е решение. „Въпреки продължаващото напрежение в отношенията между Русия и ЕС и взаимно наложените санкции, Русия се утвърди като традиционен партньор на Европа в секторите на енергетиката, икономиката, туризма и борбата срещу тероризма. Водещите държави членки на ЕС защитават своите икономически интереси в Русия и не виждам защо това да не бъде валидно и за България“, коментира президентът. Румен Радев призовава избягването на агресивния тон да стане общ принцип в двустранните отношения, а прагматичният диалог с най-голямата страна в Източна Европа е в общ интерес както на ЕС, така и на Русия.\r\nВ интервюто си за списание CorD държавният глава определя постигнатото споразумение между Гърция и Република Македония за нейното име, като един от най-трудните въпроси в нашия регион. „Ако двете страни могат да преминат през юридическите процедури за влизане в сила на споразумението, това ще предостави солидна база за установяване на добросъседски отношения между тези две държави. Надявам се споразумението между България и Република Македония да изиграе същата роля по отношение на моята страна“, подчертава Румен Радев.", "date": "2018.08.01", "title": "Румен Радев: България ще подкрепя Западните Балкани по пътя им към ЕС"}
{"url": "https://www.actualno.com/society/mercedes-se-zapali-i-izgorja-na-pytja-news_687811.html", "text": "        Инцидентът е станал около 9 ч.   25-годишната шофьорка е пострадала леко и е откарана е в болница за допълнителни прегледи.\r\nКолата е била с газова уредба и най-вероятно пожарът е причинен от техническа неизправност.  До приключване на работата на екип на пожарната движението в посочения участък е ограничено.", "date": "2018.08.01", "title": "Мерцедес се запали и изгоря на пътя"}
{"url": "https://www.actualno.com/varna/32-e-nivoto-na-bezrabotica-vyv-varnensko-prez-uni-news_687849.html", "text": "  3,2% е нивото на безработица във Варненска област през юни. Това каза за Радио „Фокус“ – Варна Божидар Михайлов, директор на Дирекция „Регионална служба по заетостта” във Варна. В град Варна броят на регистрираните безработни в края на месец юни е 3 421. Равнището на безработица в града е 2,0%, с 0,4 процентни пункта по-ниско спрямо юни предходната година. В сравнение с май се отчита спад с 0,2 процентни пункта.     От началото на годината броят на безработните, регистрирани в бюрата по труда от област Варна е намалял с 4 093 лица. Броят на регистрираните безработни в края на месец юни е 7 027, с 1 596 по-малко спрямо същия месец 2017 година. В сравнение с предходния месец се отчита спад с 0,3 процентни пункта на равнището на безработица, а регистрираните безработни са с 722 по-малко. През юни 2018 г. за едно свободно работно място, обявено в бюрата по труда в областта са се конкурирали средно по 2 безработни лица.   ", "date": "2018.08.01", "title": "3,2% е нивото на безработица във Варненско през юни"}
{"url": "https://www.actualno.com/europe/navodnenija-v-rumynija-vzeha-jertva-news_687850.html", "text": "  71-годишна жена е загинала, а Една жена е мъртва а стотици къщи и търговски сгради са наводнени след обилните дъждове, които заляха Североизточна Румъния.     Спасителните екипи изпомпваха вода от много от къщите, а на някои места хората трябваше да бъдат и евакуирани, съобщи БГНЕС.   Гражданите са предупредени да не се приближават до речните брегове и да не се опитват да прекосят реките и потоците.", "date": "2018.08.01", "title": "Наводнения в Румъния взеха жертва"}
{"url": "https://www.actualno.com/america/pomoliha-amerikancite-da-ne-perat-prezervativite-news_687853.html", "text": "  Центърът по контрол и профилактика на заболяванита в САЩ помоли гражданите да престанат да перат и да използват повторно презервативите. Съобщението е публикуване на официалния Twitter профил на организацията.     \"Казваме го, защото хората наистина го правят! Престанете да перете и използвате презервативите повторно! Използвайте нов всеки път, когато правите секс.\"     От Центъра припомнят, че мъжките и женските презервативи предпазват от полово предавани болести.  По данни на някои изследвания между 1,4 и 3,3% от американците използват презервативите нееднократно.   ", "date": "2018.08.01", "title": "Помолиха американците да не перат презервативите"}
{"url": "https://www.actualno.com/business/plashtame-7-lv-za-chadyr-i-shezlong-na-ujnija-plaj-v-kiten-news_687856.html", "text": "  След проведен конкурс, „Атлиман 2“ ЕООД е определен за концесионер на морски плаж „Китен-юг“, община Приморско, област Бургас. Концесионерът се задължава за целия срок на договора за концесия от 10 г. цената за 1 бр. чадър да е в размер до 7 лв. с ДДС, а цената за 1 бр. шезлонг - до 7 лв. с ДДС в зоната за платени плажни принадлежности на морския плаж, съобщиха от правителствената пресслужба.     Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 7.20 на сто без ДДС.   Размерът на годишното концесионно плащане за първата година от срока на концесията е в размер на 187 722,41 лв. с ДДС. Предложени са инвестиции за организация на спортно-развлекателните дейности на морския плаж в размер на 33 240 лв. с ДДС за срока на концесията.  ", "date": "2018.08.01", "title": "Плащаме 7 лв. за чадър и шезлонг на южния плаж в Китен"}
{"url": "https://www.actualno.com/health/kakvo-oznachavat-belite-petynca-po-noktite-news_687808.html", "text": "        При мъжете цинкът много бързо се изчерпва от организма при прекомерно правене на секс, тъй като спермата е с високо съдържание на този минерал!   Затова приемайте по 15 мг цинк на ден под формата на хранителна добавка и яжте храни, богати на... ", "date": "2018.08.01", "title": "Какво означават белите петънца по ноктите?"}
{"url": "https://www.actualno.com/goodnews/bylgarche-sys-svetovno-otlichie-za-naj-dobro-ese-za-opazvane-na-okeanite-news_687810.html", "text": "        Пише стихове, обича да чете книги и най-вече съвременна научна фантастика. Вълнува се от проблемите, свързани с опазването на околната среда и търси решения за справяне със замърсяването. Те го отвеждат в клуба за талантливи ученици по национална програма на МОН, където се обучават много деца по глобалните цели за устойчиво развитие на ООН. В него учителката Десислава Огнянова подготвя децата за участие в международно състезание за есе на английски език на сюжет, посветено на тези цели. Заради по-доброто езиково ниво учителката по английски се занимава предимно с деца от по-горните класове, но от тази година работи и с по-малки ученици, сред които е Алекс. Темата, която развиват сега, засяга живота под водата. По нея Алекс написва своя план за опазване и управление на океаните, моретата и морските ресурси. \r\nГрабна ме идеята на Алекс, в ролята на жител на астероид, който представя своя поглед от Космоса за океаните и моретата и изпраща кодирани послания до земляните как да решат проблемите със замърсяването им – не скрива въодушевлението си учителката на Александър. – По-малките деца имат невероятни идеи и ако ги вземем под внимание, можем да намерим именно там решенията, предава .\r\nСред 700 ученици от 54 държави есето на българския ученик успява да впечатли журито и той е поканен в град Виктория на Сейшелите, за да участва в училищен дебат за финалистите (децата между първо и десето място). Насоката надебата обикновено е свързана с глобалната цел за устойчивост. И тъй като 2018 е обявена за международна година на рифовете – изборът пада върху Сейшелите. На детската конференция участниците са разделени на четири групи, представляващи съответно правителството, гражданите, бизнеса и учените. Алекс попада сред учените, където предлага интересни и практични идеи:     Първата е за морски ферми за различни риби по крайбрежието, за да се избегне риболовът. Втората е за опазването на чистотата на океаните, която да се регламентира със закон. Другото важно нещо, което предложих, е да се намали въглеродният диоксид, защото една трета от него попада в морето. Изкуствените торове, които попадат във водните басейни чрез реките, да се забранят. И накрая – цените на соларните машини да станат по-евтини от тези на бензин и така ще можем да живеем по-устойчиво.\r\nСлед блестящото си представяне на детската конференция Александър е избран за посланик на децата в среща-дебат с действителни представители на науката, бизнеса и управляващите. На нея успява да се отличи с креативните си идеи: за озонови облаци, които да заместят озоновия слой; риба, която яде отпадъци; магнит за пластмаса, наречен пластнет; лодки със сонар за различни замърсители...\r\nСпоред Алекс това, което е най-опасно за океаните, е пластмасата, защото се разгражда бавно и като попадне в моретата, животните я бъркат с храна и умират заради нея. На Сейшелите Алекс е впечатлен от природата и огромните прилепи, които привечер летят на големи ята над сградите. Среща се и с много деца от различни краища на света:       Запознах се с много деца и най-много си допаднахме с две момчета от Ливан – разказва Александър. – Сред идеите на другите деца ми хареса тази за роботи, които да събират под водата мръсотията и дронове, които да оглеждат плажовете за замърсявания, а също идеята за сирени, които да се включват, когато някоя лодка се натовари с много риба.\r\nХубавото на това състезание – допълва Десислава Огнянова, – е, че най-креативните есета, получили призови места, се изпращат до генералния секретар на ООН като част от гласа на децата, в изпълнение на целите за устойчиво развитие до 2030 година.\r\nА какъв ще бъде Александър след 2030? Учен или автор на фантастични романи, които се превръщат в действителност – още не е решил, има време до тогава.", "date": "2018.08.01", "title": "Българче със световно отличие за най-добро есе за опазване на океаните"}
{"url": "https://www.actualno.com/curious/2-te-zodii-koito-shte-zagubjat-lubovta-si-prez-mesec-avgust-news_687472.html", "text": "  Този месец ще е много динамичен в любовен план и някои от зодиите ще загубят стара любов, но е много вероятно да срещнат нова. Ето кои са те:         Август ще ви донесе много изненади, някои от тях няма да са приятни, но за всяка си има причина, която ще разберете на по-късен етап. Много е възможно взаимоотношенията ви със сегашната ви половинка да приключат, заради нередно действие от другата страна. Ние няма да имате вина, но ще се наложи да вземете трудното решение. Мислете за себе си и не правете компромиси с неща, които са табу за вас. Краят на една връзка е само началото на друга по-добра.   Връзка, която няма бъдеще, е по-добре да приключи възможно най-бързо. Затваряте си очите за няколко съществени различия помежду ви, които ще ви изиграят много лоша шега, ако останете заедно. Не приличате почти по нищо на човека, който сте си избрали и това няма как да има бъдеще. Бъдете спокойни, до края на това лято ще срещнете друг човек, който ще ви върне вярата в любовта и ще бъдете спокойни с него.   ", "date": "2018.08.01", "title": "2-те зодии, които ще загубят любовта си през месец АВГУСТ "}
{"url": "https://www.actualno.com/politics/petyr-slavov-prezidentyt-trjabvashe-da-naloji-veto-i-na-zakona-za-gorivata-news_687826.html", "text": "   Освен това в мотивите си за вето на Административнопроцесуалния кодекс (АПК) е пропуснал няколко текста.     Законът за административното регулиране на икономически дейности, свързани с нефт и продукти от нефтен произход, бе приет окончателно в средата на юли. Депутатите записаха, че промените ще влязат в сила 6 месеца по-късно. Законопроектът предизвика протести на дребните търговци на горива, които смятат, че измененията са в полза на най-големите в бранша. Асоциацията на индустриалния капитал и \"Демократична България\" поискаха държавният глава да наложи вето на закона, но това не се случи.   \"Смущаващо е това мълчание, което видяхме от президентската институция. Имаше абсолютно всички основания да бъде наложено подобно вето. Ние го поискахме от \"Демократична България\", а и колко протести имаше За него гласуваха не само ГЕРБ, а и БСП. Вижда се, че истинска опозиция в това НС няма, и за съжаление там, като че ли президентът мълчи. Моето впечатление е, че по такива законодателни актове той предпочита да не взема отношение и да не си упражнява конституционните правомощия да налага вето\", коментира Славов пред БНР.\r\nВчера Румен Радев наложи вето на 16 текста в АПК. Мащабните промени в административното правосъдие бяха приети от парламента в последната седмица преди лятната ваканция.  За това вето Славов каза, че в мотивите си президентът не е засегнал някои от проблемите. Той даде пример с призоваването или т.нар. \"електронно съобщаване\".    ", "date": "2018.08.01", "title": "Петър Славов: Президентът трябваше да наложи вето и на закона за горивата"}
{"url": "https://www.actualno.com/bgfootball/vijte-kyde-da-gledame-macha-na-ludogorec-v-shampionska-liga-tazi-vecher-news_687799.html", "text": "  Седемкратният шампион на България се надява тази вечер да продължи успешно похода си в квалификациите на Шампионска лига.     \"Орлите\" се изправят срещу Видеотон в опит да си гарантират поне още четири мача в европейските клубни турнири през настоящия сезон, но след 0:0 българският шампион със сигурност не се чувства по най-добрия начин.    \"Орлите\" завършиха наравно 0:0 срещу унгарския шампион в Разград, но все пак остава в ролята на фаворит в сблъсъка срещу МОЛ Види, независимо че реваншът е в Унгария.  Всички специалисти и букмейкъри са категорични, че Лудогорец е фаворит и ще е огромна изненада, ако разградчани не се класират напред. ", "date": "2018.08.01", "title": "Вижте къде да гледаме мача на Лудогорец в Шампионска лига тази вечер"}
{"url": "https://www.actualno.com/sofia/tri-stolichni-kvartala-ostanaha-bez-tok-news_687805.html", "text": "         Непланираните прекъсвания запичнаха след 9 часа тази сутрин.   От ЧЕЗ увериха, че до 10,30 ч. електрозахранването ще бъде отново възстановено в жк Разсадника, Западен парк и Факултета.", "date": "2018.08.01", "title": "Три столични квартала останаха без ток"}
{"url": "https://www.actualno.com/asenovgrad/dvumetrova-plytna-ograda-izdigat-na-stadiona-v-asenovgrad-news_687812.html", "text": "   Стойността на предвидените строително-ремонтни дейности е в размер на близо 60 000 лева.     Ремонтът на оградата включва изкопни, кофражни, армировъчни, бетонови и зидарски работи. Изграждането й се налага поради нарушена цялост на съществуващата. Новата ограда ще бъде плътна, с обща дължина 103 метра и височина - 2 метра.   Срокът за изпълнение на дейностите е три месеца, от датата на връчване на възлагателното писмо. Фирмата, която ще извърши ремонта, е избрана чрез провеждане на обществена поръчка.  На въпроса кога ще бъде реновирано цялото спортно съоръжение, от Община Асеновград отговориха, че в разчета за финансиране на капиталовите разходи за 2018 г. е предвидена сума за изготвяне на инвестиционен проект за цялостна реконструкция на стадион „Шипка“.   След извършване на проектирането ще стане ясно какви строително-ремонтни дейности следва да бъдат извършени, срокът за изпълнението им и финансовата им стойност.\r\nНовост на този етап в обекта е отдаването под наем на два терена, в които се изграждат игрище за мини футбол и покрит тенис корт, обясниха от Община Асеновград.    ", "date": "2018.08.01", "title": "Двуметрова плътна ограда издигат на стадиона в Асеновград"}
{"url": "https://www.actualno.com/curious/mesechen-horoskop-za-avgust-2018-godina-news_687759.html", "text": "        През този месец ви очакват много пътувания. Това ще бъдат командировки и други служебни пътувания. Със сигурност ви очакват много преговори и бизнес срещи. Началото на месеца е добро време за реализирането на плановете, чието начало е започнало преди повече от три седмици. В средата на август отделете повече време на дребните неща. Не бързайте да взимате съдбоносни решения, дайте си достатъчно време, за да прецените всички плюсове и минуси на ситуацията. В личния ви живот ще цари хармония и не се очакват никакви изненадващи ситуации. В здравословно отношение пазете стомаха си и не правете компромиси с качеството на храната. Избягвайте алкохола, мазното и лютото. Опитайте се да вечеряте по-рано. Това е месецът, в който може да реализирате всички ваши мечти. В началото на периода ще направите много открития за вас, приятелите ви и околните, които ще ви позволят да заздравите връзката си с тях. Вашата задача в средата на месеца ще бъде да не пилеете силите си в ненужни каузи. Краят на август е добро време за различни промени и началото на нов бизнес. В здравословно отношение обърнете внимание на кръвното налягане.   Август ще ви предложим много нови възможности. Сега е добро време за обучение, за курсове и всички дейности, които ще ви помогнат да повишите квалификацията си. Време е да разкриете своите таланти и да проявите ресурсите и потенциала си.  През първата половина на месеца пътуванията не са препоръчителни. Освен това не споделяйте своите нови идеи, тъй като съществува опасност някой да ги открадне. В средата на периода ще сте склонни към прекалена чувствителност, заради която всяка дреболия може да ви засегне. Помогнете си като започнете да медитирате или да правите йога. Плуването също може да ви успокои. Лошата храна може да ви се отразят неблагоприятно не само на тялото,  но и на психиката ви.     Август ще бъде спокоен месец за представителите на знака Рак. Очакват ви дни изпълнени със слънце, спокойствие и хармония в отношенията. Наслаждавайте се умиротворението, което ще настъпи в душата ви. Началото на месеца е добре да бъдете пестеливи. В средата на месеца може да усетите жажда за нова дейност. Не се колебайте да се захванете с ново хоби, което може да се превърнат доходоносен бизнес. Най-трудно ще бъде да се преборите с мързела ви и да направите първата крачка към постигането на вашата мечта. В здравословно отношение обърнете внимание на кръвното налягане. Опитайте се да намалите цигарите ако сте пушач и дори да ги откажете. За повечето Лъвове август ще донесе така чаканата почивка. Пътуването ще ви донесе много повече впечатления и нови усещания, отколкото сте предполагали. На плажа или в планината, с пречистен ум, ще ви дойдат много нови и блестящи идеи. Засега се ограничете в това да ги запишете подробно. В никакъв случай не се залавяйте за работа. В средата на месеца са възможни внезапни финансови постъпления. Вероятно някой ще ви върне стар дълг, за който отдавна сте забравили. Опитайте се да използвате парите разумно. Колкото и да е изкусително ограничете употребата на алкохол. Сега е моментът да се преборите с излишните килограми. Онези от вас, на които ще се наложи да останат в офиса ще имат доста отговорни задачи. Ще се наложи да действате за двама-трима, но това ще има и своите положителни страни. Много вероятно след края на летния сезон да се окажете на по-висока длъжност. Средата на месеца е най-доброто време за почивка. Организирайте ваканцията си, така че да се отдалечите максимално от суетата на ежедневието. Опитайте се да прекарате няколко дни без компютър, телевизия и дори телефон. Водните процедури ще се отразят най-добре цялото психиката ви.      През август ще се открият нови възможности и сега е момента да се възползвате от шанса си. Определете ясно целите си и не отстъпвайте от желанията си. В средата на месеца се опитайте да бъдете по-пестеливи. Ако се изкушавате от дадена покупка помислете три пъти дали действително ви е толкова необходима. Ако спазвате добра финансова дисциплина ще може да оставите в миналото ваши дългове. По време на тренировки пазете костите си и не се претоварвайте прекалено. През този месец най-после ще имате енергията, която искахте, за да направите всички щуротии, които сте планирали за лятото. Ако в началото на периода все още сте в офиса вашия ентусиазъм няма да остане незабелязан. Очаква ви сериозно придвижване по служебната стълбица. Средата на месеца е добър период за изясняване на личните отношения. Някои от вас може да се решат на по-сериозна стъпка във връзката си. В здравословно отношение, въпреки летните температури се пазете от настинки, избягвайте продължителното стоене в помещение, в което работи климатик.    Това е добро време, в което да се заемете със своето усъвършенстване. Това може да стане с помощта на книги, но най-добре се запишете на специализирани курсове. Анализирайте добре навиците си и помислете къде може да поработите повече, за да постигнете по-добри резултати. Началото на месеца не поемайте допълнителни задължения в работата. В средата на август е вашето време за почивка. Тогава обаче не взимайте сериозни решения, свързани с връзката ви. Самостоятелните представители на знака ще имат своите незабравими романтични приключения. Август е чудесно време за започване на редовни спортни занимания. Август е месец, в който повечето от вас ще се опитат да почиват активно. В началото на периода непрекъснато ще изникват незначителни дейности, които няма да ви позволят да се отпуснете изцяло. Но това може би е за добро. Пред вас ще изникнат сериозни бизнес-възможности, които би било глупаво да пропуснете просто, защото е лято. Ако имате желание за няколко дни без компютър и телефон нека това да бъде средата на месеца. Тогава трябва да бъдете внимателни във финансово отношение и да не давате пари назаем. Краят на месеца не е подходящо време за краткотрайни любовни авантюри, тъй като може да пострада авторитета ви.    През този месец ще ви се иска да избягате далеч от суетата на града. Ако сте избрали за почивка началото на месеца се опитайте да си осигурите максимална доза тишина и откъснатост от цивилизацията. Само по този начин ще може да се разтоварите истински. Добре да направите някои промени в храненето, като наблегнете не приема на пресни плодове. В средата на месеца ви очаква от решаването на важен семеен проблем. Не бягайте от тези задължения, после ще се радвате на чувството за лекота, което ще ви обземе. В здравословно отношение не правете компромиси с хигиената, особено ако сте на море. През целия август ви очакват приятни изненади ,както в работата, така и в личния живот. Очаква ви период, наситен с нови преживявания, затова разпределете работата си така, че имате време да се насладите на всички събития. Единственото, за което трябва да внимавате през месеца е вашето финансово състояние. Засега отложете големите покупки. Заради активността на събитията може да се почувствате изтощени, затова е важно да си осигурявате достатъчно време сън. Не забравяйте и за разходките сред природата. Това е начина, по който най-добре ще възстановявате силите си.", "date": "2018.08.01", "title": "Месечен хороскоп за август 2018 година"}
{"url": "https://www.actualno.com/blagoevgrad/broeni-dni-do-mejdunarodnija-djaz-festival-v-bansko-news_687816.html", "text": "  От 4 до 11 август в джаз столицата на Източна Европа – Банско, ще се проведе най-голямото лятно музикално събитие в България, посветено на джаз музиката: 21-вия Международен Джаз Фестивал.     Благодарение на подкрепата на Първа инвестиционна банка концертите на площад „Никола Вапцаров“ в град Банско отново ще бъдат със свободен вход. По този начин всички присъстващи ще могат да се насладят безплатно на изпълненията на едни от най-талантливите джаз музиканти от цял свят.\r\nЧаст от звездите на сцената в Банско тази година ще бъдат: Васил Петров и Ангел Заберски бенд, Камелия Тодорова и музиканта Станислав Арабаджиев, Петя Буюклиева и Биг Бенд Благоевград, Рут Колева, Лиса Симон, джаз-поп групата „Мат Бианко“, както и още много други популярни изпълнители.\r\nНа 10-и август 2018 г. Fibank организира традиционен стилен коктейл с гурме специалитети за свои дългогодишни клиенти, партньори и приятели, който ще се състои в Кемпински Хотел Гранд Арена Банско. Специално за гостите на банката на живо ще свирят британската група Дейвид Дауер Трио, като на събитието Първа инвестиционна банка е подготвила и още куп приятни изненади за своите гости и приятели.  ", "date": "2018.08.01", "title": "Броени дни до Международния джаз фестивал в Банско"}
{"url": "https://www.actualno.com/politics/borisov-otgovori-na-radev-izlishykyt-v-budjeta-e-malko-nad-2-mlrd-lv-news_687817.html", "text": "        Припомняме, че на Бузлуджа БСП също не пропусна да се заяде с правителството за \"задлъжнялост на държавата и следващите поколения\". През миналия месец пък какво се случва с 1,6 млрд. лв. оставени от служебния кабинет.   Премиерът закъсня за началото на правителственото заседание днес (1 август) и обяви, че службите се справят добре с борбата с контрабандата.\r\n\"За тези, които казаха, че сме задлъжнели държавата – излишъкът в бюджета е малко над 2 млрд. лв.\", заяви Борисов след справка на зам.-министъра на финансите Росица Велкова.  Той припомни, че когато поели управлението преди година дефицитът е бил 3,7. \"С маса плащания, без обезпечение и рекордно нисък външен дълг от 24%\", коментира Борисов.   \"Службите работят добре по битката с корупцията и контрабандата. Най-материалният израз са парите в бюджета\", обобщи Борисов.", "date": "2018.08.01", "title": "Борисов отговори на Радев: Излишъкът в бюджета е малко над 2 млрд. лв."}
{"url": "https://www.actualno.com/business/njama-nito-edin-naet-slujitel-v-polovinata-firmi-u-nas-news_687753.html", "text": "   . През 2016 г. броят на \"монопредприятията\" е 169 625, или 48.7% от всички, които са имали дейност. Това показва новото изследване на НСИ \"Демография на предприятията\". То се провежда всяка година, като обхваща петгодишен период, за да даде картина за жизнеспособността на бизнеса у нас. Сегашното проучване обхваща петилетката от 2012 до 2016 година.     Данните на НСИ показват, че през 2016 г. в страната са действали 347 967 фирми, което с 2.6% повече от предходната година. Новопоявилите се предприятия са 42 450. Най-много нови бизнеси са родени в търговията. Това е и секторът, в който най-често се регистрират семейни фирми, които разчитат само на труда на хора от фамилията, без да се наемат допълнително работници, пише в. .   Фирмите с персонал от 1 до 4 души са от втората по \"гъстота\" група в България. Те са 127 187 - малко над една трета от всички действащи предприятия. С персонал от 10 души или повече са едва 7.9% от активните фирми. . Статистиката показва, че през 2016 г. са били създадени само 558 дружества с над десет или повече наети. \r\nНаблюдението на НСИ проследява какво се случва с новите предприятия в изследвания петгодишен период. Оказва се, че в първата година от раждането си оцеляват 80%, но по-малко от 5% оцеляват до петата си година. . Според анализаторите високата \"смъртност\" на младите фирми е устойчива тенденция в последните десетина години, а обяснението е, че процедурата за откриване на бизнес стана по-лесна и по-евтина, но битката за оцеляване на пазара е трудна.  НСИ посочва, че . Най-жизнеспособни са действащите в сектора \"Транспорт и складиране\", а като размер най-витални са тези с над 10 души персонал. В същото време от всички \"родени\" през 2011 г. предприятия пет години по-късно активни са само 4.7%. В петилетния период най-жилави се оказват фирмите от енергетиката, докато най-много закрити предприятия има в добивната промишленост.    показват още данните на НСИ.  В случая статистиката има предвид онези фирми, които не са извършвали дейност повече от две години. През 2015 г. такива са били 34 853 предприятия, в които са се водили на щат близо 82 000 души. Най-много са неработещите предприятия в сектора търговия - 43.4% от всички, водещи се в Търговския регистър през 2015 г. Най-жизнеспособни са фирмите в добивната промишленост, ВиК сектора, енергетиката. При тях \"умрелите\" предприятия са под 1%.", "date": "2018.08.01", "title": "Няма нито един нает служител в половината фирми у нас"}
{"url": "https://www.actualno.com/europe/rusija-nedovolstva-sled-aresta-na-bivshija-prezident-na-armenija-news_687773.html", "text": "  Арестът на бившия президент на Армения Роберт Кочарян и обвиненията срещу генералния секретар на Организацията на Договора за колективна сигурност (ОДКБ) Юри Хачатуров „не могат да не безпокоят Русия“, се казва в изявление, публикувано на официалната интернет страница на Министерството на външните работи на Руската федерация.     Според Сергей Лавров Армения е близък съюзник и Москва е силно заинтересована от наличието на стабилност в страната, предаде БГНЕС.   Руският външен министър отбелязва, че през последните дни страната му „няколко пъти“ е изразявала своето безпокойство пред властите в Ереван и се изказа надежда, че събитията „все пак ще поемат по конструктивен път\".\r\nЛавров припомни, че в Москва са били удовлетворени от компромисното решение на политическата криза в Армения през май. Според МВнР на Русия последните събития променят тази „позитивна настройка“ и противоречат на твърденията на новата власт, че не възнамерява да извършва политическо преследване на бившите управляващи.  Бившият президент на Армения Роберт Кочарян беше арестуван на 27 юли по обвинение в узурпиране на властта и използване на насилие във връзка с уличните протести през 2008 година.   Генералният секретар на ОДКБ Юри Хачатуров също получи обвинения в узурпиране на властта заради събитията от преди десет години, но беше освободен под гаранция.", "date": "2018.08.01", "title": "Русия недоволства след ареста на бившия президент на Армения"}
{"url": "https://www.actualno.com/health/njakolko-prosti-syveta-za-hraneneto-koito-shte-promenjat-jivota-vi-news_687818.html", "text": "  Не е нуждо да търсите постоянно различни начини на хранене. Има някои съвети, които издържат теста на времето и дори самите експерти следват. Ето 8 навика по които да живеете, а това от своя страна ще промени начина, по който се храните.         Яжте всички храни, на които се наслаждавате. Ключът е да го направите в по-малки количества. Това е първата промяна, която трябва да направите. Така ще си помагнете да поддържа по-малко килограми. Най-лошото нещо, което можете да направите, е да бъдете твърде строги, а след това да преядете, защото не сте доволни от резултата.   Лесно е да бъдете хванат от примамката на менюто на ресторанта, когато сте гладни и всичко изглежда добре. Не е нужно да поръчвате само пилешки гърда с варени зеленчуци. Това би било скучно. Поръчвайте това, което искате, но балансирайте ястието през останалата част от деня. Ако знаете, че излизате на вечеря за да хапнете пържоли и картофи, по време на обяд не хапвайте месо и въглехидрати. Уверете се, че също така приемате пълнозърнести храни, плодове, зеленчуци, ядки и семена по време на другите ястия през този ден. По този начин една парче пържола няма да навреди на диетата ви и ще останете доволни.   Останалите съвети - !", "date": "2018.08.01", "title": "Няколко прости съвета за храненето, които ще променят живота ви"}
{"url": "https://www.actualno.com/healthy/vtori-stranen-sluchaj-v-plevenskata-universitetska-bolnica-s-pochinalo-bebe-news_687779.html", "text": "  За втори случай на починало бебе в университетската болница в Плевен \"Д-р Георги Странски\" съобщиха почернени родители.  Припомняме, че болницата влезе в новините, след като при планирано секцио, а бебето ѝ е в тежко състояние.     По думите на майката – Галя Горчева, детето – момиченце, се родило със синдром на Даун. Тя влязла в болницата, защото при всеки запис имало проблеми с тоновете на детето, като на 2 юни бебето било извадено със секцио. Тогава, по думите на майката, лекарите изразили съмнения за генетично заболяване, но не било уточнено да е синдром на Даун. На другия ден д-р Андрей Христов казал на майката, че момиченцето има синдром на Даун.   Родителите решили да се информират какво представлява тази болест и отчели, че в 90% от случаите имало проблеми със сърцето. Те поискали да се направи изследване, за да се види има ли дъщеричката ѝ такъв проблем, но лекарите казали, че няма нужда и нямало нужда да се бърза преди момиченцето да бъде изписано. Бащата – Владимир, се оплака, че получавали много малко информация и какво точно е необходимо, за да може детето да преодолее проблемите. Видяхме, че тя дишаше тежко – казаха ни, че било нормално за недоносените деца, добави майката.\r\nСлед като било изписано, детето било заведено при личен лекар, който констатирал проблеми с дишането. Преди да бъде заведено на кардиолог обаче, момиченцето починало. 45 дни не знаем от какво си отиде дъщерята, каза бащата и уточни, че официалната аутопсия не е готова и няма яснота кога ще е готова, а по закон би трябвало процедурата да бъде завършена до 30-тия ден.      Говорителят на лечебното заведение Момчил Цветков заяви, че все още не се била събрала специална комисия (Лекарска консултативна комисия) по случая, защото аутопсията не е готова. Няма порок на сърцето, нищо такова не е чуто. Детето е изписано физическо здраво, само със синдром на Даун, каза той. Цветков заяви и, че не е имало преглед при кардиолог, защото нямало отклонения в показанията.  Той добави, че момиченцето било насочено към дом \"Майка и дете\" и от там, доколкото знаел, било изписано без проблем.\r\nСлушаме оглушителното мълчание на Българския лекарски съюз (БЛС), а имаме вече посочен с пръст виновен, възмути се бившият служебен здравен министър д-р Мирослав Ненков, който коментира другия скорошен случай от Плевен - с починалата родилка Маргарита. Той изказа предположение, че може да е имало сърдечен проблем и беше категоричен, че при здрав човек упойката не е проблем.      ", "date": "2018.08.01", "title": "Втори странен случай в Плевенската университетска болница - с починало бебе"}
{"url": "https://www.actualno.com/books/mljako-i-med-ot-rupi-kaur-kniga-kojato-vsjaka-jena-trjabva-da-prochete-news_687825.html", "text": "        След като се превърна в световна сензация, „Мляко и мед” от канадската поетеса от индийски произход Рупи Каур излиза най-после и на български език под редакцията на Илиян Любомиров.   Не стихосбирка, а социално явление – за нараняването, обичането, счупването, изцеляването. Рупи Каур не се притеснява да засегне едни от най-неудобните за XXI век теми и така да нарисува ярък и запомнящ се портрет на съвременната жена в цялата ѝ многоликост.\r\nРъката, която не милва, а завинаги прекършва стъблото на живота, оставя трайна следа в живота на момичето. Любовта, която не се случва, превръща секса в история на нещастието. Очакването на някого, който може би никога няма да дойде, превръща живота в надбягване със стрелките на времето.  Подплатена с авторски илюстрации, „Мляко и мед” е стряскащо и запомнящо се изследване на женствеността,  болезнено откровение за насилието, злоупотребата, любовта, скръбта, травмата и за това какво е да си цветнокожа жена в днешно време.   Хапливият стих на Каур дълбае безкомпромисно в раната на спомените. История на чувствата – поезията в „мляко и мед” е плашеща, но също така и всеобхватна, нежна и близка. Поезия, която говори на език, който много добре говорим, но отдавна сме забравили.\r\nРупи Каур е поет и артист. Когато става на пет, майка ѝ ѝ дава четка и казва: „Нарисувай сърцето си“. На седемнайсет тя изпълнява първото си стихотворение пред публика. Докато учи в университета на Ватерло, Рупи пише, илюстрира и сама публикува първата си стихосбирка, „Мляко и мед”. В годините след това, „мляко и мед” стана международен феномен.Продадена е в повече от 3 милиона копия, преведена е на повече от 35 езика и застава на първо място в класацията на „Ню Йорк таймс“, където остава повече от 100 последователни седмици.       Дългоочакваната втора стихосбирка на Рупи „слънцето и нейните цветя” беше издадена през 2017 г. и още в първата си седмица стана световен бестселър. В първите три месеца тя беше продадена в над милион копия и беше посрещната топло от читатели по целия свят. Рупи Каур е включена в списъка на списание „Форбс“ „30 под 30“ и е редактор на антологията за нови автори на Оксфорд и Кеймбридж за месец май 2016 г. Тя е и в списъка на стоте жени на ВВС.", "date": "2018.08.01", "title": "\"Мляко и мед\" от Рупи Каур – книга, която всяка жена трябва да прочете"}
{"url": "https://www.actualno.com/business/direktoryt-na-iag-za-ogradata-sreshtu-prasetata-da-mi-pokajat-koj-gligan-skacha-4-metra-news_687778.html", "text": "  Ще бъда много радостен да видя това прасе, което скача 4 метра. Това заяви директорът на Изпълнителната агенция по горите (ИАГ) инж. Григор Гогов.     Гогов коментира пред Нова телевизия, че предвидените от държавата огради за спиране на диви прасета от Румъния ще са високи 1,30 метра и това било достатъчно. Той обаче не каза дали е нужно диво прасе да скочи 4 метра, за да премине, а не по-малко и не може ли да скочи над 1,30 метра. Но Гогов показа, че в основата на оградата е поставена жилетна тел (бел. ред. – ), която \"ако я пипнеш с голи ръце, ще ти нареже ръчичката\". Тази тел липсваше при направените снимки, когато земеделският министър Румен Порожанов се появи на северната ни граница да инспектира вземането на мерки срещу разпространението на африканска чума по прасетата.   Директорът на агенцията по горите каза и, че действително ще се поставя течност, в която има маркери на вълча урина. Тя ще се слага в специални тарелки и може да \"изтрае\" от 3 до 5 месеца.\r\nЗащитаваме българската икономика и капиталовложенията в сектора, категоричен беше Гогов. Каквито и закачки да се правят, ние ги приемаме с насмешка на някои места, на други – критично, добави той.  ", "date": "2018.08.01", "title": "Директорът на ИАГ за оградата срещу прасетата: Да ми покажат кой глиган скача 4 метра"}
{"url": "https://www.actualno.com/cite/mojata-gildija-e-sochena-s-pryst-kakvoto-i-da-stane-koeto-prechi-da-si-priznava-greshkite-news_687780.html", "text": "  Това заяви бившият служебен здравен министър д-р Мирослав Ненков, коментирайки пред Нова телевизия поредния със сериозни съмнения за лекарски грешки - от Плевен.     Според Ненков това, че лекари предварително се осъждат при трагедия, прави нещата много по-трудни що се отнася до признаване на грешки и последващото им коригиране. \"Присъдата\" на медиите и обществото те прави убиец в бяла престилка, констатира той.   ", "date": "2018.08.01", "title": "Моята гилдия е сочена с пръст каквото и да стане, което пречи да си признава грешките"}
{"url": "https://www.actualno.com/europe/v-turcija-se-opitaha-da-linchuvat-pedofil-news_687774.html", "text": "  Полицията в турския град Бурдур, Югозападен Анадол, успя да спаси педофил от гнева на разярени граждани, предава CNNTurk.     Задържаният 46-годишен електротехник Осман К. е обвинен, че е показал половия си орган на ученичка от начално училище. Оказва се, че заподозрения и друг път е бил арестуван по обвинения в сексуално посегателство и дори е изтърпял ефективна присъда, допълва БГНЕС.   Двама цивилни полицаи от местното управление са задържали Осман К. на работното му място. Щом обаче околните граждани са разбрали за естеството на отправените му обвинения, те са предприели опит да го линчуват.\r\nДвамата полицейски служители са били ранени докато са опитвали да предпазят заподозрения от линч. Те са получили първа помощ в близката болница, където е бил откаран и мъжът.  В Република Турция подобни нападенията над заподозрени в педофилия не са рядкост.   Късно вечерта на 26 юли, заподозрян в опит за отвличане на дете в квартал „Малтепе“ в азиатската част на Истанбул почина от наранявания, получени при опит да бъде линчуван от случайни минувачи.", "date": "2018.08.01", "title": "В Турция се опитаха да линчуват педофил"}
{"url": "https://www.actualno.com/business/bankite-v-bylgarija-stavat-vse-po-bogati-imat-rekordna-pechalba-news_687776.html", "text": "  Банковата система в България отчита рекордна печалба за първото полугодие на тази година, сочи статистиката на БНБ.     За периода януари - юни тази година печалбата на работещите в България банки е 801 млн. лв., което е рекорд. За сравнение - за същия период на миналата година печалбата е била 660 млн. лв.   Активите на банковата система са с 2,6 млрд. лв. повече и вече са 100,1 млрд. лв., което е почти колкото годишния БВП на България. Делът на петте най-големи кредитни институции в активите е намалял до 58,4%, отчитат от БНБ. А брутният кредитен портфейл за тримесечието се е увеличил с 3,3%, или с 1,9 млрд. лв. и вече е 58,9 млрд. лв., обобщава в. \" \".\r\nНай-голям е ръстът при заемите за домакинствата - те са с 1,1 млрд. лв., или с 5,5% повече спрямо първото тримесечие. Заемите за нефинансови предприятия са с 641 млн. лв. повече. Брутният размер на необслужваните кредити продължава да намалява - към края на юни той се е свил до 7,70 млрд. лева срещу 7,71 млрд. лева към март. Техният дял от общата сума на кредитите също е намалял - до 9,1% при 9,3% в края на март. Нетната им стойност също се понижава и в края на тримесечието е 3, 52 млрд. лв., което е 4,4% от общата нетна стойност на кредитите. Преди три месеца той е бил 4,6%.  През второто тримесечие депозитите са с 2,5 млрд. лв. повече, което е ръст от 3% спрямо март. Така в края на юни тяхната обща сума е 86,1 млрд. лв. Най-голям абсолютен ръст имат спестяванията на домакинствата - те са с 956 млн. лв. повече. Нефинансовите предприятия са депозирали с 578 млн. лв. повече. Като относителен дял най-голям е ръстът при държавното управление, което е добавило 270 млн. лева, или с 12,5% повече в сравнение с края на март.   Ликвидният буфер в края на юни е 7,8 млрд. лв., а оценката му е по изискванията на евродирективите, подчертават от централната банка.\r\nСобственият капитал в баланса на банковата система в края на юни 2018 г. възлиза на 12 млрд. лв., като през тримесечието той се е увеличил само с 12 млн. лв.    ", "date": "2018.08.01", "title": "Банките в България стават все по-богати, имат рекордна печалба"}
{"url": "https://www.actualno.com/showbusiness/mis-bylgarija-2013-kaza-da-na-volejbolen-nacional-snimki-news_687791.html", "text": "  Нанси Карабойчева, носителка на титлата \"Мис България\" 2013, се омъжи. 25-годишната красавица каза \"Да\" на волейболиста Добромир Димитров.     Сватбата им се състоя на 27 юли в Пазарджик. Кумове им бяха звездната двойка Цветан Соколов и съпругата му Деляна.  \"Най-прекрасният ден за нас! Благодарим на семействата си, кумовете, шаферките и шаферите, на всички приятели, които за пореден път са до нас! Обичаме ви!\", написа щастливата Нанси във Facebook.   Тя сподели и няколко прекрасни кадъра от сватбата си в социалната мрежа.    Нанси и Добромир са заедно вече над 5 години. Влюбват се от пръв поглед, когато са в гимназията и оттогава са неразделни.", "date": "2018.08.01", "title": "Мис България 2013 каза \"Да\" на волейболен национал (СНИМКИ)"}
{"url": "https://www.actualno.com/balkani/pojar-izbuhna-na-gryckija-ostrov-zakintos-news_687787.html", "text": "  Пожар избухна снощи на гръцкия остров Закинтос и бързо се разшири поради силния вятър.     Според гръцката агенция ANA-MPA, цитирана от БГНЕС, огънят започнал в село Каламаки и се разпрострял в два пламтящи фронта.\r\nПри гасенето са се включили голям брой пожарникари, а хеликоптерът им помага и от въздуха. От пожарната служба уточняват, че към настоящия момент няма опасност за селището Каламаки.             ", "date": "2018.08.01", "title": "Пожар избухна на гръцкия остров Закинтос"}
{"url": "https://www.actualno.com/actualno/edin-chovek-edin-geroj-news_687664.html", "text": "  Това го направихме, за да може да ни обърнат внимание, защото нещата излизат извън контрол, хората няма как да се справят. Това каза Емил Мавродиев, бащата на станалия известен с помощта на телевизиите младеж Петър, който страда от детска церебрална парализа. И го каза, като каза и друго – че ако иска, премиерът Бойко Борисов за 24 часа може да изработи работещ закон, който да помогне на хората с увреждания.         Много сбъркани неща има в милата ни родина, но най-сбърканото е, че пак стигнахме там, откъдето тръгнахме през 1989 година – един човек решава, един човек коли и беси. От философска гледна точка може да се спори кой модел на държавно управление е най-добър, но от практическа т.е. Борисов начело на модела, отдавна е ясно.\r\nТова, че Бойко Борисов стана и баща, и майка на нацията, е болестно състояние. Защото се развива до маниакална степен заложеното отдавна в българската народопсихология да не мислим и да не поемаме отговорност за нищо и при никакви обстоятелства, да не сме самостоятелни, да чакаме някой да ни оправи проблемите. Шефът каквото каже, шефът каквото нареди, аз да се снишвам и да гледам ден да мине, друг да дойде – това е положението в България. Един човек, един герой, само той – а всичко друго в постоянен и неизлечим поведенчески запой!  След като Борисов решава и ще решава за всичко, за какво са ни парламент и правителство? Като не се съпротивляваме срещу този начин на живот, да му помогнем поне – да се махат депутатите и министрите, ще спестим пари за следващия проблем, който ще цъфне пред Министерския съвет под формата на яростен протест. Няма да закъснее, сигурен съм. А защо се появяват тези проблеми ли – въпросът е към и в Слънцето! Това, което няма как да огрее навсякъде, а и със сигурност не иска - грее само там, под формата на пачки, където сянката става прекалено дебела и заплашва да го угаси. Но не става само с пари - трябват хора, трябва и акъл, в множествено число.   От друга страна, когато става въпрос за Единствения, има и хубава страна - знаеш къде да отидеш да натискаш и да искаш. Поискай и ще получиш - какво обаче става, когато трябва да получат всички?", "date": "2018.08.01", "title": "Един човек, един герой"}
{"url": "https://www.actualno.com/america/trymp-moje-i-da-uvelichi-mitata-za-opredeleni-kitajski-stoki-news_687772.html", "text": "  Администрацията на президента на Съединените американски щати Доналд Тръмп ще предложи въвеждането на 25% вместо по-рано обявеното 10% наказателно мито върху вноса на китайски стоки и услуги на стойност 200 млрд. долара, предаде агенция Bloomberg.     Става въпрос за внос предимно на електроника, но има намерения за облагане и дори забрана на внос на редки минерали, което поставя под сериозен въпрос дейността на емблеми на американската икономика като Apple.   В кабинета на Тръмп са на мнение, че 10% мито не е достатъчно и са предложили то да бъде 25%. Официално изявление по въпроса се очаква до няколко дни, пише БГНЕС.\r\nСпоред информация от неназован източник решението не е окончателно и подлежи на допълнително съгласуване.  ", "date": "2018.08.01", "title": "Тръмп може и да увеличи митата за определени китайски стоки"}
{"url": "https://www.actualno.com/smolyan/kmetyt-na-nedelino-prizna-che-kalpavo-napravena-ekopyteka-e-prichina-za-opasno-svlachishte-news_687777.html", "text": "  Екопътека е причината за активизиралото се свлачище в Неделино. Това призна кметът на града Боян Кехайов.     По думите на градоначалника многократно е имало жалби и предупреждения от живеещите в района за опасността, но не било обърнато внимание. Оказа се, че когато е правена екопътеката, не е направена необходимата подпорна стена. Сега, заради свлачището, една от къщите е застрашена и неизползваема, предаде Нова телевизия.   Кметът уточни, че парите за отвеждане на водата и укрепването на свлачището ще се търсят от междуведомствената комисия, която оценява щетите. Кехайов коментира, че екопътеката била правена по европроект и сега трябвало и това да бъде взето под внимание. А от Общинския съвет твърдят, че докато не се намесела държавата, нещата с наводненията няма да се променят.", "date": "2018.08.01", "title": "Кметът на Неделино призна, че калпаво направена екопътека е причина за опасно свлачище"}
{"url": "https://www.actualno.com/healthy/pirogov-organizira-kryvodaritelska-akcija-news_687782.html", "text": "  УМБАЛСМ \"Н. И. Пирогов\" организира кръводарителска акция. Поводът е наскоро настъпилият злополучен инцидент с колега лекар, която постъпи в изключително тежко състояние след падане от висок етаж в София. Необходимостта от кръв и кръвни биопродукти, както за нея, така и за други пациенти на болницата е ежедневна, а недостигът е осезаем.     Инициативата е на служители от унивестската спешна болница. Осъществява се с подкрепата на директора на болница \"Пирогов\" и директора на НЦТХ.   Всеки, който желае, може да се присъедини към пироговските медици и да дари кръв на 06.08.2018г., понеделник, от 17 до 19 часа в зала \"Проф. Емил Таков\" (рапортна зала на травматологичния комплекс), 2-ри етаж в УМБАЛСМ \"Н. И. Пирогов\", съобщиха от здравното заведение.\r\nКръводарителите трябва да са клинично здрави, да не са приели лекарства в деня на кръводаряване, да не са дарявали кръв през последните 3 месеца и задължително да носят в себе си документ за самоличност.  Дарете кръв, спасете живот!   ", "date": "2018.08.01", "title": "\"Пирогов\" организира кръводарителска акция"}
{"url": "https://www.actualno.com/europe/v-danija-vliza-v-sila-zakon-kojto-zabranjava-burkite-news_687790.html", "text": "        Текстът разрешава покриване на лицето, когато има \"видима причина\" като студено време или управление на мотор с каска.   При първо нарушение на закона ще бъде налагана глоба до 1600 долара или до 6 месеца затвор.", "date": "2018.08.01", "title": "В Дания влиза в сила закон, който забранява бурките"}
{"url": "https://www.actualno.com/america/glavnijat-prokuror-na-brazilija-iska-mentora-na-dilma-rusef-da-si-ostane-v-zatvora-news_687775.html", "text": "  Главният прокурор на Бразилия Ракел Додж смята за необходимо бившият президент на страната Лула да Силва да остане в затвора.     \"Лула да Силва е използвал своята длъжност и политически авторитет не само за да разпределя подкупи от средствата на [държавната петролна компания] Petrobras между различни политически партии, но и е внимавал тази система да се запази, като е назначавал и преназначавал на ръководни постове във въпросната компания лица, замесени в корупция\", се казва в официален документ, подписан от Додж, адресиран до Върховния съд на Бразилия, който в следващите седмици ще разгледа поредната апелация на бившия президент.   \"Имайки предвид сериозните нарушения на закона, които нямат прецедент в бразилската юридическа практика, досегашната наказателна мярка трябва да бъде запазена\", подчертава Додж според БГНЕС.\r\nОт 7-ми април Лула да Силва излежава ефективна присъда по дело за корупция. През януари апелативен съд увеличи присъдата на бившия президент на южноамериканската държава от 9 години и 6 месеца на 12 години и 1 месец.  Въпреки това обаче според социологическите проучвания Луда да Силва е фаворит на предстоящите президентски избори, които трябва да се състоят на 7 октомври. По всяка вероятност обаче ефективната присъда ще му попречи да вземе участие в надпреварата за високия пост.   ", "date": "2018.08.01", "title": "Главният прокурор на Бразилия иска ментора на Дилма Русеф да си остане в затвора"}
{"url": "https://www.actualno.com/literature/otyks-ot-mljako-i-med-ot-rupi-kaur-news_687827.html", "text": "  ***     майка ти\r\nима навика да\r\nизсипва отгоре ти повече любов  отколкото можеш да носиш\r\nбаща ти винаги отсъства\r\nти си война    граница между две държави\r\nневинна жертва\r\nпарадоксът който ги събира двете\r\nи едновременно ги разделя\r\n***   той прошепва обичам те\r\nсамо когато плъзва ръцете си\r\nпод ластика на\r\nбельото ти\r\n \r\nтова е моментът в който трябва\r\nда осъзнаеш разликата\r\nмежду желанието и нуждата\r\nможе да желаеш това момче\r\nно със сигурност\r\nнямаш нужда от него\r\n \r\nубедена съм че съм те превъзмогнала. толкова съм сигурна че има утрини когато се събуждам с усмивка на лицето и ръце притиснати една о друга в благодарност на вселената че те е изсмукала от мен. благодаря на бога се провиквам. слава богу че си тръгна. не бих била империята която съм днес ако ти бе останал.\r\nно понякога.\r\nпонякога има нощи в които си представям какво бих направила ако ти се върнеш. как ако влезеш в стаята в същата секунда всяко ужасно нещо което някога си правил ще изхвърчи през най-близкия прозорец и цялата любов ще се възвърне. ще се излее през очите ми сякаш никога не си е тръгвала. сякаш се е упражнявала да бъде тиха през всичкото това време за да приветства завършването ти с такава сила. може ли някой да ми обясни как. как дори когато любовта си тръгва. тя не те напуска. как дори когато съм отминала толкова далеч след теб. пак толкова безпомощно се връщам.\r\n \r\n***\r\nда не си помисли че съм град\r\nдостатъчно голям за бягство през уикенда\r\nаз съм малкото градче в полите му\r\nонова за което не си и чувал\r\nа винаги минаваш през него\r\nтук няма неонови светлини\r\nнито небостъргачи или статуи\r\nно има гръмотевици   аз карам мостовете да треперят\r\nаз не съм бързата храна която купуваш на улицата а домашен конфитюр\r\nтолкова гъст че да изтрие спомена за най-сладкото\r\nкоето устните ти ще докоснат\r\nне съм полицейските сирени   а пукотът на огъня в камината\r\nще те изгоря а ти пак\r\nняма да отместиш поглед\r\nзащото ще изглеждам толкова красива когато го направя\r\nче руменината ще обагри бузите ти   аз не съм хотелска стая аз съм дом\r\nне съм чашата с уиски която искаш\r\nа водата от която имаш нужда\r\nне идвай при мен със своите очаквания\r\nи не се опитвай да ме превърнеш във ваканция", "date": "2018.08.01", "title": "Отъкс от \"Мляко и мед\" от Рупи Каур"}
{"url": "https://www.actualno.com/books/psiho-ot-robyrt-bloh-se-zavryshta-news_687828.html", "text": "  Романът, по който е заснет и едноименният филм на Хичкок, с ново издание на български!     \"Психо\" от Робърт Блох – един от иконичните психологически трилъри, по който Алфред Хичкок създава незабравимата си филмова адаптация, може да бъде открит с ново издание отново в книжарниците.   Тя е изгубена в бурята бегълка. Откраднала е 40 000 долара, за да бъде със своя любим, но прави грешен завой на пътя. Принудена е да прекрачи прага на тъмен мотел, захвърлен в нищото. И тогава попада на Норман Бейтс, саможив особняк, който много обича майка си…\r\nЗа какво живеем и струва ли си да рискуваме всичко в името на парите, каква е границата между убийството и милувката и как връзката родител – дете може да излезе извън контрол – един от най-добрите ужаси на миналия век ще ви накара да се усъмните в собствения си разум.  „Психо” от Робърт Блох ви кани да надникнете в най-тъмните кътчета от човешката душа. Напрегнат сюжет, непредвидими обрати и най-вече – опасност, криеща се зад всеки ъгъл. Кой е следващият, който ще умре? Финалът на този роман може да бъде описан само с една дума  и тя е… „Психо”.   С персонаж, базиран на  реална личност – гробаря от Плйнфийлд  Ед Гийн, който убива жени, а от телата си прави страховити трофеи, шедьовърът с неочакван край се превръща в един от първите ужаси, който разчита изцяло на психологическия подход, а не засягат свръхестествени теми. Защото, както признава самият Блох, „ истинският ужас не е в сенките, а в този изкривен малък свят, скрит в собствените ни черепи”.\r\nРобърт Блох е роден в Чикаго, щата Илинойс, на 5 април 1917 г. Автор е на над 30 романа, както и на над сто разказа. Носител на Hugo Award for Best Short Story и дългогодишен сценарист в Холивуд, Блох вдъхва нов живот на ужаса като жанр и не се страхува да експериментира със сюжети, вдъхновението за които черпи от самия живот.       ", "date": "2018.08.01", "title": "\"Психо\" от Робърт Блох се завръща"}
{"url": "https://www.actualno.com/varna/zavyrshi-rehabilitacijata-na-155-km-ot-pyt-ii-29-varna-dobrich-news_687834.html", "text": "  По ОП „Региони в растеж“ завърши рехабилитацията и реконструкцията на 15,5 км от път II-29 Варна - Добрич. Със средства от Европейския фонд за регионално развитие се ремонтират близо 30 км от второкласния път, които са разделени в два участъка. Работата в първия - лот 4, приключи и отсечката вече има разрешение за ползване. Строителните дейности на останалите 14 км между Добрич и Кардам, включени в лот 5, продължава и се очаква да завършат през ноември. Второкласният път II-29 е най-кратката връзка между Румъния с курортите по българското Черноморие и е основна транспортна комуникация между Варна и Добрич. Това съобщиха от Агенция \"Пътна инфраструктура\".     В лот 4 са рехабилитирани два участъка. Първият започва на 500 м след разклона за с. Любен Каравелово и завършва при отклонението за с. Новаково и с. Крумово, а вторият е в близост до разклона за с. Дебрене и е до отбивката за с. Стефаново. Трасето преминава през центъра на село Стожер в област Добрич.   Отсечките са с нова асфалтова настилка, маркировка и знаци. За доброто отводняване на пътя са изградени нови облицовани окопи и дренажна система. Със завършването на проекта се повишава безопасността на движение, осигурява се постоянна скорост на движение, с което значително се намалява времето за пътуване. Подобряват се връзките между населените места в региона и се увеличат възможностите за предоставяне на гражданите на качествени и конкурентни здравни, социални и образователни услуги. По-добрата инфраструктура е и предпоставка за увеличаване на инвестициите в региона и откриването на нови работни места. С основния ремонт на път II-29 Варна - Добрич се осигурява бърз транспортен достъп на жителите от с. Стожер, с. Стефан Караджа, гр. Генерал Тошево, с. Кардам и с. Йовково до ж. п. гара Варна, летище Варна, гр. Добрич и ГКПП Кардам на границата с Румъния.\r\nСтроително-монтажните работи на лот 4 - път ІІ-29 от км 20+394.73 до км 23+199.86 и от км 25+342 до км 38+100.31, са изпълнени от ДЗЗД „ПХ – ДОБРИЧ“, в което участват: „ХИДРОСТРОЙ“ АД и „ПЪТСТРОЙ БУРГАС“ ЕООД. Стойността на договора е 8 533 720,38 лв. с ДДС. Строителният надзор осъществи „ПЪТИНВЕСТ-ИНЖЕНЕРИНГ“ АД. Техният договор е за 193 935,60 лв. с ДДС. Авторският надзор e на „ТРАНСКОНСУЛТ-22“ ООД. Договорът им е за 6 218,94 лв. с ДДС.  ", "date": "2018.08.01", "title": "Завърши рехабилитацията на 15,5 км от път II-29 Варна - Добрич"}
{"url": "https://www.actualno.com/cinema/epic-drama-na-viasat-world-veche-e-v-mrejata-na-a1-news_687792.html", "text": "  A1 България вече предлага ТВ канала Epic Drama на своите клиенти на IPTV и кабелна (DVB-C) ТВ услуга в България. От днес клиентите на A1 имат 24-часов достъп до Дома на епичната драма, което разширява присъствието на каналите на Viasat World в мрежата на оператора.      , търговски вицепрезидент на Viasat World, коментира:     , старши директор „Маркетинг“ в А1 България:      Epic Drama стартира в ключови пазари за Viasat World през декември 2017 г., стъпвайки на експертизата в подбора на съдържание, с която компанията е известна, като събра над 600 часа от най-добрите драматични сериали от целия свят. В дома на високобюджетните, драматични HD сериали, по-голямата част от съдържанието е произведено в последните три години и е ексклузивно за съответния пазар.\r\nСъздаден за почитателите на драмата в най-широк смисъл, Epic Drama предлага на зрителите си популярни и впечатляващи драматични поредици в множество поджанрове, включително крими и мистерии, екранизации по класически литературни творби и по реални исторически събития, политика и власт, военни, екшън и приключенски, както и фантъзи.\r\nA1 има над 24 млн. клиенти в седем държави от региона на Централна и източна Европа и е дългогодишен партньор на Viasat World в продължение на вече повече от десетилетие, като Epic Drama вече е наличен в платформите на оператора в Хърватия, Словения и Македония. По силата на сделката за България първоначално Epic Drama ще заеме EPG позиция 11, и така ще се присъедини към другите водещи канали на , които вече се предлагат.\r\nОт днес Epic Drama ще е на разположение в SD качество за клиентите на A1 на IPTV и кабелна ТВ услуга, а до края на месеца до канала достъп ще имат вече всички клиенти на ТВ услуга на оператора. До 1 септември каналът ще бъде преместен на постоянната си позиция за  IPTV, кабелна и DTH ТВ услуга и ще е наличен в HD качество.\r\nПрограмните акценти по Epic Drama за август и септември включват:   Епичен фентъзи сериал, които проследява легендата Беоулф при завръшането му в родните земи на Херот от Шийлдландс, за да отдаде почит на Хротар, който вече не е между живите. (3 и 4 сезон). Приковаваща историческа драма за страстта, амбицията и предателствата, които бележат 40-годишното управление на крал Хенри VIII (в ролята ).    (1 и 2 сезон) Действието се развива през Втората световна война и проследява четири на глед обикновени жени, които работят в Блечли Парк и изиграват ключова роля в разбиването на кодовете, ползвани от немските военни. (3 и 4 сезон). Проследявайки най-изтънчените детективи на Оксфорд, поредицата разглежда техния професионален и личен живот на границата с бъдещето – компютри, поп музика, ядрена сила. На игралната площадка между старото и новото, те се впускат в най-опасните, озадачаващи и ужасяващи случаи в кариерата си.\r\nСред другите заглавия са: хитовият , в чийто втори сезон очакваме да се присъедини , тоталният фаворит на зрителите в региона и други ", "date": "2018.08.01", "title": "Epic Drama на Viasat World вече е в мрежата на А1"}
{"url": "https://www.actualno.com/society/valeri-simeonov-shte-skocha-ot-mosta-news_687833.html", "text": "  \"Аз ще се върна в Бургас, ще отида на бургаския мост, ще си закача една релса на врата, ще скоча и ще се удавя.\" Това заяви вицепремиерът Валери Симеонов пред вестник по повод постановлението на ВАС да отмени промените в Плана за управление на \"Пирин\". Думите на лидера на НФСБ касаят варианта решението да остане окончателно такова. решението на правителството, което позволяваше да се строи втори лифт, спортна инфраструктура и водохващания за машини за сняг в защитената зона на планината.     Валери Симеонов е един от най-усърдните апологети на застрояването на Пирин, което му навлече критиките на Волен Сидеров, който заяви, че колегата му общо взето \" (Цеко Минев, за който се смята, че стои зад концесионера на ски зоната в Банско) и не било сигурно дали има място в кабинета.   \"Трябва да има последователност в поведението на всеки индивид и на всеки орган. Министерски съвет има решение за приоритетно подпомагане на изграждането на втори лифт. Така че задължително трябва да обжалваме\", заяви Симеонов. Това може да стане в 14-дневен срок.", "date": "2018.08.01", "title": "Валери Симеонов: Ще скоча от моста"}
{"url": "https://www.actualno.com/viewpoint/valeri-ne-skachaj-ot-mosta-news_687838.html", "text": "  Валери Симеонов, иначе корав и здрав психически човек, изрази суицидни намерения. Ако следващата инстанция потвърди решението на ВАС за спиране на застрояването в защитената зона Пирин, самият патриот щял да направи следното (пряк цитат):     \"Аз ще се върна в Бургас, ще отида на бургаския мост, ще си закача една релса на врата, ще скоча и ще се удавя\".\r\nНедейте, г-н Симеонов. На кого ни оставяте? Та ние едва може да си представим ужасяващите последствия от подобна отчаяна и ненужна постъпка. Евентуалното лишаване от вашата ключова политическа фигура например би повишило гръмко децибелите по Черноморието, а ние, точно като вас, мислим, че звукът в курортите е много по-важен проблем от ниските заплати, образованието и здравеопазването. Също така вече свикнахме патриотите да са двама-трима и равномерно да разпределят общия невротичен заряд помежду си: кой иска да се върнем към еднополюсния модел? Да живеем пак сал с един бродещ сам озверял Волен Сидеров - не, мерси. Да не говорим за най-важното, онова, заради коeто сте проявили подобни самоубийствени амбиции - наистина ако няма да се строи в Пирин и вие от отчаяние посегнете на живота си, загубата е двойна - хем без застроена планина, хем без вицепремиер. Това би означавало, че трябва се качваме в планината пеша (а ние ходим в планината, защото за нас тя е кат цяло ескалатор, ама с пейзажи) и че определени крупни инвеститори няма примерно да спечелят еди-си-колко-милиона, а ще спечелят нам-колко-си-милиона. Не може така.\r\nВпрочем, в един такъв сценарий, вие ще сте единственият човек, посегнал на живота си заради кабинково съоръжение.  Има и по-добри начини една личност да остане в историята!\r\nА извън тези мрачни прогнози, заканата на Симеонов е крайно притеснителна. Не защото ще бъде осъществена, а защото няма да чуете политик да каже нещо подобно за някакъв реален проблем. Представете си премиер или вицепремиер да заяви: \"Ако не реша проблемите на хората с увреждания, ще се хвърля от моста\". Или: \"Ако не преровя старателно всичките сигнали на Босия и не разчистя министерството от корупция, скачам\". Няма да чуете това. За \"Юлен\" може да си сложим релсата на врата, за Домусчиев ще си я окачим също, за хазартните босове директно политаме през перилата - но не и за лошия материал. \r\nНе и за него, не за тия отрепки.      ", "date": "2018.08.01", "title": "Валери, не скачай от моста"}
{"url": "https://www.actualno.com/chronicles/jelu-jelev-e-izbran-ot-7-veliko-narodno-sybranie-za-prezident-na-republika-bylgarija-news_687675.html", "text": "  Желю Желев е роден на 3 март 1935 г. в село Веселиново, Шуменско. Има 3 братя: Йордан, Христо и Стоян.     Завършва средно образование във 2-ра мъжка гимназия в Шумен, а след това „Философия“ в Софийския държавен университет през 1958 г. Постъпва на работа като щатен секретар на Общинския комитет на ДКМС в родното си село, където през 1960 г. е приет за член на БКП.    В периода 1961 – 1964 г., след издържан конкурс, е редовен аспирант във философския факултет към катедра „Диалектически и исторически материализъм“ на Софийския държавен университет. Защитава дисертации за научните степени – кандидат на науките (1974) и доктор на науките (1988).  През 1975 г. започва работа в Института по култура. От 1977 до 1982 г. е завеждащ секцията „Култура и личност“ в същия институт. Като философ работи в областта на онтологията.    В подготвения дисертационен труд от 1965 г. „Определението на материята и съвременното естествознание“[1] и в някои предадени за печат научни статии критикува марксистко-ленинистката теория, като се обявява за „пълно и окончателно разгромяване на догматизирания марксизъм-ленинизъм и неговите учреждения“. Отпечатва дисертацията си в 200 екземпляра на циклостил и я разпространява в средите на научната и художествена интелигенция по системата „самиздат“.    За тази дейност през 1965 г. е изключен от БКП като антимарксист и антиматериалист, който няма нищо общо с идеологията на Партията. По-късно е уволнен от университета, а дисертацията не е допусната до защита. Отнето му е софийското жителство и той се установява в селото на съпругата си Грозден, Бургаско до 1972 г., когато семейството се връща в София.\r\nИзбран е за народен представител в 7-мото Велико народно събрание. През август 1990 г., след оставката на Петър Младенов, е избран от 7-мото ВНС за президент (председател) на Републиката. Негов вицепрезидент (заместник-председател) е Атанас Семерджиев.\r\nЖелев заема тази длъжност до избирането му и заемането на длъжността президент на Република България, от януари 1992 г.   На президентските избори, проведени през януари 1992 г., Желев е избран (с 44.66% от гласовете на първия тур и с 52.85 % на балотажа) за президент на Република България. Негов вицепрезидент е Блага Димитрова.\r\nПрез лятото на 1992 г. дава пресконференция, запомнена под името „Боянските ливади“ заради нейното място на провеждане (на поляна в президентската резиденция „Бояна“), на която критикува остро правителството на Филип Димитров, след което отношенията му със СДС се обтягат. Вероятно поради това СДС решава да направи предварителни избори за номиниране на кандидат за президент през есента на 1996 г., на които Желю Желев губи от Петър Стоянов.   По време на августовския пуч в СССР през 1991 г. Желю Желев е единственият държавен глава, който успява да позвъни на Борис Елцин, за да изкаже подкрепата си.\r\nПрез януари 1992 г. подкрепя решението на правителството на Филип Димитров да признае наскоро обявената независимост на Македония, както и на Босна и Херцеговина, Хърватия и Словения. Решението е обявено на 15 януари, с което България става първата държава, която признава Република Македония. През август с. г., по време на посещение на руския президент Борис Елцин в България, Желев му въздейства и това, заедно с получената подкрепа от Сюлейман Демирел, изиграва ключова роля за признаването на Македония и от страна на Русия..    Желев не желае да е редови член на СДС след края на президентството си. На парламентарните избори през април 1997 г. се явява със създадената от него партия Либерална алтернатива, с която спечелва 0.32% от гласовете. Оттогава не взима активно участие в българската политика. През януари 1997 г. основава фондация „Д-р Желю Желев“. Тя събира и публикува документалното наследство от най-новата политическа история на България. ", "date": "2018.08.01", "title": " Желю Желев е избран от 7 Велико народно събрание за президент на Република България"}
{"url": "https://www.actualno.com/balkani/pojar-gorja-v-belgrad-devet-dushi-sa-raneni-news_687796.html", "text": "  Девет души са ранени при пожар, който се запали снощи в белградската община Земун, предаде БГНЕС.     Службата за бедствията в Белград съобщи, че е била предоставена спешна помощ на седем пожарникари, които са се натровили с дим. Един от тях е получил и изгаряния. Други двама също са се оплакали от дима, единият е с наранявания.   Пожарът е избухнал към 22:00 ч. местно време във фабрика за мебели, а цялостното гасене на огъня е отнело около четири часа.\r\nВ гасенето на пожара са участвали общо 62 огнеборци.   ", "date": "2018.08.01", "title": "Пожар горя в Белград, девет души са ранени"}
{"url": "https://www.actualno.com/sofia/spasi-sofija-fandykova-unishtojava-tramvaite-na-sofija-news_687836.html", "text": "   монтаж на трамвайното трасе в Лозенец.     Организацията припомни, че още преди 2 години критикува транспортната комисия към СОС, че \"временното закриване\" на трамвая до Лозенец е само увертюра към крайната ѝ цел - закриването на трасето и лишаването на Лозенец от адекватен транспорт. В ироничен пост в социалната мрежа организацията \"благодари\" на кмета, че закрива поредния коридор за високоскоростен транспорт.    \"Обещанията на г-жа Фандъкова, Елен Герджиков и на цял куп зам.-кметове, кметове на райони и общински \"експерти\", че Шестицата ще бъде върната до басейна Спартак, ще останат в историята на София като едни от най-сериозните и нагли лъжи, изказвани от хора на толкова високи и отговорни позиции\", смята Борис Бонев.  Според него софиянци трябва да запомнят действията на общината и да не ги оставят ненаказани на предстоящите местни избори догодина.   \"Знаем, че отговорът, който ще последва, е, че трамваят ще бъде заместен от тролейбус, но аз помня предизборната кампания на г-жа Фандъкова от 2011 г., където този тролейбус беше обещан като допълващ трамвая. Явно София се е смалила като население, та сега си позволяваме да го правим заместващ\", заявява от организацията.\r\nОт 2015 година досега Спаси София организира подписки, протести, внася мотивирани предложения, становища и позиции по казуса с трамвайното трасе до Лозенец.       \"С това поредно покушение върху трамваите, г-жа Фандъкова прибавя  в постиженията си унищожението на още 2,3 км напълно годна за употреба инфраструктура. Откакто тя заема поста не е построен нито метър трамвайно трасе, но пък премахнатите или изведените от употреба са над 10км.\" заявява Борисов и добавя, че това е безпрецедентно за Европа, където в момента се инвестират милиарди евро във възстановяване и разширяване на трамвайните мрежи.", "date": "2018.08.01", "title": "\"Спаси София\": Фандъкова унищожава трамваите на София"}
{"url": "https://www.actualno.com/society/naj-mnogo-pari-davame-za-hrana-news_687781.html", "text": "  По-голямата част от парите на българите отиват за храна. Това показват данните от анализ на Евростат за финансовите характеристики на домакинствата в Европейския съюз през последната година. По този показател страната ни е в компанията на Румъния, Латвия и Естония, където храната е най-важен показател в разходите на всяко домакинство.     Второто по големина перо в разходите на българина са парите, които отделя за поддръжка на дома – за вода, ток, газ, отопление с парно и други твърди горива – около 15%, съобщи bTV.\r\nЗа транспорт и социални осигуровки българинът е отделял около 7%. За облекло и обувки, както и за обзавеждане и поддържане на дома си, а също и за алкохол и цигари – 4,2%.\r\nЗа здравеопазване българинът е отделял 5,4%, а за свободно време, културен отдих и различните видове комуникации – по 4,4%.     Предметът с дълготрайна употреба, който българинът купува най-масово, е телевизорът – близо 99% от домакинствата имат поне по един телевизор, а 30% - по два или повече. При европейските ни съседи потреблението на всяко домакинство варира и зависи от равнището на доходите, културните навици и географското положение на страните, сочи Евростат. Почти една четвърт от разходите обаче отиват за поддръжка на жилището – вода, електричество, газ или друг вид отопление.    На второ място разходите на европейците са били за транспорт и чак на трето – за храна, около 12% от бюджета на домакинството.   Европейците дават повече и за развлечения – за „ресторанти и хотели” и „отдих и култура” те отделят около 9%.\r\nВъв Финландия са имали най-големи разходи – близо 30% от бюджета, Дания – 29%, Великобритания – 27%, Швеция и Франция – по 26%.\r\nНай-разточителни в харченето по ресторанти и  хотели са били жителите на Малта, Кипър и Испания.\r\nВ съседните ни държави: в Гърция най-много пари се отделят за поддръжка на дома, за храна и за хотели и ресторанти. В Румъния – за храна, за дома и за транспорт.   ", "date": "2018.08.01", "title": "Най-много пари даваме за храна"}
{"url": "https://www.actualno.com/america/samolet-padna-v-meksiko-po-chudo-njama-jertvi-video-news_687761.html", "text": "  Пътнически самолет Embraer 190 със 103 души на борда (99 пътници и 4-ма души екипаж) е паднал скоро след излитане от летището на северния мексикански град Дуранго. Самолетът е летял за Мексико сити. За щастие трагедия не се е случила - нито един от хората на борда на машината не е загинал, пише Агенция \"Фокус\", позовавайки се на руската информационна агенция ТАСС.     При инцидента има пострадали 85 души, много от които само леко. Все пак 49 души са приети в болница.\r\nМестните медии са публикували видеоматериали, на които се вижда как леко ранени пътници излизат от падналата в близко поле машина на авиокомпания \"Аеромексико\", която е обхваната от сив дим и пламъци.\r\n\"Потвърждава се информацията, че при катастрофата на полет AM2431 няма загинали\", каза губернаторът на мексиканския щат Дуранго Хосе Росас Аиспуро. Първоначално той каза, че на борда е имало 101 души, но след това се поправи, тъй като се оказа, че не са били преброени 2 деца.  Скоро след случилото се летището в Дуранго възобнови дейност. Засега няма много данни защо се е стигнало до катастрофата, но като основна причина се сочи лошото време. По думите на Аиспуро пред CNBC облак прах е ударил самолета и това е причинило фатална загуба на скорост, довела до падането му, защото и двата двигателя на машината са били задавени. Поради загубата на скорост, самолетът ударил земята с лявото си крило. Освен това е имало гръмотевична буря и градушка.     Инцидентът стана факт, след като на международното летище в Барселона също имаше неприятна случка. Заради подпалил се телефон, пасажерите от полет на Ryanair бяха принудени да напуснат борда на своя самолет аварийно. Това е станало точно преди машината да тръгне по пистата за излитане.     ", "date": "2018.08.01", "title": "Самолет падна в Мексико, по чудо няма жертви (ВИДЕО)"}
{"url": "https://www.actualno.com/society/prognoza-za-vremeto-1-avgust-srjada-news_687746.html", "text": "  През деня на много места в страната ще има краткотрайни валежи от дъжд с гръмотевици. В северозападните и планинските райони валежите ще са интензивни и значителни по количество. Ще има условия за градушки. В югоизточните райони ще преобладава слънчево време. Ще духа слаб до умерен вятър от север-североизток. Максималните температури ще са предимно между 28° и 33°, в София - около 28°. Такава е прогнозата за времето на Националния институт по метеорология и хидрология (НИМХ), съобщи дежурният синоптик Боряна Маркова, цитирана от агенция \"Фокус\".     Атмосферното налягане слабо ще се повиши и ще е близко средното за август.   По Черноморието преди обед ще има временни увеличения на облачността и на места ще превали и прегърми. След обяд облачността ще намалее до предимно слънчево. Ще духа слаб до умерен вятър от север-североизток. Максималните температури ще са 28°-30°. Температурата на морската вода е 25°-27°. Вълнението на морето ще бъде 1-2 бала.\r\nВ планините ще се развива купесто-дъждовна облачност и ще има краткотрайни валежи с гръмотевици, на отделни места ще са интензивни и значителни по количество. Ще духа до умерен предимно източен вятър. Максималната температура на височина 1200 метра ще е около 23°, на 2000 метра – около 16°.  През следващите дни въздушният пренос над страната ще бъде от изток-североизток. Температурите ще останат без съществена промяна. В четвъртък и петък все още ще има превалявания, главно в западната половина от страната. Първия ден ще са на повече места, в следобедните часове временно ще са интензивни, в отделни райони значителни по количество. Втория ден ще са на по-малко места, по-интензивни ще са главно в планините и планинските райони. Преди обяд над Източна България ще бъде предимно слънчево. В събота вероятността за валежи намалява още. Ще бъде слънчево с временни увеличения на облачността.   ", "date": "2018.08.01", "title": "Прогноза за времето - 1 август (сряда)"}
{"url": "https://www.actualno.com/goodnews/ek-e-odobrila-registracijata-na-manovija-med-ot-strandja-kato-zashtiteno-ime-news_687762.html", "text": "  Европейската комисия одобри кандидатурата на България за регистрация на Странджанския манов мед като защитено наименование за произход, предаде БГНЕС.     Новината беше съобщена лично в град Царево от еврокомисар Мария Габриел. Еврокомисарят пристигна край морето за \"Световен симпозиум по мановия мед — 10 години по-късно\" съпроводен от Фестивал на Странджанския манов мед.   \"Кандидатурата за регистрация на Странджанския манов мед е одобрена от Европейската комисия. Това, което предстои, е есента да бъде публикувана в Официалния вестник на Европейския съюз и ако няма възражения от началото на следващата година да имаме още една емблема на България — Странджански манов мед\", заяви еврокомисар Мария Габриел.\r\nНа събитието бяха обсъдени и проблемите в бранша и ситуацията у нас. Сред основните теми се открои въпросът за високата смъртност при пчелните семейства. Фестивалът предложи на посетителите мед и пчелни продукти от всички краища на България. Сред идеите на организаторите беше да се повиши информираността на потребителите на мед.  Участниците в симпозиума обмениха и обобщиха важна информация за пчеларската общност у нас и в чужбина. Друга важна тема за участниците във форума засяга един по-различен пчелен продукт — пчелният цветен прашец.   \"Странджанският прашец е от най-качествения прашец в света изобщо. Тук характерното е, че пчелите го събират от диворастящи храсти, треви и дървесни видове. Липсват полено-технически култури и в прашеца се съдържа полено-памуклийка. Това е растението, което съдържа най-много полихронови съединения. Другото, което е същественото е, че веднага след като регистрираме странджанския манов мед като защитено наименование за произход, ще се опитаме да регистрираме още един продукт — странджански цветен пчелен прашец. С две защитени имена за произход ние ставаме лидери в Европа\", сподели председателят на сдружение \"Странджански манов мед\" Манол Тодоров.", "date": "2018.08.01", "title": "ЕК е одобрила регистрацията на мановия мед от Странджа като защитено име"}
{"url": "https://www.actualno.com/politics/kabinetyt-priema-otchet-za-ovladjavaneto-na-bezstopanstvenite-kucheta-v-stranata-news_687743.html", "text": "  На редовното си заседание Министерският съвет ще разгледа проект на решение за отпускане на персонални пенсии по Кодекса за социално осигуряване, предаде репортер на БГНЕС.     Министрите ще решат и за проект на постановление за одобряване на допълнителни разходи по бюджета на Министерството на правосъдието за 2018 г. Ще бъде одобрен проект на решение за определяне на спечелилия конкурса участник за концесионер на морски плаж „Китен – юг“, община Приморско, област Бургас.   Министрите ще одобрят и проект на закон за изменение и допълнение на Закона за семейни помощи за деца. Ще бъде приет и отчет за изпълнението на общинските програми за овладяване на популацията на безстопанствени кучета на територията на България за 2017 г.", "date": "2018.08.01", "title": "Кабинетът приема отчет за овладяването на безстопанствените кучета в страната"}
{"url": "https://www.actualno.com/europe/prezidentyt-na-slovakija-schita-prisystvieto-na-noshtnite-vylci-v-stranata-za-zaplaha-news_687763.html", "text": "  Като заплаха видя инициативата на руския мотоклуб \"Нощните вълци\" да открие свой \"офис\" в Словакия президентът на страната Андрей Киска. Киска счита, че това е заплаха за националната сигурност на Словакия, пише Агенция \"Фокус\", позовавайки се на информация от руския в. \"Известия\".     Според президента действията на мотористите са подигравка към официалната позиция на страната по отношение на руската външна политика. Той разкритикува директора на националната полиция Милан Лучански, който по-рано заяви, че \"Нощните вълци\" не нарушават закона и правоохранителните органи не могат да предприемат никакви мерки срещу тях.   Европейската щаб-квартира на клуба е основана на 23 юни в село Долна Крупа недалеч от град Търнава в Западна Словакия.\r\nНа тържествената церемония присъстваха представители на мотоклуба, ръководителите на регионалните подразделения на клуба и представители на посолството на Русия в Словакия.  ", "date": "2018.08.01", "title": "Президентът на Словакия счита присъствието на \"Нощните вълци\" в страната за заплаха"}
{"url": "https://www.actualno.com/business/ryst-na-vinenija-turizym-izbite-na-ug-sa-rezervirani-do-kraja-na-oktomvri-news_687742.html", "text": "  Винарните в Южна България нямат свободни дати за посещения до края на октомври. Виненият туризъм става все по-популярен по нашите ширини не само за местни посетители, но и за чужди, пише \"Монитор\".     Често базите на производителите на алкохолната напитка от ферментирал гроздов сок освен за дегустации, се използват за сватби или други радостни моменти. Те се съчетават с културен или поклонически туризъм. Все повече винарни пристрояват към имотите си помещения за гости и ресторанти, коментира инж. Красимир Коев, изпълнителен директор на Изпълнителната агенция по лозята и виното.   По думите му виненият бизнес има интерес да се включи активно в новата съвместна инициатива на Туристическото и Земеделското министерство. Проектът беше обсъден за пореден път от местната власт и бизнеса на кръгла маса в Габрово. С него ще бъде популяризирана вътрешността на страната и удължени активните сезони, заяви зам.-министърът на туризма Ирена Георгиева.\r\nПрез месеците април и май 2018 г. чуждестранните туристически посещения у нас са повече от 1,24 млн., като се отчита нарастване от 11,5 на сто в сравнение със същия период година по-рано. Данните за сезона показват, че проектът за винените дестинации дава резултат, коментира Георгиева. От името на министър Николина Ангелкова тя заяви, че за Министерството е важно съвместно с бранша и местните власти да финализират проекта, за да бъде той в тяхна помощ при популяризиране на туристическите обекти и земеделските продукти в регионите.  Тя обясни, че точно инициативата за 12 винено-кулинарни дестинации може да бъде в помощ и за развитието и популяризирането на т.нар. бавен (слоу) туризъм. Неговата концепция е свързана именно със запазване на традициите и културата, като се наблегне на местната храна и на регионалните обичаи. Те биха помогнали на туристите да се информират за характерните вина и храни в дадените райони. У нас все още това е малко разпространен вид туризъм, но в редица европейски страни е много широко разработен.   12-те винено-кулинарни дестинации са на територията на цялата страна. В тях са включени над 50 общини и над 100 туристически обекта. Основен акцент на дискусията бяха две от дестинациите - „Източна Тракия“ и „Стари столици“. Дестинация „Източна Тракия“ обхваща общините Стара Загора, Сливен, Ямбол и Карнобат и 8 емблематични туристически обекта в региона, сред които Неолитни жилища - Стара Загора, Карановска могила, Парк Сините камъни, Скален феномен Халката, Жеравна, Котел, Водопад Скока – Медвен и Крепост Маркели.\r\nДругата дестинация, върху която бе фокусът по време на дискусията, е една от най-дългите в проекта, преминавайки през 7 общини. Това е „Стари столици“, в която влизат Велико Търново, Горна Оряховица, Шумен, Търговище, Плиска, Велики Преслав, Габрово. В нея са включени и 13 туристически обекта - историческите хълмове Царевец и Трапезица, Арбанаси, Хотнишката екопътека, Еменската екопътека, Даскалоливницата – Елена, Славейковото училище – Търговище, Шуменската крепост, Мадарският конник, Осмарските скални манастири, Ханкрумските скални манастири, Плиска, Велики Преслав и Никополис ад Иструм.       Плановете на двете министерства са окончателните винено-кулинарни дестинации да бъдат обявени през есента на тази година. След това те ще бъдат дигитализирани и качени на сайта на двете ведомства.\r\nПредвижда се припознатите от бранша и от общините 12 винено-кулинарни дестинации да бъдат включени и в платформата iLoveBulgaria, която в момента съдържа над 500 туристически обекта и се използва от повече от 17 хил. потребители. Планира се утвърдените от бизнеса и местните общности дестинации да бъдат включени и в Годишната програма за Национална туристическа реклама през следващата година.\r\nПрогнозата на Министерството на туризма е ръстът на туристите през лятото да е около 5 на сто спрямо миналата година, когато у нас чуждестранните гости бяха 5,3 млн. Над 3,6 млн. чуждестранни туристи са избрали дестинация България, което е ръст от 8,9% спрямо периода януари-юни 2017 г.", "date": "2018.08.01", "title": "Ръст на винения туризъм, избите на юг са резервирани до края на октомври"}
{"url": "https://www.actualno.com/balkani/sled-pojara-v-atika-poveche-ot-3000-nezakonni-sgradi-shte-bydat-syboreni-news_687831.html", "text": "  След опустошителния пожар в Източна Атика, в който загинаха най-малко 91 души, правителството в Атина обяви, че ще бъдат предприети мерки за събарянето на незаконните сгради. Това съобщава електронното издание на гръцкия вестник Kathimerini, цитирано от агенция \"Фокус\".     В опит да покаже, че урокът от огнения ад е научен, управляващите в южната ни съседка обявиха, че планират разрушаването на 3185 незаконни строежи, издигнати в горите и по крайбрежните райони на Атика. Решението се отнася до сгради, за които са издадени окончателни решения за събаряне.   Говорителят на правителството Димитрис Цанакопулос заяви, че правителството ще започне работа за премахване на незаконните строежи, които според експертите затрудниха допълнително справянето с горските пожари.\r\nСамо в районите Рафина-Пикерми и Маратона са засегнати повече от 4 695 дка и 16 803 акра горска площ. Повече от 1000 изпепелени сгради, инспектирани от инженери след потушаването на пламъците, също трябва да бъдат разрушени.  ", "date": "2018.08.01", "title": "След пожара в Атика - повече от 3000 незаконни сгради ще бъдат съборени"}
{"url": "https://www.actualno.com/america/test-na-amerikanska-mejdukontinentalna-jadrena-raketa-se-provali-news_687765.html", "text": "  Планираното за вчера (31 юли) изпитание на американската междуконтинентална балистична ракета (МКБР) Minuteman III се провали, предаде БГНЕС.     Военновъздушните сили на Съединените американски щати се е наложило да унищожат ракетата минути след изстрелването от полигон в базата Вандерберг в щата Калифорния и поради възникнала \"аномалия\". Американските военни са изпратили кода за самоунищожение точно в 04:42 часа (14:42 българско време) на 31 юли. Предстои да бъде проведено разследване на проблема, провалил пуска на ракетата.   Тестовете на МКБР от авиобазата Вандерберг са рутинна процедура като често изстрелванията се планират няколко години предварително.\r\nПроектираната още през 60-те години на XX век Minuteman III е единствената на въоръжение в американската армия МКБР с наземно базиране, способна да носи ядрен заряд. В рамките на следващите 20 години, ВВС на САЩ възнамерява изцяло са замени тази ракета с нов модел.  ", "date": "2018.08.01", "title": "Тест на американска междуконтинентална ядрена ракета се провали"}
{"url": "https://www.actualno.com/europe/marija-gabriel-razkaza-kakvo-pravi-es-v-borbata-s-falshivite-novini-news_687767.html", "text": "  Еврокомисар Мария Габриел, отговаряща за ресор Цифрова икономика и цифрово общество, сподели пред БГНЕС какви действия предприема Европейската комисия за борба с фалшивите новини.     Според Габриел \"темата е високо в дневния ред на Евросъюза\". \"Свободата на изразяване и правото за достъп до информация са неприкосновени свободи. От друга страна обаче трябва да говорим за отговорност, за проверяемост на информацията, за прозрачност\", подчерта Габриел.   По думите ѝ, през последните месеци експертна група на високо равнище е изготвила първата общоевропейска дефиниция какво точно е фалшива новина. \"Без дефиниция не е възможно да бъде изготвено съответното законодателство\", подчерта Габриел.\r\nЕК е сформирала и работна група, която да изготви . Във въпросната работна група са включени журналисти, представители на неправителствени организации и учени. Тяхната задача е да изготвят \"индикатори за качество на информацията\". Мария Габриел се надява \"до септември този кодекс да бъде приет, а до края на октомври да има видими резултати\". .  Българският еврокомисар припомни, че ЕК се опитва да създаде — \"проверки на информация\", която да определя коя информация е фалшива.   Медийната грамотност, особено сред младите хора, е друг ключов елемент, в който Евросъюза ще инвестира. За целта ЕК планира да проведе първата по рода си Седмица на медийната грамотност.\r\nДруга ключова инициатива на ЕС за борба с фалшивите новини е подкрепата за \"качествената журналистика\". \"До края на годината ЕК ще излезе с пилотен проект, с който да подпомогнем журналистите, които показват висока етика\", отбеляза Габриел. Според нея за ефективна борба с фалшивите новини е необходима ежедневна работа, която не е по силите на една-единствена институция или на една-единствена страна членка на ЕС.    \"Всички заедно трябва да направим нещо, в противен случай демократичните ни ценности и доверието като основа в обществото ще бъдат наистина сериозно застрашени“, заключи българският еврокомисар.", "date": "2018.08.01", "title": "Мария Габриел разказа какво прави ЕС в борбата с фалшивите новини"}
{"url": "https://www.actualno.com/sciencelogy/administracijata-na-trymp-iska-rekordna-suma-za-kibersigurnost-news_687766.html", "text": "  От администрацията на президента на Съединените американски щати Доналд Тръмп са поискали 15 млрд. долара за осигуряване на кибербезопасността през 2019 година, заяви вицепрезидентът Майкъл Пенс по време на форум по въпросите на кибербезопасността в Ню Йорк, организиран от Министерството на вътрешната сигурност на САЩ.     \"За защита на американските граници в киберпространството през следващата година нашата администрация е поискала рекордните 15 млрд. долара\", отбеляза изрично вицепрезидентът на Съединените щати, предаде БГНЕС.   Според Пенс Русия един от главните виртуални противници на САЩ.\r\n\"През миналата година руска атака с вирус коства на една американска компания за морски превози около 400 млн. долара. През 2016 година кибератаките струваха на нашата икономика 109 млрд. долара\", добави американският вицепрезидент.  ", "date": "2018.08.01", "title": "Администрацията на Тръмп иска рекордна сума за киберсигурност"}
{"url": "https://www.actualno.com/society/d-r-nikolaj-mihajlov-istanbulskata-konvencija-celi-djendyrno-prevyzpitanie-news_687845.html", "text": "  \"Текстът на Истанбулската конвенция сам по себе си представлява програма за джендърно превъзпитание - на практика и на терен. Тя предполага усилие да се ревизира традиционния образ на жената като свързван с проблема за насилието, доколкото тя - според феминистката идея - е представяна в традицията като патриархално деградирана.     Този документ е ляво-либерален феминистки текст - по идеологически произход и фактическо производство. В тази конвенция не става ясно докрай кое лице е жена, каквото и да говорим. Дали жена е жената или жена е това лице, което се преживява субективно като жена\". Това заяви психиатърът д-р Николай Михайлов пред bTV.   \"Това понятие \"джендър\" уплаши мнозина с основание, защото то е двусмислено понятие. Произведено е от една достатъчно ясна и членоразделна идеология, която може да бъде проследена и разбрана. . Има си обаче законодателство, което да се бори с насилието.\r\nЗа какво е потребна тази конвенция? Тази конвенция е потребна, за да попадне в сферата на образованието, където ще се извърши тази фундаментална идеологическа трансформация на женския образ.  Около защитата на Истанбулската конвенция в България бе изключително активизирано ЛГБТ обществото. Това общество е спонсорирано от всички големи корпорации, те правят отчисления, за да финансират ЛГБТ и неговата глобална програма за джендърно превъзпитание. Това са корпорациите Facebook, корпорацията Amazon, големите фондации на Сорос например също - той преуспява с тази проблема за отваряне на обществата.   Истанбулската конвенция не е необходима, за да защити жената, защото ЛГБТ не е женска организация и не защитава правото на жени, а защитава нещо друго - правото на всяко човешко същество да избере пола си. Това е проблематично и отчетено в решението на Конституционния съд, че конвенцията противоречи на Конституцията. Аз нямам никакво основание, дързост и претенция да оспоря юридическата компетентност на тези хора\", каза още Михайлов.", "date": "2018.08.01", "title": "Д-р Николай Михайлов: Истанбулската конвенция цели джендърно превъзпитание"}
{"url": "https://www.actualno.com/education/dyrjavata-shte-ogramotjava-10-000-vyzrastni-prez-2018-g-news_687859.html", "text": "  Допълнителни дейности по ограмотяване на 10 000 възрастни над 16 години е една от мерките, които предвижда планът за действие за 2018 г. в изпълнение на Националната стратегия за учене през целия живот за периода 2014-2020 година. С него ще продължи осигуряването на условия за преход към функционираща национална система за учене през целия живот, съобщиха от правителствената пресслужба.     Действията ще бъдат насочени към част от основните инструменти на системата: Европас, Европейския паспорт на уменията, кариерното ориентиране и др. В Плана са включени и приоритетни дейности, свързани с намаляване на относителния дял на преждевременно напусналите образователната система. Те са насочени към постигане на устойчиви резултати от функционирането на Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст.   В областта на училищното образование и обучение планът предвижда 2000 ученици да повишат своята информираност за Международното образователно изследване PISA 2018, а 5 000 ученици в VI клас да участват в оценяване за измерване на степента на тяхната четивна грамотност. 1300 учители ще участват в обучение, насочено към прилагане на различни методи за оценяване на учениците в контекста на PISA 2021.\r\nОсновният фокус през 2018 г. в областта на професионалното образование и обучение ще продължава да бъде връзката между образованието, обучението, ученето и нуждите на пазара на труда. Повече от 1100 безработни лица, предимно младежи, ще бъдат включени в стажуване и чиракуване, осигурено с финансиране от държавния бюджет. Такива възможности ще се предоставят и по ОП „Развитие на човешките ресурси“ 2014-2020 г. Чрез реализирането на още 70 паралелки за дуално обучение ще продължи да се повишава атрактивността и важността му сред учениците и техните родители, като ще се работи и за засилване ролята на бизнеса в него.  За популяризиране на ученето през целия живот сред всички български граждани за четвърта поредна година ще бъдат организирани национални дни на учене през целия живот, в които се предвижда да вземат участие повече от 300 участници.   Предвижда се да бъде извършена оценка на напредъка при постигането на целите в националната стратегия, свързани с реализиране на политиката за учене през целия живот. Оценяването на напредъка ще бъде осъществено в рамките на мащабен консултативен процес, извършен на областно и национално равнище.", "date": "2018.08.01", "title": "Държавата ще ограмотява 10 000 възрастни през 2018 г."}
{"url": "https://www.actualno.com/politics/deca-bez-pravo-na-nasledstvena-pensija-shte-poluchavat-mesechna-pomosht-news_687860.html", "text": "   предвижда законопроектът за промени в Закона за семейни помощи за деца, който беше одобрен от правителството. Предлаганите промени отговарят на потребността за специална защита и подкрепа на децата, които не се отглеждат от двамата си родители поради смърт в семейството.     Новата месечна семейна помощ ще се предоставя на другия родител или на настойника/попечителя, които отглеждат детето. Помощта ще се предоставя до навършване на 18-годишна възраст, а ако детето учи - до завършване на средно образование, но не повече от 20-годишна възраст. Ако детето е завършило средното си образование преди навършване на 18-годишна възраст, помощта ще продължи да се предоставя до навършването ѝ. Предвижда се и възможност за получаване на новата помощ от семействата на роднини и/или близки, при които е настанено дете, когато семейството не получава месечна помощ за отглеждането му съгласно Закона за закрила на детето.   Новата помощ ще се предоставя от 2019 г., като ще се отпуска след доходен тест, а размерът ѝ ще се определя ежегодно със закона за държавния бюджет. Помощта ще се отпуска за 12 месеца и ще може да се получава заедно с останалите видове семейни помощи, но няма да може да се получава заедно с персонална пенсия на дете по Кодекса за социално осигуряване.  ", "date": "2018.08.01", "title": "Деца без право на наследствена пенсия ще получават месечна помощ"}
{"url": "https://www.actualno.com/society/eto-kakvo-vreme-ni-ochakva-prez-mesec-avgust-news_687841.html", "text": "        През първите десет дни на август - да. Валежите ще намалеят. Отново ще има условия за гръмотевични бури и градушки, но те ще са по-малко и предимно в Западна България. Това сочи прогнозата на Националния институт по метеорология и хидрология, цитирана от Нова телевизия.    на месеца ще бъде най-слънчево и топло. Атмосферата над цялата страна ще е относително стабилна, а температурите - високи. ще направи първите намеци за настъпването на есента. Температурите ще се понижат с 1-2 градуса, а дъждовете ще зачестят.   ", "date": "2018.08.01", "title": "Ето какво време ни очаква през месец август"}
{"url": "https://www.actualno.com/europe/otkradnaha-koroni-na-shvedskoto-kralsko-semejstvo-news_687862.html", "text": "  Две безценни корони и кълба от XVII в., които са били собственост на краля и кралицата  на Швеция са били откраднати около обяд във вторник в близост до Стокхолм.     Полицията е започнала, предаде БГНЕС.   Свидетели разказват, че са видели двама мъже да бягат от катедралата, която е била отворена заради празничен обяд.\r\nСлед това се вижда как те карат моторни лодки в езерото Маларен и от тогава не са виждани.  \"Към момента е 1 – 0 за тях,\" каза говорителят на полицията Томас Агневик.   \"Не е възможно да ги продадеш, те са безценни предмети и са обект на национален интерес\" допълни той. \r\nКралските бижута са украсени със злато, скъпоценни камъни и перли.    ", "date": "2018.08.01", "title": "Откраднаха корони на шведското кралско семейство"}
{"url": "https://www.actualno.com/europe/v-gruzija-zapochva-tradicionno-uchenie-na-nato-news_687769.html", "text": "  Днес, 1 август, от грузинската военна база Вазиани ще бъде дадено началото на съвместни учения между страни-членки и държави-партньори на НАТО, предаде БГНЕС. До 2001 година военната база Вазиани беше притежание на руската армия.     От Министерството на отбраната на Грузия съобщават, че в ученията \"Достоен партньор 2018\" ще се включат \"над 3000 военнослужещи от 13 държави: Грузия, Азербайджан, Армения, Великобритания, Германия, Литва, Норвегия, Полша, САЩ, Турция, Украйна, Франция и Естония\".   Първите учения \"Достоен партньор\", с участието на 400 грузински и 200 американски военни, се проведоха в Грузия през 2015 година и оттогава се организират всяка година.\r\nПрез юли министърът на отбраната на Грузия Левон Изория отбеляза, че тазгодишните учения имат за цел повишаване на съвместимостта между военните сили на Грузия и стандартите на НАТО, както и осигуряване на сигурност и стабилност за региона.  Грузинските власти вече нееднократно подчертаваха, че \"Достоен партньор 2018\" не са насочени против никоя държава.", "date": "2018.08.01", "title": "В Грузия започва традиционно учение на НАТО"}
{"url": "https://www.actualno.com/politics/dyrjavata-otpuska-dopylnitelno-1113-mln-lv-za-remont-na-hramove-news_687863.html", "text": "  Министерският съвет одобри допълнителни трансфери по бюджетите на общини за 2018 г. в общ размер на 110,9 млн. лв. и 358 хил. лв. за ремонт и довършителни дейности на православни храмове в гр. Варна и гр. Русе.     Разчетени са средства по бюджета на община Пловдив в размер на 9 млн. лв. за финансиране на изграждането на нова или обновяване на съществуваща културна инфраструктура (художествени галерии, кина, зали за временни експозиции) и за обновяване на друга градска среда (площад „Централен“ и прилежащи културни пространства и др.). Финансираните обекти са в изпълнение на приетата с Решение № 302 на Министерския съвет от 2 юни 2017 г. Многогодишна програма (2015-2019 г.) за подкрепа на избрания за Европейска столица на културата български град.   По бюджета на Столична община е предвиден допълнителен трансфер в размер на 15 млн. лв. за финансиране изграждането на разширение на метрото – Трета метролиния, етапи І и ІІ, участъка от бул. „Владимир Вазов“ – ЦГЧ – жк „Овча купел“ – кв. „Горна баня“. Проектът е продължение на изграждащата се Трета метролиния от бул. „Владимир Вазов“ до жк „Овча купел“ със съвместна жп спирка и метростанция на жп линията София-Перник в кв. „Горна баня“ и ново метродепо в кв. „Земляне“.\r\nС постановлението са одобрени средства по бюджетите и на редица други общини, които са предназначени приоритетно за ремонт на общинска улична мрежа и за реализиране на редица инфраструктурни проекти в подкрепа на общинската социална и жилищна среда.  Допълнителните трансфери по бюджетите на общините и по бюджета на Министерския съвет се предоставят за сметка на предвидените средства в централния бюджет за 2018 г. и за сметка на преструктуриране на разходите и/или трансферите по централния бюджет за 2018 г.   ", "date": "2018.08.01", "title": "Държавата отпуска допълнително 111,3 млн. лв. за ремонт на храмове"}
{"url": "https://www.actualno.com/crime/ivancheva-otiva-v-bolnica-okovana-kato-hanibal-lektyr-video-news_687864.html", "text": "  Бившата кметица на \"Младост\" Десислава Иванчева постъпи в болница за детайлни изследвания заради тумор на хипофизата. Тя обаче беше откарана в лечебното заведение окована сякаш е част от трите синджира роби, които Крали Марко освобождава в популярната легенда.      Клип със случващото се беше разпространен в официалния профил на Иванчева във Facebook, който сега се поддържа от бившия пиар на Община \"Младост\" Петър Кърджилов. В съобщението се казва, че приятелите и подкрепящите Иванчева силно се надяват тумора да не се е увеличил, \"но е възможно, като имаме предид болките в главата ѝ, от които отдавна се оплаква, огромния стрес, който преживя от показния арест и престъплението по набеждаване за подкуп, извършено срещу нея и Биляна Петрова, унижението в съдебните зали и медиите, както и пребиваването в отвратителните условия в ареста\".\r\nВ съобщението се набляга, че \"мафиотизираната прокуратура\" се държи с Иванчева и Петрова като със серийни убийци. \"Вижте как е окована Деси Иванчева - като Ханибал Лектър, само маската са пропуснали, но пък я бяха наплашили достатъчно като ѝ бяха забранили да говори! Вчера в същия вид беше изведена за прегледи и Биляна Петрова\".     По-късно днес, 1 август, ще се събират подписи с искане до главния прокурор Сотир Цацаров за пускането на свобода на Иванчева и Петрова, \"за самоотвод на Специализираната прокуратура и за започване на  независимо разследване срещу организираната престъпна група, която  извърши срещу Деси и Биляна престъпление по набеждаване в искане и  взимане на подкуп\", се казва още в профила на Иванчева.\r\nПак там има много обширен коментар на решенията от последната сесия на Столичния общински съвет (СОС) преди лятната ваканция. Специално внимание се обръща на главния редактор на в. \"Труд\" Петьо Блъсков и на приетия Доклад вх.№ СОА17-ВК66-8722/13.12.2017 г., позволяващ строеж на 3 сгради в \"Мусагеница\", свързвани с Блъсков.     ", "date": "2018.08.01", "title": "Иванчева отива в болница окована като Ханибал Лектър (ВИДЕО)"}
{"url": "https://www.actualno.com/smolyan/mladeji-spasiha-izdirvana-jena-daveshta-se-v-ezero-nad-smoljan-news_687866.html", "text": "  Шестима младежи спасиха жена, давеща се в езерото „Рибката“ над Смолян. 61-годишната Радка Стоименова от кв. Райково излязла сутринта в понеделник около 9 часа. Роднините й започнали да я търсят и като не я открили, подали сигнал към 16 часа в полицията. Разпространиха снимка на жената във Фейсбук.     В полунощ възрастната жена е била открита да се дави в езерото. Спасена е от от 21-годишните Мирослав Каров, Наско Мазнев, Николай Кючуков, 22-годишните Любен Ушев и Михаил Михайлов и малко по-големия от тях Стоян Василев.\r\n„Купих си билет за риболов и още същия ден реших да отида на риба. Хващах риба на езерото „Рибката“ до към 6-7 часа привечер и видях една жена наблизо“, разказва Мирослав.\r\nНепознатата била на тревата, усмихнатаи изправена, гледала към водата.  „Като си тръгвах, тя само ме погледна и ми каза: \"Ако някой пита за мен, не си ме виждал\". Стори ми се странно, но не реагирах. След това се прибрах. Отидохме с приятели да играем с карти. Забавихме се докъм 23,30 часа“, допълва той.\r\n„Решаваме да се прибираме след малко, а аз си разглеждам фейсбука. Гледам, че много хора са споделили тази снимка. Показах я на другите момчета и Миро спомена, че е видял жена на езерото, която прилича на нея. Свързахме двата случая и решихме да проверим, да видим какво става. Качихме се, оставихме си колите отгоре край шосето. Стигнахме до половината на пътя към езерото, когато започнахме да чуваме стенания, викове за помощ. Бяхме 6-ма души. Светехме си с фенерчета, защото там е тъмно“, споделя Любен.   Мирослав и Михаил веднага скочили във водата. Любен през това време звъннал на 112, казал им колкото се може по-бързо да дойде Спешна помощ. Край пътя дочакал медицинския екип, защото те няма как да знаят къде е мястото.    Виждайки къде е жената – на около 7 метра навътре, Миро скочил на мига. Нямало време да си остави нито суитчъра, нито документите. Още на втората или третата крачка усетил, че потъва. Мястото било много дълбоко, а водата – студена. След него скочил Михаил.\r\n„Опитах сам да я вдигна, но не можех. Потъвах. Добре, че дойде и Михаил. Той намери нещо твърдо, на което да стъпи, и я подхванахме. Като я изкарахме, постоянно повтаряше, че й е много студено. Всички свалихме якетата и я завихме“, казва Мирослав.\r\n„Те започнаха да я разтриват, за да я сгреят, а аз отидох да чакам линейката“, допълва Любен.   Първо дошли полицаите. Той дочакал медиците. Шестимата я занесли на носилка до линейката.\r\n„В такъв момент не ти идва на акъла мислиш, че рискуваш. Виждаш, че жената се дави и потъва, как ще я оставиш. А аз мога да плувам толкова, колкото да не се удавя“, отговаря Миро като го питаме не е ли помислил за своя живот преди да се хвърли във водата да спасява чуждия.   Миро, Наско и Любен не се чувстват герои. Смятат, че всеки би постъпил така на тяхно място. „Не искаме награди, не искаме нищо. Ние просто направихме едно добро дело“, казват момчетата.\r\nМного им е жал за жената – толкова много часове е стояла сама. Не се знае и колко време е била във водата. Дали е скочила, или е паднала.   Трите момчета, с които разговаряме, са от добри семейства.\r\nРодителите на Миро работят в Германия – баща му в строителството, майка му – в хотел. Той е курсант във военен университет в Шумен. „Учили са ме цял живот да различавам кое е грешно и кое е правилно“, споделя той.\r\nБащата на Любен – Бисер, е починал преди две години и половина. Майка му работи във фермата на неговия дядо и отглеждат мурсалски чай. Той е в четвърти курс на Пловдивския университет и учи информационни технологии, математика и образователен мениджмънт. „Дядо ми ме е учил най-вече на честност. Това ми е повтарял цял живот – да бъда честен“, казва младежът.\r\nНаско учи информатика в Пловдивския университет. Баща му работи в частна фирма, майка му – в детска градина. „Мен са ме учили на човечност“, добавя той.", "date": "2018.08.01", "title": "Младежи спасиха издирвана жена, давеща се в езеро над Смолян"}
{"url": "https://www.actualno.com/celebrate/javjavane-na-chestnija-i-jivotvorjasht-kryst-gospoden-news_687760.html", "text": "  Произход на честния животворящ Кръст Господен - лития със св. Кръст - празник в чест на св. Кръст.     Някога през месец август се появили болести и, за да изчезнат в Цариград било наредено да се прави литийно шествие с Честния Кръст от храма \"Св. София\" до храма \"Св. Богородица\". Този празник е установен при император Михаил в IX век след победата му над сарацините. Прави се водосвет с нов, зелен босилек.    ", "date": "2018.08.01", "title": "Явяване на честния и животворящ Кръст Господен "}
{"url": "https://www.actualno.com/celebrate/ot-dnes-1-avgust-zapochva-bogorodichnijat-post-news_687771.html", "text": "  Богородичният пост е един от четирите многодневни периоди на молитва и въздържание през годината. През тези две постни седмици (1-14 август) Църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6 август и 15 август.     Той е един от четирите многодневни периоди на молитва и въздържание през годината.   В първия ден на поста в храмовете се прави водосвет, а от 1 до 13 август на вечерните служби се отслужва Богородичен параклис.\r\nБогородичният пост води началото си от дълбока древност. В беседа, произнесена около 450 година, св. Лъв Велики говори ясно за него: \"Църковните пости са така разположени през годината, че за всяко време е предписан особен закон за въздържание. Така за пролетта е пролетният пост - в Четиридесетница, за лятото е летният - в Петдесетница (Петров пост), за есента е есенният - в седмия месец (Богородичният), а за зимата е зимният (Рождественският).\"  Телесното самоограничаване по време на поста се изразява най-вече в избягването на обилно хранене, както и на вкусни и сладки храни. По строгостта на въздържанието от храна, Богородичният пост е по-лек от Великия (Великденския) пост, но е по-строг от Петровите и Рождественските (Коледните) пости, припомня БГНЕС.   Както при всеки православен пост, по време на Богородичния пост се стремим към възможно по-пълна духовна съсредоточеност, като избягваме шумните развлечения, кавгите, чувствените наклонности и пороци и се упражняваме съзнателно в благодетелен живот и добродеяния.\r\nНай-строг е постът в понеделник, сряда и петък. В тези дни Църквата препоръчва консумацията само на сурови плодове и продукти и несготвена храна. Във вторник и четвъртък - варени без олио/масло гозби, а в събота и неделя се разрешава храна с растително масло (олио, зехтин) и вино. На Преображение Господне се разрешава риба. Ако Успение Богородично се падне в сряда или петък, се консумира риба.    ", "date": "2018.08.01", "title": "От днес (1 август) започва Богородичният пост"}
{"url": "https://www.actualno.com/crime/povdignaha-obvinenie-na-shofiora-prichinil-smyrtta-na-13-godishno-dete-v-zlatograd-news_687906.html", "text": "  Окръжната прокуратура в Смолян привлече като обвиняем 56-годишния водач с инициали Л. У., който удари с микробус 13-годишния Митко Крушков в Златоград вчера и момчето почина.     От Апелативната прокуратура съобщиха, че шофьорът е обвинен за това, че на 31 юли 2018 г., около 17:10 часа в Златоград при управление на моторно превозно средство  - лек автомобил „Пежо Боксер“, е нарушил правилата за движение по пътищата (чл. 20, ал. 1 от Закона за движение по пътищата – „Водачите са длъжни да контролират непрекъснато превозните средства, които управляват“) и по непредпазливост е причинил смъртта на 13-годишно момче (престъпление по чл. 343, ал. 1, б. „в“, предл. I-во, във вр. с чл. 342, ал.1, предл. III-то от Наказателния кодекс).\r\nДо момента по делото са извършени оглед на местопроизшествие, разпити на свидетели, предстои да бъдат назначени експертизи и др.   Обвиняемият Л.У. е задържан за срок от 72 часа с постановление на наблюдаващия прокурор и ще бъде внесено искане в съда за вземане на мярка за неотклонение „задържане под стража“ спрямо него.  С постановление на наблюдаващия прокурор, от 01.08.2018 г., на обвиняемия Л.У. временно е отнето свидетелство за управление на моторно превозно средство за срок от една година, по чл. 69а, ал. 1 от Наказателно-процесуалния кодекс.", "date": "2018.08.01", "title": "Повдигнаха обвинение на шофьора, причинил смъртта на 13-годишно дете в Златоград "}
{"url": "https://www.actualno.com/politics/angelkova-prodyljavat-proverkite-na-hoteli-za-syotvetstvie-s-kategorijata-im-news_687909.html", "text": "  Продължават проверките на хотели за съответствие на категорията им. Следим стриктно за спазване на критериите, защото така се гарантира качеството на туристическата услуга. Това заяви министърът на туризма Николина Ангелкова, след като екип на ведомството направи поредица от инспекции на места за настаняване по морето и докладва своевременно, лично на министъра, съобщиха от Министерството на туризма.     Тя допълни още, че в последните дни са проверени хотели в Несебър и Слънчев бряг. Сред инспектираните обекти са хотелите „Роял Палас“ в Несебър и „Вела“ в Слънчев бряг. Инспекциите на място се извършват във връзка със започнала процедура по потвърждаване на дадената им категоризация. Целта на посещенията е да се установи дали отговарят на критериите за съответствие на категорията, която имат и за която са подали документи за прекатегоризация.   Хотел „Роял Палас“ е категоризиран с 3 звезди и в момента са подадени документи за потвърждаването на същата категория. Хотел „Вела“ има удостоверение за категория 4 звезди, като ръководството е започнало работа за потвърждаване на категоризацията в срок и според изискванията. По време на проверките на място е проверявано за съответствие в три основни групи критерии- обзавеждане, обслужване и квалификация на наетия персонал, съобразени с това дали са на морски или планински. И при двете места за настаняване бе констатирано, че съответстват на изискванията за категорията си. След инспекцията експертите на министерството ще съставят протоколи, а резултатите ще бъдат представени пред Експертна комисия по регистрация на туроператори и туристически агенти към ведомството (ЕКРТТА). Издаването на удостоверение за категоризация се прави по решение на комисията, като документът се подписва от министъра на туризма. Проверките на местата за настаняване продължават и планово, и при сигнали от туристи.\r\nЕксперти на Министерството на туризма направиха регулярни проверки на още две места за настаняване в град Несебър. На място бяха инспектирани хотел „Мелницата“ и хотел „Мариета Палас“. Те имат действащи удостоверения за категоризация съответно за 3 и 4 звезди. По време на инспекцията бяха констатирани леки нарушения, за които са съставени констативни протоколи. Те са свързани с дооборудването на спалните и санитарните помещения за инвалиди. В срок от 30 дни тези несъответствия трябва да бъдат отстранени, ако това не бъде спазено и установено при последващи проверки на управителите ще бъде съставен акт за административно нарушение.  ", "date": "2018.08.01", "title": "Ангелкова: Продължават проверките на хотели за съответствие с категорията им"}
{"url": "https://www.actualno.com/sciencelogy/kak-da-si-objasnim-sykrushitelnija-spad-na-akciite-na-facebook-news_687668.html", "text": "  Това е една от най-големите загуби в рамките на един ден, които корпоративният свят е виждал. В началото на деня Facebook се оценява на приблизително 630 млрд. долара. В края на деня цената му се е сринала до 510 млрд. долара. Основателят на компанията Марк Зукърбърг лично е загубил около 15 млрд долара в рамките на деня, като това го е смъкнало от 4-то на 6-то място в списъка на Forbes с най-богатите хора на планетата. Спадът в стойността идва, след като гигантът сред социалните медии публикува финансовите си резултати от втората четвърт на 2018 година. Въпреки че те все още са позитивни, резултатите бяха под очакванията на инвеститорите, което и се сочи за причината акциите на компанията да се сринат с 20% в рамките на един ден.     А защо финансовите резултати са по-слаби от очакваното? Защо пазарите реагираха така? И какво означава всичко това за Facebook?    От социалната мрежа обявиха, че увеличението на потребителите е с най-ниски стойности за последните две години. Също така милиардите, които компанията инвестира, за да подобри защитата на личните данни, които се споделят в мрежата, както и да проследява реклами, едва ли ще се радват на очакваната възвращаемост. Потенциалната възвращаемост на вложенията бе ограничена още през есента, след като проучвания показаха, че потребителите в Европа, а и като цяло, търсят нови начини, за да ограничат рекламите, които социалната мрежа предлага.   Макар вече да не е тема №1 в новинарските емисии, скандалът с предоставянето на данните на 87 милиона потребители от страна на Facebook към трета страна като Cambridge Analytica (която се занимава с проучвания в обществено-политическата сфера) не затихва. Това доведе до няколко изслушвания на самия Зукърбърг пред Сената на САЩ. Според излизането на тази информация наяве определено нанесе силен удар по компанията, губейки доверие както сред милиардите си потребители, така и сред инвеститорите.        Според данни на самата компания броят на потребителите в Европа е намалял с 3 милиона през първото тримессечие, спадайки до 279 милиона. Малко след това, през месец май, влезе в сила General Data Protection Regulation (GDPR). Най-общо казано новите правила направиха по-лесно за потребителите да разберат какви данни събират различните организации от тях и задължава самите организации да докладват публично при евентуални пробиви в сигурността и излагане на риск, конфиденциалността на предоставените от потребителите данни. Според щатската новинарска мрежа CNBC, Facebook и неговата рекламна политика не са пострадали от новата политика, но пълния ефект от въвеждането на GDPR ще се усети от компанията в пълна сила едва в последната четвърт на 2018 година. Facebook е доминиращата социална мрежа за последното десетилетие и все още остава изключително популярна. Към настоящия момент компанията има над 2.2 млрд. месечно активни потребители, запазвайки тези цифри дори и към края на юни. Но последните резултати от проучванията на потребителската активност показват, че темпът на покачване на потребителите значително намалява.   Последните проучвания на Pew Research Center сочат, че младите хора се преориентират от Facebook към алтернативи като Snapchat, Instagram и YouTube, като над 85% от запитаните предпочитат видео платформата на Google пред Facebook. Въпреки, че Facebook притежава Instagram и WhatsApp, тя все още не може да разчита на тях като на финансови източници и именно монетизирането на тези платформи е голямото предизвикателство, което стои пред компанията на Зукърбърг.    Трябва да се има в предвид, че прогнозите и очакванията на инвеститорите също могат да са твърде претенциозни. Въпреки моментните трудности, Facebook се радва на един постоянен растеж на възвращаемостта, която поддържа годишни нива, с около 40% спрямо тези за настоящото тримесечие.\r\nОстава въпросът \"Колко точно зле е положението\"? Пазарната стойност на компанията се срина с около 120 млрд. долара. За справка – на Нюйоркската фондова борса пазарната стойност на веригата за бързо хранене McDonalds се оценява на 122 млрд. долара, а General Electric – на 114 млрд. Ако тези компании бяха изпитали тези загуби, то те биха фалирали в рамките на деня, в който са ги понесли. Но за Facebook това са загуби, които може да поеме. В настоящия си вид, стойността на компанията се е сринала до нивата, на които се е намирала в началото на месец май.     ", "date": "2018.08.01", "title": "Как да си обясним съкрушителния спад на акциите на Facebook?"}
{"url": "https://www.actualno.com/burgas/s-kniga-na-plaja-v-burgas-sled-sedmica-news_687915.html", "text": "  За четвърто поредно лято в Експозиционен център \"Флора\" ще ви чакат едни от най-новите литературни заглавия, които ще превърнат вашия престой на плажа в приключение или приятна почивка.     В периода 07 - 12 август издателства от цялата страна ще се включат в любимото на всички читатели изложение \"С книга на плажа\". Част от фестивала тази година са: ИК \"Новата Цивилизация; \"Распер-ЕТ\"; \"Алай - Пламен Григоров; \"Ай Си Ю\"; \"Жанет 45\"; \"Керът\"ЕООД; \"Просперо Продакшън\" ООД; \"Дижей 100\" ЕООД; Издателство \"Еньовче\"; \"Четяща планета\"; Фондация \"Вяра, надежда, любов\"; Издателска къща \"Знаци\" и \"Авиана\" ЕООД.   И тази година изложението има фестивален характер и разгръща богата съпътстваща програма. Нашите посетители ще имат възможността да преживеят вълнуващи срещи с популярни български и чуждестранни автори.", "date": "2018.08.01", "title": "\"С книга на плажа\" в Бургас след седмица "}
{"url": "https://www.actualno.com/sciencelogy/apple-se-pohvali-s-naj-dobroto-trimesechie-v-istorijata-si-news_687764.html", "text": "  Американският технологичен гигант Apple се похвали с печалба от 11,5 млрд. долара за третото фискално тримесечие на 2018 година (второто календарно), предаде БГНЕС. Резултатът надмина прогнозите, предвид спада на продажбите на iPhone.     За същия период приходите са се увеличили с цели 17% до 53,3 млрд. долара. Приходите се дължат основно на продажбите на iPhone, други \"умни\" устройства, аксесоари и онлайн услуги.   Изпълнителният директор на компанията Тим Кук отбеляза, че това е най-добрата втора четвърт в историята на Apple, като за четвърти пореден отчетен период приходите се увеличават с двуцифрен процент.", "date": "2018.08.01", "title": "Apple се похвали с най-доброто тримесечие в историята си"}
{"url": "https://www.actualno.com/politics/remontirame-dva-vertoleta-mi-17-i-chetiri-mi-24-news_687917.html", "text": "  Министерството на отбраната (МО) ще ремонтира два вертолета Ми-17 и четири вертолета Ми-24. Това съобщиха от пресцентъра на Ведомството.     \"По повод на публикации и запитвания от медии Министерството на отбраната прави следното уточнение:   С решение на министъра на отбраната е открита процедура за възлагане на обществена поръчка с предмет „Възстановяване и осигуряване на летателната годност на вертолети Ми-17 и Ми-24“, която включва изпълнение на следните позиции:\r\n1. Осигуряване на летателната годност на вертолети Ми-17 - рамково споразумение;  2. Възстановяване на летателната годност на вертолети Ми-24 - рамково споразумение.   След публикуването на решението и обявлението за обществената поръчка е установено допуснато техническо несъответствие в обявлението, а именно: В раздел II „Обект на поръчката“, параграф II.2.1 „Общо количество или обем“ е записано, че ще бъдат ремонтирани 4 (четири) броя вертолети Ми-17. Коректният брой е 2 (два) броя вертолети Ми-17. Констатираното несъответствие ще бъде коригирано чрез „Решение за одобряване на обявление за изменение или допълнителна информация“ в срока, съгласно чл. 100, ал. 3 от Закона за обществените поръчки.\r\nЗа позиция 2 - „Възстановяване на летателната годност на вертолети Ми-24 - рамково споразумение“ представената техническа спецификация към процедурата включва възстановяване летателната годност на 6 (шест) броя вертолети Ми-24, но необходимостта на Военновъздушните сили (ВВС) към момента е за ремонт на 4 (четири) броя вертолети Ми-24 и обявената поръчка включва ремонта само на 4 (четири) броя Ми-24.    За допуснатото техническо несъответствие ще бъде потърсена отговорност\", уточняват още от Министерството на отбраната.", "date": "2018.08.01", "title": "Ремонтираме два вертолета Ми-17 и четири Ми-24"}
{"url": "https://www.actualno.com/sofia/s-folkloren-praznik-be-otbeljazana-130-godishnina-ot-otkrivaneto-na-centralna-gara-news_687903.html", "text": "  Днес в 12.00 часа на Централна гара София с народни танци служители на гарата и пътници  отбелязаха 130-та годишнина от откриването й.     Преди 130 години на този ден на гарата в София пристига първият международен влак от Лондон през Париж за Цариград (Истанбул) - легендарният Ориент експрес. С откриването на железопътната линия  Цариброд – София – Белово се поставя началото на Българските държавни железници.   Празничната за железниците седмица ще завърши с традиционното отбелязване на Деня на железничаря.  Ето и част от приветствието на генералния директор на НКЖИ инж. Красимир Папукчийски по повод професионалния  празник:   „Защо е необходимо да си спомним тази годишнина? Заради усещането за традиция и история, което за съжаление често губим; заради настоящето – необходими са ни упорството и вярата на миналите поколения; заради бъдещето – какъв ли ще е прочитът на тези след нас за нашия принос? И не на последно място – за повече самочувствие! Нашата професия е била и е част от българската държавност, на нас разчитат стотици хиляди за своето придвижване, наша е и задачата да превозим стотици хиляди тонове товари по най-екологичния и безопасен начин.\r\nНие сме избрали не просто професия, а доживотна отдаденост, нашето поколение има мисия – да превърнем стария железен път от Константинопол за Виена и Париж през Цариброд в нашия нов път към съвременните европейски железници“.    Празненството на Централна гара бе съпроводено с поздравления за професионални успехи и лично щастие на всички работещи в системата на железниците.   ", "date": "2018.08.01", "title": "С фолклорен празник бе отбелязана 130 годишнина от откриването на Централна гара"}
{"url": "https://www.actualno.com/analysis/vredite-koito-kapitalizmyt-nanese-na-evropa-news_687800.html", "text": "  От времето на краха, на така наречения реален социализъм изминаха почти 30 години. В резултат на това капитализмът укрепи своите позиции както в Източна, така и Западна Европа. Големи части на Европа преживяха капиталистическа контрареволюция. През 1989 година падна Берлинската стена, а през 1991 година Съветският съюз отиде в историята. След идеологическата Студена война капитализмът се превърна в победител и капиталистите започнаха да се държат като единствените победители. Ценностите, с които по-рано обществото се разпореждаше, бяха като трофеи, поделени между олигарси и транснационални корпорации. Милиони хора бяха лишени от социална защита във всички части на света. Спадът на профсъюзното движение доведе до влошаване на условията за живот за хората, работещи наемен труд. Това пише в свой анализ норвежкото издание steigan.no.     Населението в Източна Европа намаля с 24 милиона души. Много страни преживяват критичното бягство на младото и образовано население. В западноевропейските страни работната класа се увеличи с милиони, благодарение на трудовата миграция от Изток.    Едва ли някой на Запад тъгува по източноевропейския реален социализъм, но това, което се случи по-късно, показа, че този социализъм косвено е помагал да се укрепи положението на западната работническа класа. Когато този идеологически конкурент на западния капитализъм изчезна, до голяма степен изчезна и основата за класовия компромис, който няколко десетилетия осигуряваше реалното повишение на заплатите за повечето хора. В резултат делът на труда на наемните работници в създаването на ценностите пада, докато собствениците запазват по-голямата част от печалбата. Социалните различия се задълбочават във всички страни, милиони и в западноевропейските държави сега са под чертата на бедността. По този начин крахът на реалния социализъм се превърна в загуба за хората на труда както на Изток, така и на Запад в Европа. Той се превърна в триумф на капиталистите, които на практика имат свободата на действие в по-голямата част от Европа през последните 30 години. Когато го няма класовия компромис, в действителност на всички нива се води класова борба.   Ако на хората от западната част на Европа им е трудно да разберат причините за популярността на Владимир Путин, то това може да се обясни с липсата на знания за положението в Русия след разпада на Съветския съюз.   90-те години на XX век в Русия бяха време на бандити и крадци (олигарси), когато хората , имащи влияние, разделиха това, което принадлежеше на всички и за един ден се превърнаха в доларови милионери. За бившия съветски гражданин това означаваше катастрофа, гаранциите за безопасност изчезнаха, настъпи тържеството на криминалния контингент. Менталният обрат беше драматичен, съветските ценности се изравниха с нулата, дивият капитализъм започна да управлява всичко, за което обществото беше абсолютно неподготвено. Мечтата за западната демокрация, ако изобщо някой я беше разпространил, изчезна много бързо. Новата Русия се превърна в лаборатория на неолиберални експерименти, подкрепяни от САЩ, Запада и международни финансови институции. Беше въведен нерегулиран капитализъм без каквито и да било противопоставящи му се сили. Либералната шокова терапия при Елцин лиши руснаци от това да имат достоен живот. Съветският съюз имаше рейтинг на високо развита страна. По индекс на социално развитие заемаше 25 място в света, докато в същото време САЩ бяха на 18 позиция. Десет години след капиталистическата контрареволюция на Елцин Русия вече заемаше 60 място в този рейтинг. Брутният вътрешен продукт на страната се съкрати с 50% и това стана исторически рекорд, за която и да било страна в мирно време. Реалната заплата на повечето хора падна с 60%.    Когато Елцин си отиде от поста в новогодишната нощ на 1999 година, социологическите проучвания показваха, че той е бил подкрепян от едва 2% от населението. Това обяснява защо днес едва между 5 и 6% от руснаците биха гласували за либерален политик. Това обяснява и силните позиции на Путин. Макар повечето руснаци да подкрепят Путин, те все пак са наясно, че в страната има големи социални проблеми. Социологическите проучвания показват, че конфликтът между бедни и богати е най-важният въпрос за руски избирател. Същата капиталистическа контрареволюция се случи и в повечето страни от Източния блок. Големи групи от населението преживяха драматично влошаване на условията на живот. Милиони от тях отговориха на това социално предизвикателство, като емигрираха. За 30 години много държави преживяха драматичен и критичен за обществото спад на броя на населението. Миграцията, нарастващата смъртност и намаляващата раждаемост са причините за това. Латвия загуби всеки четвърти жител. България, Литва и Босна всеки 5. Населението на Украйна намаля с 18%, в Молдова със 17%, а в Румъния с 14%. Това ясно показва доколко тези страни са били отхвърлени назад.   Словения и Чехия в някакъв смисъл станаха изключение. Двете страни се възпротивиха на неолибералната шокова терапия и осъществиха постепенен преход към пазарна икономика. Емиграцията от Източна Европа намали безработицата и тя действа като клапан за политическо напрежение. Вместо да започнат борба в родината си, миграцията се разглежда от някои като най-лесното решение. Същия механизъм на миграция може да обясни защо строгата политика на съкращения в такива страни като Гърция и Испания не доведе до социални вълнения.    Четирите свободи в рамките на европейската икономическа зона са крайъгълните камъни на капиталистическата контрареволюция. Свободното движение на работна сила вътре в Европейския общ пазар на труда осигурява безкраен поток от работна сила на Запад. В резултат нивото на заплатата на значителна част от западноевропейската работна класа стагнира и дори намалява. Когато това се случва едновременно с това, че хората на наемния труд в Европа се сблъскват с мащабното настъпление на завоювани права, което днес се нарича модернизация на трудовия живот, капиталистическата контрареволюция се отразява на целия регион на Европейския съюз. Все по-голям брой европейци са принудени да се занимават със зле платена работа. В много страни това се случва в сътрудничество със социалните служби и държавните застрахователни компании, които искат онези, които живеят на помощи, да работят, за да ги получават.\r\nОсвен това европейското профсъюзно движение губи своите позиции. То се оказа само в значителна степен способно да организира трудовите мигранти, които често се вербуват на работа чрез агенции и които работят по краткосрочни трудови договори. Затова временните трудови договори не се възобновяват или предприятията, към които съществува профсъюзът, просто се разпадат. В много страни членовете на профсъюзите са около 20% от трудещите се, а понякога и по-малко. Това се отнася за такива големи европейски страни като Германия, Испания и Франция. В последната членове на профсъюзите са едва 8% от наемните работници. Когато повечето от служителите не са в профсъюзи, властта на работодателя нараства, особено когато това се случва паралелно с модернизация на европейското законодателство, което повлия на трудовия живот в Норвегия чрез договора за европейската икономическа зона.   Днес Европейският съюз не може да гарантира провеждането на друга политика. Политическите правила на играта в системата на ЕС правят практически невъзможно провеждането на социалдемократична или социалистическа политика. Затова всички разговори на псевдолевите за промяна на ЕС отвътре са политическа фикция. Общото европейско законодателство в бизнеса е конструирано така, че да служи на интересите на капитала. За особено циничните покупатели на труда социалният дъмпинг се превърна в бизнес елемент. В Норвегия има редица примери за експлоатация на мигранти. \r\nНаскоро вниманието беше привлечено от скандала с акционерното дружество, което подбира персонал за болници и домове за възрастни хора от Литва, Латвия, Унгария и Словакия. Сложната структура на компанията помагаше за укриването на парични потоци и усложняваше контрола от страна на обществото. Когато всичко се разкри, се оказа, че латвийските медицински сестри, работещи за тази компания в Норвегия, са получавали 74 крони на час. В същото време латвийските власти алармират, че в страната недостига медицински персонал.    Не трябва да се мисли, че капитализмът се е закрепил благодарение на това, че е популярен. Там, където капиталистическата контрареволюция е достигнала най-далеч, той е най-малко популярен. Реакционните десни националисти в голяма степен спечелиха дивиденти от народното недоволство в Източна Европа, но това се вижда и в някои западноевропейски страни. Едновременно с това много социалистически сили са в своя подем. Понятието \"социализъм\" съвсем незадължително действа ужасяващо на поколението, родило се след Студената война. Младите искат да имат безплатно образование, да имат работа и жилище, при това без да се превръщат в роби на кредитите. Ясните гласове, придвижващи социалистическото мислене сега получават такава подкрепа, за каквато само допреди няколко години беше невъзможно и да се мечтае. Колкото по-ясно се вижда лицето на контрареволюционния капитализъм, толкова по-голяма може да стане подкрепата за социалистическия проект. ", "date": "2018.08.01", "title": "Вредите, които капитализмът нанесе на Европа"}
{"url": "https://www.actualno.com/europe/sasht-prodava-na-danija-pvo-sistemi-za-zashtita-news_687768.html", "text": "  Държавният департамент на Съединените американски щати е одобрил продажбата на 46 ПВО ракети SM-2 за Дания, съобщиха от Пентагона. Според Вашингтон тази оръжейна сделка ще \"окаже поддръжка на съюзниците от НАТО и ще осигури политическа стабилност и икономически просперитет на региона\", пише БГНЕС.     Министерството на отбраната на САЩ по закон е задължено да уведомява Конгреса при продажбата на оръжие и военно оборудване в чужбина. Конгресът има 30 дни, за да блокира сделката.   Продажбата ще бъде осъществена от американския оръжеен гигант \" \".\r\nРакетите SM-2 не носят експлозивен заряд и унищожават балистични ракети чрез директно попадение, благодарение на своята кинетична енергия.  ", "date": "2018.08.01", "title": "САЩ продава на Дания ПВО системи за защита"}
{"url": "https://www.actualno.com/sciencelogy/syd-v-sasht-zasega-zabrani-da-se-publikuvat-publichno-diagrami-za-3d-printirane-na-oryji-news_687770.html", "text": "  Съд във Вашингтон разпореди временна забрана за публикуване в интернет на диаграми за създаване на огнестрелно оръжие с помощта на 3Д принтери, предаде БГНЕС.     Съдия Робърт Лесник аргументира решението си с мотива, че по този начин предпазва американските граждани.   През юни администрацията на президента на Съединените американски щати Доналд Тръмп даде разрешение на компанията Defense Distributed за публикуване в интернет чертежи на оръжия, което може да бъде отпечатано от пластмаса с помощта на 3Д принтер. Преди 5 години обаче администрацията на бившия американски президент Барак Обама забрани на компанията да публикува подобни схеми. Основателят Defense Distributed Коди Уилсън заведе дело срещу това ограничение през 2018 година.\r\nУилсън предвиждаше на 1-ви август т.е. днес да публикува в интернет схеми за принтирането на пистолети и карабини, включително AR-15, с която в САЩ бяха извършени няколко масови убийства. Решението на съда ще осуети намеренията му.  ", "date": "2018.08.01", "title": "Съд в САЩ засега забрани да се публикуват публично диаграми за 3D принтиране на оръжи"}
{"url": "https://www.actualno.com/scene/15-bylgarski-grada-shte-se-vkluchat-v-nosht-na-teatrite-2018-news_687895.html", "text": "  Стотици събития в 15 български града на разнообразни локации – от стандартните сцени в театрите през барове, музикални зали, търговски центрове, кина, галерии, алтернативни места, ще отпразнуват театралното изкуство и шестата Нощ на театрите.      Нощните персонажи ще са колоритни, темпераменти и още по-вдъхновени да застанат очи в очи със своята публика. Такава ще е и специалната фотосесия, в която традиционно участват всички творци, посветили се на европейския театрален форум. Тази година пред обектива на фотографа Диляна Флорентин застават любимите актьори Владо Пенев, Юлиан Вергов, Владо Карамазов, Ованес Торосян, Иван Бърнев, Дарин Ангелов, Деян Ангелов, Христо Мутафчиев, Теодора Духовникова, Ана Пападопулу, Луиза Григорова, Силвия Петкова, Весела Бабинова, Койна Русева и Рая Пеева, световноизвестният български диригент Максим Ешкенази, прима балерината Марта Петкова и премиер солистът Никола Хаджитанев от Софийска опера и балет. Фотографиите ще бъдат включени в изложба на няколко места в София и Пловдив.    . Там всички почитателите на театралното изкуство ще намерят подробна информация за събитията, включени в програмата на Нощта, за посланиците и специалните проекти. Чатбот платформата Владроб Кънекто във Viber e последно поколение дигитален асистент, отговарящ на всички изисквания за безпроблемно и бързо намиране на информация.      Интерактивна инсталация на комуникативно място в София, което все още се пази в тайна, ще покаже живота на посланиците на инициативата. Всеки ще може да застане очи в очи с тях и да погледне през техните очи. - репетиции, подготовка за представление, минаване на текст, грим и др. под.\r\nНощ на театрите започна да се провежда в България преди 6 години благодарение на Фондация \"Арт Проджектс\" и Фондация \"Асоциация Информбюро\", които обединиха усилията си да реализират една доказала се в европейската практика платформа.         Зад идеята на платформата стои Елеонора Роси от Франция. Нейният концептуален план се нарича \"LA NUITÉE - THE INTERCULTURAL NIGHT OF EUROPEAN THEATER\" и е обнародван официално в Париж на 5 октомври 2009. В тази Нощ Театърът се превръща в основна тема и събира по едно и също време всички, които го обичат. Освен спектакли в театрите и на алтернативни места се случат множество срещи, дискусии, изложби, концерти, разходки зад кулисите, контакти и нови възможности за сближаване на театъра с неговата публика.", "date": "2018.08.01", "title": "15 български града ще се включат в \"Нощ на театрите 2018\""}
{"url": "https://www.actualno.com/europe/bashar-asad-pobedata-e-blizo-news_687869.html", "text": "  Сирийският президент Башар Асад каза на своите войски днес, че те са близо до победата в седемгодишната гражданска война.     В началото на миналата година правителствените войски контролираха едва 17% от територията на Сирия, но оттогава в резултат на поредица от успешни офанзиви те изтласкаха бунтовниците от множество от техните твърдини, така че в момента правителството на Асад контролира две трети от страната.   \"Датата на нашата победа е близо\", каза Асад в отворено писмо до армията. \r\nКонтролът върху голяма част от територията беше възстановен без наземни битки, тъй като съпротивата предпазливо се съгласяваха да напуснат подлаганите на тежки бомбардировки от руски бойни самолети свои укрепления. Сирийската армия беше подкрепяна при своите операции от руска бойна авиация, ирански войски и бойци от Иран, Ливан, Ирак и Афганистан, предаде БГНЕС.  ", "date": "2018.08.01", "title": "Башар Асад: Победата е близо"}
{"url": "https://www.actualno.com/europe/gasterbajterite-izkarvat-blizo-13-ot-budjeta-na-ukrajna-news_687879.html", "text": "  Работещите в чужбина украинци заработват около една трета от доходите на държавния бюджет, съобщи телевизия 112 Украйна.     Сумата от идващите от чужбина пари е съпоставима с осигурявинте на хазната приходи от митниците на страната. „гастербайтерите се превели в Украйна три пъти повече пари, отколкото Международния валутен фонд, ЕС и САЩ, взети заедно. През първите шест месеца на тази година гастарбайтерите вече са превели в Украйна 5,3 млрд. долара, което е с 31% повече от същия период миналата година“, се казва в информацията.   „9,3 млрд. долара дойдоха в Украйна през миналата година само чрез платежните системи. Още 4-5 млрд. долара вероятно са били внесени в „портмонета“. Трудовите мигранти заработват близо една трета от всичцки доходи в бюджета на Украйна. „ Според телевизията ако всички пари, вкарани в Украйна от работещите зад граница украинци, бъдат събрани, може да се окаже, че даже половината от бюджета на Киев идва от чужбина.\r\nСпоред икономиста Александър Охрименко „износът на работна сила стана главен източник за получаването на валута в Украйна“ и този факт само ще се засилва в следващото десетилетие. Според висш чиновник от националната банка на Украйна най-популярният неофициален канал за прехвърляне на парите е пренасянето имлично от хората, предаване чрез приятели или роднини, а също и чрез шофьори, които пътуват по международните трасета.  Според експерти в момента зад граница работят между 3 и 6 млн. украинци, което съставлява около 16% от работоспособното население на страната. Парадоксално, но най-много от гастарбайтерите си изкарват парите в Русия. В същото време най-много пари идват от работещите в Полша – около една трета.   ", "date": "2018.08.01", "title": "Гастербайтерите изкарват близо 1/3 от бюджета на Украйна"}
