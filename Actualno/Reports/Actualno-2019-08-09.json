{"url": "https://www.actualno.com/politics/chinovnichesko-mylchanie-ima-li-nesyotvetstvie-i-shte-ima-li-globi-zaradi-napgejt-news_778131.html", "text": "      Поредна седмица изтече, поредни държавни институции не искат да се занимават с поставени от въпроси по актуални теми.      Този път мълчанието е за и на прокуратурата. Още на 2 август изпратихме въпроси до Комисията за защита на личните данни (КЗЛД), касаещи случая с хакерската атака срещу НАП, който върви като сапунен сериал. Съществените въпроси са 3 и касаят положението със защитата на личните данни – тема, по която отговорна е точно КЗЛД. Ето и какви са питанията:\r\nВъв връзка с от страна на прокуратурата на висши политици и магистрати (Бойко Борисов, Делян Пеевски и Сотир Цацаров):   1. Има ли правомощия КЗЛД да глоби отговорните за теча на подобна информация - тоест Специализираната прокуратура?  2. Ще глоби ли КЗЛД Специализираната прокуратура, ако има такива правомощия в случая?\r\n3. Тъй като е публично известно, че две националния телевизии (Нова телевизия и ТВ \"Европа\") са показали в ефир информация, позволяваща да се намерят хакнатите от НАП данни (линк за достъп към данните, парола и потребителско име), как ще реагира КЗЛД в случая? Ще бъдат ли глобени двете телевизии?\r\nКъм момента на пускане на настоящия материал не разполага отговор по нито един от тези въпроси.       Втората серия въпроси касае първата порция от публикувани от прокуратурата доказателства по делото срещу обвиняемите за кибертероризъм от TAD Group. Целта на питанията е да бъде кристално ясно изчистена хронологията на задържането на Кристиян Бойков – соченият за физически извършител на хакерската атака от прокуратурата.\r\nПопитахме държавното обвинение кога точно е арестуван Бойков – дата и час. Причината за този основен въпрос е , че на база изложени публично доказателства от Спецпрокуратурата, при липса на потвърждение за точните времеви параметри на ареста на Бойков може и да се окаже, че няма как той да е пратил някой от двата имейла (или и двата) до български медии, касаещи новината за атаката срещу НАП - ако преди това вече е било в ареста. Попитахме и дали една от снимките на Бойков, публикувани като доказателства, показва моментът, в който е изпратен мейлът с връзка за сваляне на базата данни или мейлът, който (уж) е писан от руски хакер. На база представените данни изглежда става въпрос за втория мейл. Към момента на публикуване на материала няма отговор.\r\nИначе втора порция доказателствен материал по случая с хакерската атака срещу НАП. В , държавното обвинение уточнява, че: \"В съответствие с чл.41, ал.2 от КРБ, Апелативната специализирана прокуратура и Специализираната прокуратура считат, че българските граждани имат право на информация по въпроси, които представляват за тях законен интерес, ако информацията не е държавна или друга защитена от закона тайна или не се засягат чужди права.\"\r\nКакво показват доказателствата - научете в ! ", "date": "2019.08.09", "title": "Чиновническо мълчание: Има ли несъответствие и ще има ли глоби заради НАПгейт?"}
{"url": "https://www.actualno.com/starazagora/poredna-dezinsekcija-sreshtu-komari-i-imago-v-stara-zagora-news_778175.html", "text": "      Заради падналите обилни валежи и влагата, които благоприятстват увеличаването на популацията на комарите в Стара Загора ще се извърши поредна Извънредното третиране на тревните площи, паркове и градини, улици и пространствата около водните обекти в града ще се извърши по график на 12, 13 и 14 август (понеделник, вторник и сряда).      За дезинсекцията ще бъде използван биоцид . Фирмата изпълнител за третирането ще използва специализирана мобилна техника монтирана на пикап.   Със заповед  на кмета са определени длъжностните лица, служители на общинската администрация, които ще следят за изпълнението на дейностите, а контрол ще упражнява Регионалната здравна инспекция в Стара Загора.\r\nДезинсекцията на паркове, детски площадки, улици и булеварди ще се извършва от 20 часа. На  ще се работи в административните бюра (АБ) на  - в АБ и АБ , а на  - в АБ и АБ .    ", "date": "2019.08.09", "title": "Поредна дезинсекция срещу комари и имаго в Стара Загора"}
{"url": "https://www.actualno.com/ruse/malajzijski-investitori-s-interes-kym-podobrjavane-na-transportnata-ni-infrastruktura-news_778172.html", "text": "      Малайзийска компания проявява инвестиционен интерес към изграждането на втори мост над река Дунав при гр. Русе, както и за строителството на автомагистралата между Русе и Велико Търново.      Областният управител на област Русе Галин Григоров заедно с председателя на парламентарната комисия по регионална политика, благоустройство и местно самоуправление и народен представител Искрен Веселинов проведоха среща с Гох Ченг Нуат, собственик и управител на малайзийската  Eonmetall Group Berhad.   Веднага след срещата бе даден и брифинг пред медиите.\r\nВажно е да се отбележи, че Eonmetall Group Berhad имат над 35-годишен опит в изграждането на водещи инфраструктурни проекти в цяла Азия. Като предимство на малайзийската компания бе изтъкнато, че като частна фирма за разлика от китайските инвеститори те не изискват държавни гаранции, които се акумулират във външния дълг на страната, което би било предпоставка за влошаване на икономическите й показатели и съответно не добър знак пред Европейския съюз.  Очакванията са проект от такива мащаби, чиято стойност би възлязла на около 2 млрд. лв., да бъде изцяло базиран на принципите на концесията. За целта вече са проведени и разговори с началника на кабинета на министъра на регионалното развитие и благоустройството в България. Интерес има и за евентуалното строителство на мостове на река Дунав при Никопол и Силистра.    Сред гостите бяха и още Тап Куан Чуан от Eonmetall Group Berhad, както и Антон Стайков, представител на фирмата в България и управляващ съдружник и съсобственик.    Подобаващо внимание бе отделено и на възможността да бъде възстановена дейността на летището в Щръклево, както и изграждането в непосредствена близост до него на най-големия в страната логистичен център, свързващ пристанище, летище и сухоземен транспорт. ", "date": "2019.08.09", "title": "Малайзийски инвеститори с интерес към подобряване на транспортната ни инфраструктура"}
{"url": "https://www.actualno.com/society/s-videonabludenie-na-granicata-s-rumynija-shte-sledim-dezinfekcijata-na-vlizashtite-avtomobili-news_778304.html", "text": "      На граничните контролно-пропускателни пунктове с Румъния ще има постоянно видеонаблюдение, за да се следи в реално време дали се извършва дезинфекция на влизащите в страната ни автомобили. Това съобщиха от пресслужбата на областната администрация в Добрич след срещата във Велико Търново на областния управител Красимир Кирилов с министъра на земеделието Десислава Танева във връзка с ограничаване на Африканската чума по свинете и нейното пренасяне през границата.      Обсъден е бил и механизмът, по който стопаните на т. нар. „задни дворове“ ще получат до 300 лв. за дезинфекция. За целта до 26 август всяка област трябва да представи в Министерството на земеделието, храните и горите списъци на стопанствата с до пет прасета, чиито собственици доброволно са ги заклали. С изготвяне на списъците ще бъдат ангажирани кметове и кметски наместници и да са подписани от тях, както и от ветеринарния лекар и съответния областен управител.   На заседанието на областната епизоотична комисия в понеделник ще се уточнят сроковете за събиране и обобщаване на информацията за област Добрич, за да могат собствениците, които заклаха животните си, да получат средства за дезинфекция на стопанствата. ", "date": "2019.08.09", "title": "С видеонаблюдение на границата с Румъния ще следим дезинфекцията на влизащите автомобили"}
{"url": "https://www.actualno.com/balkani/liderite-na-turskite-i-gryckite-kiprioti-shte-se-sreshtnat-s-generalnija-sekretar-na-oon-news_778352.html", "text": "      Лидерите на турските и гръцките киприоти обявиха готовността си да проведат тристранна среща с генералния секретар на ООН Антонио Гутериш през септември, за да планират възобновяване на преговорите. Това заявиха от ООН след края на срещата между Никос Анастасиадис и Мустафа Акънджъ, пише кипърското англоезично издание Cyprus Mail, цитирано от агенция \"Фокус\".      Това беше първата среща между двамата лидери от миналия февруари насам. В съвместното изявление, публикувано от ООН, се казва, че Анастасиадис и Акънджъ са провели искрен и конструктивен обмен на мнения и са обсъдили задълбочено основните принципи.\r\nДвамата лидери са решили да продължат да участват в усилията, полагани от специалния пратеник на ООН в Кипър Джейн Хол Лют, с решимостта да финализират план за действие, „който ще даде възможност за структурирани и ориентирани към резултати преговори, водещи до постигане на споразумение възможно най-скоро“.   Акънджъ и Анастасиадис също така решиха да обявят готовността си да проведат тристранна среща с генералния секретар на международната организация. Това ще се случи след Общото събрание на ООН следващия месец.  По отношение на мерките за изграждане на доверието между двете общности, двамата лидери приветстваха прилагането на вече обявените, включително електроенергийна връзка и оперативна съвместимост на мобилните мрежи, които ще улеснят взаимодействието.\r\n„Двамата лидери също така потвърдиха своите задължения за засилване на работата на техническите комитети с цел подобряване на ежедневието на всички кипърци и прилагане на допълнителни мерки за изграждане на доверие с подкрепата на ООН“, завършва изявлението.     ", "date": "2019.08.09", "title": "Лидерите на турските и гръцките киприоти ще се срещнат с генералния секретар на ООН"}
{"url": "https://www.actualno.com/sciencelogy/napgejt-predizvika-urok-vyv-facebook-s-primeri-za-probivi-v-kup-dyrjavni-sajtove-snimki-news_778440.html", "text": "      Истински фестивал в стил, какъвто не са си и въобразявали създателите на култовия филм от 1995 година „Хакери” се развихри във Facebook.      Двама членове на Facebook групата \" \" публикуваха серия от доказателства под форма на скрийншоти колко струва киберсигурността на държавата.\r\nОсновен елемент в \"показаното\" е сайтът на Държавна агенция \"Електронно управление\" (ДАЕУ). Публикуван е скрийншот, показващ, че лесно се виждат пароли за достъп през изходния код на сайта - само с просто дописване на адреса на сайта . Подигравката е пълна, защото всичко това е достъпно през Google т.е. не се извършва по същество хакерска дейност, тъй като за \"откритието\" се ползва най-известната интернет търсачка в света. А илюстрацията е направена със снимка на Националната информационно-образователна кампания за киберхигиена под надслов \"Няма да ме хакнат\".   Далеч обаче не говорим само за ДАЕУ. Даден е пример как се намира IP адресът на сървъра на Търговския регистър през Google. Подигравката в случая е свързана с , който публикува прокуратурата по случая с хакерската атака срещу НАП. Там има свидетелски показания как колеги на обвиняемия като физически извършител на хакерската атака Кристиян Бойков му търсели IP адреса на новия сървър на НАП. Още по-страшен е примерът с Агенция \"Митници\". За там директно е описано как можеш да се регистрираш като админ на сайта им и да правиш каквото си пожелаеш – всичко това през Google, което показва каква точно е поддръжката.     На този фон изглежда някак вече безинтересно как през Агенцията по вписванията се появяват незащитени ЕГН-та. \"Бонус\" обаче е информацията за извършени плащания от притежателите на ЕГН-тата, плюс други банкови данни. Припомняме, че за националната сигурност за 2018 година изрично е написано следното: че има \"сравнително ниското ниво на информираност както на бизнеса, така и на гражданите\" що се отнася до един от методите за киберпрестъпления – социалния инженеринг. А в началото на май , че за първи път България печели 1 460 000 евро по Механизма за свързване на Европа за реализация на 4 проекта за киберсигурност. Това съобщи българският еврокомисар по цифровата икономика и общество Мария Габриел, в чийто ресор е въпросът за киберсигурността на ЕС. ", "date": "2019.08.09", "title": "\"НАПгейт\" предизвика урок във Facebook с примери за пробиви в куп държавни сайтове (СНИМКИ)"}
{"url": "https://www.actualno.com/society/otbeljazvame-140-g-ot-syzdavaneto-na-bylgarskite-voennomorski-sili-news_778379.html", "text": "      Министърът на отбраната Красимир Каракачанов и началникът на отбраната генерал Андрей Боцев ще присъстват на тържествата в гр. Варна, посветени на 140-ата годишнина от създаването на Военноморските сили (ВМС). В тях ще участват също заместник-началниците на отбраната вицеадмирал Емил Ефтимов и генерал-лейтенант Димитър Илиев, както и директори на дирекции от Министерството на отбраната, съобщиха от МО.      На 10 август от 10.00 ч. във Фестивалния конгресен център в гр. Варна ще се състои церемонията за връчване на дипломите на студентите от „Випуск 2019” на ВВМУ „Н. Й. Вапцаров”. Дипломи ще получат 338 студенти, успешно завършили своето обучение в 8 бакалавърски и 6 магистърски програми. Първенец на випуска сред студентите е Диляна Димитрова, завършила с пълно отличие специалността „Информационни и комуникационни технологии в морската индустрия“, редовна форма на обучение.   Същия ден министърът на отбраната Красимир Каракачанов, заместник-началниците на отбраната вицеадмирал Емил Ефтимов и генерал-лейтенант Димитър Илиев и командирът на ВМС контраадмирал  Кирил Михайлов ще участват в тържественото събрание – концерт, посветено на 140-ата годишнина от създаването на военния ни флот. То ще започне в 18.00 ч. в зала 1  на Фестивалния конгресен център в града. Министър Красимир Каракачанов и вицеадмирал Емил Ефтимов ще поздравят личния състав на ВМС по повод празника и ще наградят военнослужещи и цивилни служители, отличени за постигнати високи резултати при изпълнение на служебните си задължения. Гости на тържеството ще бъдат висши офицери от военноморските сили на САЩ, Румъния, Турция, Грузия и Италия, представители на държавната и местната власт, ветерани от военния ни флот.\r\nПо традиция кулминацията на честванията по повод създаването на ВМС ще съвпадне с тържествения акт по връчване на дипломите за завършено висше образование и присвояване на първо офицерско звание на курсантите от „Випуск 2019“ на ВВМУ „Никола Йонков Вапцаров“. Ритуалът ще започне в 9.00 ч. на 11 август (неделя) на Морска гара Варна с тържествено издигане на Военноморския флаг и флаговете за разцветяване на военните кораби. Министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще поздравят младите офицери от „Випуск 2019“ по повод успешното завършване на ВВМУ и постъпването им на служба във военния ни флот.  През тази година дипломи и офицерски пагони ще получат 15 курсанти, завършили петгодишния курс на обучение по специалността „Организация и управление на военни формирования на тактическо ниво от ВМС“ със специализации „Корабоводене за ВМС“, „Военноморски комуникационни и радиотехнически системи“ и „Корабни машини и механизми“. Седем от тях са с отличен успех, а първенец на випуска сред курсантите е Петър Генов от специализация „Военноморски комуникационни и радиотехнически системи“.\r\nСлед тържествения ритуал, в 11.00 ч. в района на Морска гара Варна военнослужещи от ВМС ще демонстрират умения при изпълнението на елементи от операция по морска сигурност.   Същия ден на Морска гара Варна жителите и гостите на града ще могат да посетят фрегатата „Смели“.    Българският военен флот е създаден на 12 август 1879 г. в град Русе. През 1897 г. започва изграждането на черноморския флот с главна база Варна. Първите български морски офицери се подготвят в академиите на Русия, Италия, Австро-Унгария и Франция. По време на Балканската война 1912-1913 г. и на Първата световна война флотът активно участва в бойните действия. Тогава се създават подводните сили и морската авиация, започват операции по миночистачна дейност и противолодъчна защита.\r\nВоенноморските сили защитават интересите на Република България в морските пространства, гарантират нейния морски суверенитет и подготвят формирования за участие в подкрепа на международния мир и сигурност и за оказване помощ на населението. ", "date": "2019.08.09", "title": "Отбелязваме 140 г. от създаването на българските Военноморски сили "}
{"url": "https://www.actualno.com/yambol/na-vtora-instancija-othvyrlena-e-jalba-na-emblematichna-ferma-zaradi-merkite-sreshtu-chumata-po-ovcete-news_778569.html", "text": "      В разгара на заразата с африканска чума по свинете и неособено успешните опити на властите да се справят с проблема Агенцията по храните съобщи за отхвърлена от съда срещу принудително убиване на животните му, пише \" \".      Административният съд в Сливен е отхвърлил на първа инстанция жалбата на собственика на ферма в Болярово като неоснователна. Решението е от 7 август, а делото е образувано по жалба на Христо Христов срещу заповед на директора на Областната дирекция по безопасност на храните - Ямбол. Представители на Христов във фермата са Ана Петрова и Тодор Христов. Петрова нашумя с методите си да спира опитващите се да влязат във фермата ѝ представители на БАБХ.    е от миналата година, когато ветеринарните власти отново имаха големи проблеми да решат проблема с чумата по дребните преживни животни. Тогава фермери от различни части на страната отново защитаваха животните си с аргумента, че те не са заразени и не трябва да бъдат унищожени.\r\nПо конкретния случай случай областната дирекция на агенцията в Ямбол е издала заповед за заличаване регистрацията на животновъдния обект и обезсилване удостоверението за регистрация заради извършени груби нарушения на изискванията на Закона за ветеринарномедицинската дейност от страна на собственика (ползвателя). Мерките бяха наложени, след като стопаните възпрепятстваха достъпа до фермата от контролните органи. По този начин Ана Петрова и Тодор Христов попречиха на изпълнението на ветеринарномедицинските мерки за профилактика, ограничаване и ликвидиране на болестта при обявено вторично огнище на чума по дребните преживни животни, посочват от агенцията. Допълват и, че по смисъла на закона тези действия са грубо нарушение, тъй като поставят в риск живота и здравето както на животните, така и на хората, и водят до икономически загуби.  Въпреки че чумата по дребните преживни животни беше овладяна, България продължава да има статут на страна, инфектирана с болестта, заради действията на стопаните в Болярово и отказа им огнището на заразата в града да бъде унищожено, посочват от БАБХ. По тази причина България не може да влезе в процедура, която трае 6 месеца, за обявяването ѝ на страна, свободна от чума по дребните преживни животни, съответно и да се освободят търговските отношения.\r\nРешението на Административния съд в Сливен може да бъде обжалвано в 14-дневен срок пред Върховния административен съд. ", "date": "2019.08.09", "title": "На втора инстанция - отхвърлена е жалба на емблематична ферма заради мерките срещу чумата по овцете"}
{"url": "https://www.actualno.com/society/potvyrdeno-navesite-na-terasata-na-plamen-georgiev-sa-nezakonni-news_778657.html", "text": "      Окончателно решение бе взето по казуса с апартамента на бившия антикорупционен шеф. Навесите на терасата на Пламен Георгиев са незаконни, от община Слатина.      Втората проверка на районните инспектори стига до същите изводи, както и преди 3 месеца. Почти 60 квадрата от навесите са без необходимите строителни книжа.   Заповедта за събаряне вече е подготвена и ще бъде връчена на Георгиев на 19 август.\r\nПървото становище на община Слатина от директора на столичния строителен надзор Влади Калинов. Той се раздели с поста си, а кметът на Слатина извърши повторна инспекция.  Пламен Георгиев, , трябва да премахне незаконно построеното за своя сметка до първите дни на октомври. Георгиев може да обжалва решението в съда.\r\nПрипомняме, че скандалът с терасата върху покрива на жилището на Пламен Георгиев започна с твърдение на организацията \"Антикорупционен фонд\", че той е пропуснал да декларира 186 квадратни метра от своя апартамент. Георгиев не се съгласи с твърдението. Започна обаче проверка за законността на навеса.   \"Около 1 метър е над височината на законовите изисквания. Изцяло трябва да бъдат премахнати тези два навеса\", каза преди време Наталия Стоянова, кмет на район \"Слатина\", Столична община.    Самият Пламен Георгиев заяви, че казусът с терасата е атака срещу него от олигарси, които комисията разследва. Премиерът Бойко Борисов препоръча на Георгиев да излезе в отпуска, докато се направи проверки от НАП и прокуратурата, както и се случи. ", "date": "2019.08.09", "title": "Потвърдено: Навесите на терасата на Пламен Георгиев са незаконни"}
{"url": "https://www.actualno.com/asia/v-tajvan-edin-chovek-e-zaginal-ot-tajfuna-lekima-news_778589.html", "text": "      Един човек е загинал, а много са ранени от супертайфуна „Лекима” в Тайван, предава агенция „Синхуа”.      Над 80 хиляди жители са останали без електричество.   Тайфунът е нанесъл по-малко поражения, отколкото се е очаквало.\r\nМестната метеорологична служба съобщи, че опасността от силната буря е отминала, но тайфунът все още застрашава северните части на Тайванския пролив.  „Лекима” засегна и транспортните връзки на острова. Повече от 500 полета са отменени, а други 200 са задържани. ", "date": "2019.08.09", "title": "В Тайван един човек е загинал от тайфуна „Лекима” "}
{"url": "https://www.actualno.com/europe/v-avstrija-otkriha-bebeta-tigri-vyv-vanata-na-apartament-news_778611.html", "text": "      Австрийската полиция съобщи, че две бебета тигри са открити във ваната на обитаван от 34-годишна словачка апартамент в източната част на страната, предаде Асошиейтед прес.      Властите в провинция Долна Австрия поясниха, че местна организация за защита на животните била предупредена, че в жилището живеят бебета тигри. Те били открити във ваната на апартамент в Хайнбург, близо до границата със Словакия.   Животинките минали преглед във ветеринарна клиника и властите вече им търсят постоянен дом.\r\nНе я ясно защо жената ги държала в апартамента си.   ", "date": "2019.08.09", "title": "В Австрия откриха бебета тигри във ваната на апартамент"}
{"url": "https://www.actualno.com/europe/novi-vzrivove-v-achinsk-ima-postradali-news_778478.html", "text": "      В близост до артилерийския арсенал в Ачински район на Красноярския край избухна взрив. Пет човека са пострадали от ударната вълна, съобщава РИА Новости.      По време на разминиране на територията на горящия военен арсенал в Красноярския край избухна нов взрив, вследствие на което са ранени петима души.   Два пътнически влака, в които се намират около 800 пътници, вероятно ще бъдат пренасочени по обходен маршрут.\r\nВ понеделник в склада на арсенала избухна пожар, предизвикал взривяване на снарядите. Гасенето на пожара отне цяло денонощие.  Загина един човек, а 13 бяха ранени. От 20-километровата зона на инцидента бяха евакуирани над 16 хиляди жители от околните населени места. ", "date": "2019.08.09", "title": "Нови взривове в Ачинск, има пострадали "}
{"url": "https://www.actualno.com/society/evropol-arestuva-70-dushi-v-16-dyrjavi-za-trafik-na-deca-news_778706.html", "text": "      Полицейските служби в няколко европейски страни са арестували 70 човека в хода на специална операция срещу трафика на деца, обяви днес Европол.      В ръководената от Великобритания операция, която е била проведена от 17 до 23 юни т. г., са участвали 16 държави от ЕС, включително България, както и Исландия и Швейцария. Правоохранителните органи са били подпомагани от социални служби, общински власти и неправителствени организации.   Проверени са били 125 хиляди лица и 63 800 превозни средства и са били извършени обиски в 1100 обекта - частни имоти, предприятия и хотели. Имало е проверки по железопътни гари, летища и гранични пунктове. В хода на разследването са били идентифицирани 206 предполагаеми жертви, 53 от които малолетни.\r\nВ резултат на операцията са арестувани 34 души за трафик на хора и 36 - за отвличане, трафик на деца с цел сексуална експлоатация и способстване за незаконна имиграция. Същевременно е осъществена разяснителна кампания в училищата как децата да се предпазят от трафикантите на хора, които после използват жертвите си за просия, сексуална и търговска експлоатация.  В съобщението на европейската полицейска агенция се казва, че тя само е координирала обмена на информация между страните и е правела анализ на събраните данни. ", "date": "2019.08.09", "title": "Европол арестува 70 души в 16 държави за трафик на деца"}
{"url": "https://www.actualno.com/society/novinite-naj-vajnoto-za-denja-9-avgust-news_778416.html", "text": "      Редакционният екип на Actualno.com ви представя най-важните новини за изминалия ден, 9 август.       Податки за изнудване – такава картина рисува втората серия доказателства по делото срещу директорите на TAD Group Иван Тодоров и Георги Янков, както и служителя им Кристиян Бойков. Доказателствата бяха пуснати публично от прокуратурата, в четири отделни файла, като два от тях представляват хронология на водени през Telegram разговори, в чатове.   Окончателно решение бе взето по казуса с апартамента на бившия антикорупционен шеф. Навесите на терасата на Пламен Георгиев са незаконни, съобщиха за bTV от община Слатина. Втората проверка на районните инспектори стига до същите изводи, както и преди 3 месеца. Почти 60 квадрата от навесите са без необходимите строителни книжа. Прокуратурата направи публично достояние нова серия от доказателства по делото за хакерската атака срещу НАП. Те бяха представени по време на гледането на мярката за неотклонение на собственика на TAD Group Иван Тодоров.     Поредна седмица изтече, поредни държавни институции не искат да се занимават с поставени от Actualno.com въпроси по актуални теми. Общо 2566 души са получили българско гражданство през първите шест месеца на 2019 г. Това сочат данни на Комисията за българско гражданство в кабинета на президента на Република България Румен Радев. Миналата година обаче гражданство на България, държава членка на ЕС, са получи 3619 граждани на Република Северна Македония.    Това е очаквано решение за тези, които познават сферата. Трансплантационният туризъм и търговията с органи е в основата на решението тези държави да преустановят временно тази дейност с чужденци. Надявам се да е временно. В София средната заплата е 1724 лв. Столичани взимат с около 480 лв. повече от средното възнаграждение за страната, което е в размер на 1247 лв., сочат последните официални данни на Националния статистически институт за месец март. Почти незабелязано Русия натрупа огромен златен и паричен резерв. Човек би могъл да си помисли, че Владимир Путин се готви за война или някаква тежка криза. Какво се крие зад тези действия на Кремъл, пита Константин Егерт в анализ за Deutsche Welle. ", "date": "2019.08.09", "title": "Новините: Най-важното за деня, 9 август"}
{"url": "https://www.actualno.com/society/sedmicata-v-absurdi-5-9-avgust-news_774483.html", "text": "                  Хората са абсолютно убедени, че няма нужда от улицата и че по регулация тя е предвидена да обслужва само Държавна агенция \"Разузнаване\" и неизграден етажен паркинг. Коментар на :      Така бившият ръководител на Антикорупционната комисия (КПКОНПИ) Пламен Георгиев каза пред Нова телевизия какво представлява терасата му от 186 квадрата, която всъщност не била негова, по думите му. Коментар на :  Става въпрос за публикувана лично от Спецпрокуратурата снимка, предизвикваща много въпроси! Коментар на :     За Антон Казаров каузата е лична. Дъщеричката му Елисавета - на годинка и пет месеца, страда от алтернираща хемиплегия в детството. Коментар на :  Сериозни критики за обществена поръчка за химикал (коагулант) за пречистване на водата за София отправиха учени от БАН, поканени от опозиционния столичен общински съветник Симеон Славчев. Коментар на :  Законът за защита на личните данни в частта си, която касае разкриването на лични данни в медийни публикации, не трябва да бъде обявяван за противоконституционен. Това е официалното становище на Министерския съвет, изложено в цели 19 страници до Конституционния съд. Коментар на :  Поръчка с прогнозна стойност 7,9 млн. лв. с ДДС (6,6 млн. лв. с ДДС) обяви Столична община за доставка и монтаж на електростатични филтри, предназначени за горивни инсталации с мощност до 50 кW. Коментар на :   Като ръководител на Специализираната прокуратура, пред април 2018 година Гешев беше основната фигура в ареста на кметицата на \"Младост\" Десислава Иванчева и заместничката ѝ Биляна Петрова. На първа инстанция двете получиха сериозни присъди - 20 години затвор за Иванчева и 15 години за Петрова, защото са поискали 187 500 евро от бизнесмена Александър Ваклин, за да придвижат негова преписка за строителство. Съдът изрично ги осъди за поискване, не за получаване. Коментар на :  Завръщането на джихадистите в Сирия е станало факт, след като САЩ осъществиха частично изтегляне на войниците си от страната. \"Изтеглянето беше осъществено въпреки становището на командирите, че подкрепяните от Съединените щати Сирийски демократични сили (SDF) имат нужда от още подготовка и екипировка за антитерористични операции\", пише в доклада. Коментар на :  Камарата на архитектите обжалва решението министъра за откриване на инженеринговата процедура и иска от Антимонополната комисия с временна мярка да я спре. Другият протест е от фирма „ВДХ“ АД (с предишно наименование „Водстрой 98“), която медийни публикации свързват с депутата Делян Пеевски. Коментар на :  \"Няма как да е изготвена по мое искане каквато и да била папка през 2008 година...За мен е напълно непонятно, че материалите във връзка с моето искане са се намирали незащитени от неоторизиран достъп в информационната система на НАП. Тази електронна папка е трябвало да бъде унищожена след изготвяне на отговора до Народното събрание или да бъде надеждно защитена със съответни софтуерни способи\". Коментар на :  Причина за фалстарта на съдебния процес този път стана предварително планираният годишен отпуск на адвокатите на обвиняемия бивш областен управител на София Веселин Пенев, които днес отсъстваха от пленарната зала. Коментар на :  Близо 30 милиона лева са изхарчени от държавата през Българската агенция по безопасност на храните (БАБХ) за обезвреждане на животински трупове от март 2018 до сега. Парите отиват само в две фирми, на които е платено за рекордни количества обработена трупна маса и то с мобилни инсинератори, чиито капацитет е в пъти по-нисък от този на екарисажите. Коментар на :   Не са проверени 2 имотни сделки от тази година - на стойност малко над 200 000 евро. Коментар на :  Правозащитната организация Amnesty International предупреждава онези, които планират да посетят САЩ, като ги призова да проявят максимална предпазливост поради опасността от масови стрелби и прекалено либералния режим за носене на огнестрелно оръжие. Коментар на :  Фрапиращо или не обаче Тодоров се отзова зад решетките с мотив, че той говори с Кристиян Бойков на терасата в офиса на фирмата за ефекта от разпратените до медиите данни от НАП. Само че самата прокуратура, по делото в медиите, включително снимки от въпросния разговор, посочи, че вторият човек в разговора е Георги Янков!\r\n\"Съдът направи фактическа грешка. Той се позова на снимки, в които участват други лица. На практика той се позова на доказателства, които не касаят Иван Тодоров\", заяви пред журналисти адвокатът му Георги Стефанов. Коментар на :   Мярката ще създаде сериозни проблеми, тъй като засяга на практика почти цялото население, като много хора имат повече от една сметка, и то в различни банки, които ще трябва лично да посетят. Коментар на :  Замърсяването от автомобилите може да увреди дихателните пътища, което води до възпаление и развитие на астма при част от децата, които са генетично предразположени. Коментар на :  Ще изчакаме проверката – ще съдействаме, ще се съобразим с резултата от проверката. Да, безспорно ще има кадрови и организационни промени, но не можем да ги направим в пика на овладяването на заразата от африканска чума, когато има нужда от хора на терен. Това заяви земеделският министър Десислава Танева в коментар за разследването на Генка Шикерова относно дадени 30 млн. лева за мобилни инсинератори за изгаряне на животински трупове, които сега не се ползват при овладяване на африканската чума. Коментар на :  Прокуратурата направи публично достояние нова серия от доказателства по делото за хакерската атака срещу НАП. Коментар на :  Двама членове на Facebook групата \"Гражданска инициатива за хуманно отношение към програмистите\" публикуваха серия от доказателства под форма на скрийншоти колко струва киберсигурността на държавата. Коментар на :  ", "date": "2019.08.09", "title": "Седмицата в абсурди (5 - 9 август)"}
{"url": "https://www.actualno.com/cinema/nikylys-kejdj-izpolzval-kobri-za-vdyhnovenie-news_778781.html", "text": "      Световноизвестният екранен любимец Никълъс Кейдж се вдъхновявал в актьорската си игра в лентата \"Призрачен ездач: Духът на отмъщението\" от кобрите, пише сайтът Контактмюзик, цитиран от Дарик.      По думите на екшън героя, той имал на разположение две кралски кобри, които се опитвали да го хипнотизират. \"Отначало те ми показваха гърбовете си, след което се нахвърляха.   Точно по същия начин аз действах, когато се снимах в образа на Призрачния ездач. Кобрите се опитват да те вцепенят, като се приближават странично.\r\nТака правеше и моят екранен герой, преди да нападне. Животинките са много добър извор за вдъхновение\", отбелязва Кейдж.  Актьорът разказа и за черепа на тиранозавър, който той закупи през 2007 година. Фосилът беше върнат в Монголия, след като се разбра, че е бил откраднат.\r\n\"Това беше една моя доста неудачна покупка, за която похарчих 276 хил. долара. Сдобих се с черепа на законен търг, но след това разбрах, че е бил изнесен нелегално от Монголия и трябваше да го върна. Беше естествено да бъде изпратен там, където е бил открит. Но аз така и не получих парите си обратно!\" ", "date": "2019.08.09", "title": "Никълъс Кейдж използвал кобри за вдъхновение"}
{"url": "https://www.actualno.com/america/trymp-sasht-njama-gotovnost-da-podpishe-tyrgovsko-sporazumenie-s-kitaj-news_778448.html", "text": "      Президентът на САЩ Доналд Тръмп заяви, че засега Съединените щати не са готови за сделка по въпросите на търговията с Китай, съобщава РИА Новости. Той подчерта, че преговорите между двете държави продължават.      „Ще видим дали ще има среща през септември. За Китай тази година беше най-лошата от последните 35”, заяви Тръмп.   На 1 август Доналд Тръмп обяви намеренията на САЩ да въведат 10% мито за стоки от Китай на обща стойност 300 милиарда долара.\r\nВ същото време Народната банка на Китай започна да сваля курса на юана спрямо долара и в средата на тази седмица беше достигната психологическата граница от 7 юана за долар.  Във вторник САЩ включиха Китай в списъка на държавите, манипулиращи валутата и заявиха, че ще работят с Международния валутен фонд за премахване на „несправедливото предимство”, което е получил Китай.\r\nПекин определи решението на САЩ като необмислен ход и предупреди, че това ще доведе до трусове на международните финансови пазари и ще стане пречка пред възстановяването на световната икономика.   Централната банка на Китай подчерта, че не възнамерява да използва курса на юана като инструмент за реакция в търговската война със Съединените щати.     ", "date": "2019.08.09", "title": "Тръмп: САЩ няма готовност да подпише търговско споразумение с Китай "}
{"url": "https://www.actualno.com/europe/gigantski-pandi-se-rodiha-v-belgijski-zoopark-news_778410.html", "text": "      Голямата панда Хао Хао от природния парк „Пери Деза” в Белгия роди близнаци, съобщават от сайта на парка.      Президентът на „Пери Деза” Ерик Домб уточнява, че раждането на близнаци е забележителна новина за този необичаен вид, който все още е застрашен.   Сътрудниците на „Пери Деза” и на Китайския център за охрана и изследване на съобщават, че близнаците - момче и момиче, са се родили здрави. За тях се грижат експерти от Китай.\r\nСамката Хао Хао и самецът Син Хуей от рядката порода голяма панда са доставени от Китай в парк „Пери Деза” през 2014 година със специален полет на товарния „Боинг 767” на компания DHL.  В самолета са пътували двама специалисти по работа с животните, ветеринарен лекар, както и 100 килограма запаси от бамбук. Първото си дете Хао Хао ражда през 2016 година.\r\nГолямата панда е бозайник, чиято родина е Централен Китай. Тя е изчезващ вид и в Китай се намира под специалната защита на държавата.   Пандата е символ на Китай и заема важно място в дипломатическата практика на Пекин. Изпращането на тези животни в различни точки на света се превърна в традиция, наричана често „дипломация на пандите”.     ", "date": "2019.08.09", "title": "Гигантски панди се родиха в белгийски зоопарк "}
{"url": "https://www.actualno.com/america/donald-trymp-izleze-v-otpusk-shte-igrae-golf-news_778787.html", "text": "      Президентът на Съединените щати Доналд Тръмп напусна днес Вашингтон и излезе в отпуск, който ще прекара в своя голф-клуб Бедминстър в Ню Джърси, съобщават американските медии.      Според официалната програма, държавният глава ще присъства на две мероприятия в щата Ню Йорк и ще говори пред свои привърженици в рамките на събирането на средства за предизборната му кампания.   От Белия дом не са съобщавали официално подробности за отпуска на президента, но според медийните публикации той ще продължи 10 дни. През този период има планирани няколко официални мероприятия и пътувания.\r\nКакто информира trumpgolfcount.com, Тръмп ще играе голф за 146-и път от встъпването си в длъжност.  Според списание „Форбс”, президентът превъзхожда по брой игри своя предшественик Барак Обама, когото по-рано критикуваше заради увлечението му по голфа.\r\nАвгуст е традиционен месец на политическо затишие в САЩ. Двете палати на Конгреса излязоха в почивка на 4 август. ", "date": "2019.08.09", "title": "Доналд Тръмп излезе в отпуск, ще играе голф"}
{"url": "https://www.actualno.com/cars/ucheni-elektromotorite-shte-uvelichat-vrednite-emisii-news_777981.html", "text": "      Еколозите настояват за пълен отказ от двигателите с вътрешно горене, тъй като те замърсяват атмосферата с парникови газове и съответно преминаване към електромобили. Учените обаче не са толкова убедени и предупреждават, че замяната на бензиновите двигатели с електрически ще доведе до по-високи нива на вредни емисии СО2. Просто трябва да се проследят \"въглеродните следи\", която оставят тяхното производство и използване.      Електрически двигател като експлоатация е напълно чист, но той е зарежда от акумулатор, който на свой ред черпи енергия от мрежата. А в нея енергията попада от изгарянето на газ и въглища. Да, има страни, в които електроенергията се произвежда от условно чисти източници, но това все още са малко. И повечето държави все още няма как да се откажат от производството на електроенергия, което става с изгаряне на изкопаеми горива.   Ученият от Канада - Вацлав Смил, си е поставил за задача да изчисли колко енергия ще е нужна, ако в САЩ всички бензинови автомобили бъдат заменени с електрически. Оказва се, че страната ще трябва да увеличи производството на електроенергия с 25-30%, което няма как да доведе до намаляване на вредните емисии CO2.\r\n\"Около 70% от СО2 емисиите при електромобилите се дължат на генериране на енергия, а по 15% дават производството на каросерията и на литиево-йонната батерия. Производството на агрегати и механизми за този тип коли включва токсични процеси и изисква много енергия. След време, когато повечето държави преминат на възобновяеми източници на енергия, и бъде създадена технология за преработка на използваните акумулатори, това ще се промени\", обяснява Смил.  Канадският учен, както и голям брой други експерти, е на мнение, че бъдещето е на хибридния транспорт, в които са комбинирани изгаряне на бензин и електрическа тяга. Единственото неоспоримо приемущество на електромобилите към момента е в големите градове, където проблемите с чистия въздух са огромни.    ", "date": "2019.08.09", "title": "Учени: Електромоторите ще увеличат вредните емисии"}
{"url": "https://www.actualno.com/politics/cik-naloji-globa-ot-2-hil-leva-na-djambazki-news_777975.html", "text": "      Централната избирателна комисия (ЦИК) наложи глоба от 2 хил. лева на Ангел Джамбазки, че в качеството си на кандидат за член на Европейския парламент от ВМРО-БНД е нарушил разпоредби на Изборния кодекс, предаде БНР.      В решението на ЦИК се посочва, че според Изборния кодекс се забранява използването на материали, които накърняват добрите нрави, а че Джамбазки ги е накърнил, сравнявайки реакцията на българската полиция, в случая в град Куклен, с брюкселската полиция при овладяване на улични безредици - в случая за отблъскване на терористично нападение с използване на огнестрелно оръжие.\r\nВ телевизионен репортаж е отразена среща на кандидатите за членове на Европейския парламент с ръководството на МВР и той е излъчен.\r\nДен по-рано ЦИК глоби и лидера на ВМРО и министър на отбраната Красимир Каракачанов, също с 2 хил. лева ,затова, че е извършил нарушение на забраната за използване на националното знаме в агитационни материали.  В ЦИК са постъпили възражения - както от Джамбазки, така и от Каракачанов, но и в двата случая административно-наказващият орган намира, че не са налице предпоставки за приемане на случаите за маловажни, неправилни и незаконосъобразни.\r\nРешението подлежи на обжалване пред Софийски районен съд, чрез Централната избирателна комисия, в седемдневен срок от връчването му. ", "date": "2019.08.09", "title": "ЦИК наложи глоба от 2 хил. лева на Джамбазки"}
{"url": "https://www.actualno.com/cosmos/asteroid-po-goljam-ot-empajr-stejt-bilding-shte-premine-pokraj-zemjata-v-sybota-sutrin-news_778026.html", "text": "      Астероид по-голям от Емпайр стейт билдинг, известен като 2006 QQ23 ще премине със скорост от близо 178 000 километра в час покрай Земята в ранните часове на съботата, съобщава „Russia Today\", цитирани от БГНЕС.      За пръв път космическото тяло е забелязано през 2006 година (откъдето идва и наименованието му) и е с диаметър от 570 метра. Космическата скала ще се приближи 10 пъти по-близо до Земята отколкото е разстоянието до Венера – планетата най-близо до нашата или на разстояние от 0.049 астрономически единици.\r\nВсеки космически обект, който се доближава на разстояние по-малко от 0,05 астрономически единици и е с размери по-големи от 140 метра в диаметър се разглежда от НАСА като „потенциално опасно“.\r\nПовечето от малките космически обекти, който навлизат в земната атмосфера са с размери по-малки от 10 метра в диаметър и изгарят при досега си нея, но астероидът  2006 QQ23 е в пъти по-голям от тях.  В момента на учените са известни около 20 000 подобни обекти в близост до Земята, като се откриват по 30 нови на седмица. Годишно поне шест космически обекта с размерите на 2006 QQ23 преминават покрай планетата ни, но те не представляват опасност за Земята. ", "date": "2019.08.09", "title": "Астероид по-голям от Емпайр стейт билдинг ще премине покрай Земята в събота сутрин "}
{"url": "https://www.actualno.com/society/vremenno-zakrivat-avtobusna-spirka-na-bul-cherni-vryh-news_778162.html", "text": "      От 10 август 2019 г. до 15 август 2019г. временно се закрива автобусна спирка „бул.„Черни връх“,която е разположена на бул. „България” и е за автобусни линни с №№ 72 и 76, съобщиха от пресцентъра на Столична община.      Автобусите от линии №№ 72 и 76 ще спират на бул. „Евлоги и Христо Георгиеви“ на автобусна спирка с код 0401 „бул. „Черни връх“.   Промяната в движението се налага във връзка с ремонта на бул.“България“ между бул.“Черни връх“ и бул.“Акад.Иван Гешов“.   ", "date": "2019.08.09", "title": "Временно закриват автобусна спирка на бул. \"Черни връх\""}
{"url": "https://www.actualno.com/showbusiness/nikol-shercinger-potvyrdi-che-sa-razdeleni-s-grisho-news_778070.html", "text": "      Неволно или не, певицата Никол Шерцингер призна, че вече не е обвързана с Григор Димитров. Сексапилната дама разкри тази подробност по време на един от епизодите на \"Австралия търси талант\", в който отговорно заяви, че няма партньор до себе си, докато флиртуваше с един от участниците.       По време на \"свалката\" колежката ѝ Луси Дурак постави Никол в интересна ситуация, заявявайки следното: \"Явно си си харесала автралиец\". Никол нямаше никакви проблеми с отговора си: \"Тук виждам много сериозен потенциал. А и все пак съм сама\". Това е първо официално потвърждение за раздялата между Гришо и Никол. Двамата бяха разделени за кратко през 2017 година, но след това се събраха. В началото на 2019 година излезе информация, че двамата окончателно са сложили край на романса си, но това така и не беше потвърдено от двете страни. Ето я и причината Никол да напусне Григор Димитров според слуховете (подробности в тази статия). ", "date": "2019.08.09", "title": "Никол Шерцингер потвърди, че са разделени с Гришо"}
{"url": "https://www.actualno.com/montana/jenata-bolna-ot-zapadnonilska-treska-se-vyzstanovjava-news_778025.html", "text": "      60-годишна готвачка от Берковица е пациентката, при която бе установен случай на западнонилска треска.      Преди 15 дни тя е ухапана от комар зад лявото ухо. Пет дни по-късно започва да страда от главоболие и обща отпадналост. Посещава общопрактикуващия си лекар, който и дава една седмица болнични. Жената продължава да се влошава, главоболието се засилва, става неадекватна. Постъпва за лечение в Неврологично отделение на МБАЛ \"Стамен Илиев\" в Монтана със съмнение за инсулт. Скенерът, обаче, не показва данни за инсулт и тогава завеждащият отделението д-р Евгени Милев вика за консултация д-р Лора Господинова, ординатор в Отделението за инфекциозни болести. Резултатите от лумбалната пункция показват завишено количество белтък, налице е енцефалит. След като пробите са изпратени за изследване в Националната референтна лаборатория, става съвсем ясно, че диагнозата се потвърждава - западнонилска треска.   Пациентката вече е в добро общо състояние, адекватна, прогнозата е добра. \r\nДо средата на XX век западнонилската треска се е срещала единствено в тропичните и субтропичните области на Африка и Азия. В последните години обаче тя активно разширява областите си на обхват. Пренася се предимно чрез насекоми - комари и кърлежи.   ", "date": "2019.08.09", "title": "   Жената, болна от западнонилска треска, се възстановява"}
{"url": "https://www.actualno.com/society/prirodozashtitnici-neno-dimov-zaplashva-bydeshteto-na-nacionalnite-parkove-news_778166.html", "text": "      \"Коалиция „За да остане природа в България“ остро възразява срещу на министъра на околната среда и водите Нено Димов, че строгите правила в националните паркове пречат на туризма . Паркове и съответно туризъм в тях, има единствено благодарение на дългогодишната, национална работа за опазването на тези крехки и ценни места в Рила, Пирин и в Стара планина\". Това заявяват от неправителствената организация в позиция, изпратена до медиите. Поводът вероятно са в ефира на БНТ - че националните паркове са с твърде ограничителни режими и много хора не могат да практикуват любимите си спортове през лятото и зимата .      \"В началото на двадесети век склоновете на българските планини са оголени от сечи. Много населени места са заплашени не само от недостиг на дървесина но и от наводнения, ерозия, съответно от липса на вода. Това стряска обществото, налага спешното развитие на лесовъдската наука и практика, както и защитата на последните места, където се срещат вековни гори, планински езера, чист въздух и живописни пейзажи. Националите и природни паркове и защитената природа на България са много важно достижение на страната ни. Благодарение на постигнатото, ние разполагаме с генни банки и с ефективно противодействие срещу негативните ефекти на климатичните промени. Градивната работа за природозащитата е важен принос за бъдещото качество на живот на Балканите и в Европа\", казват още от WWF, която е част от коалицията неправителствени организации.   \"С времето защитата на планината започва да носи редица ползи, включително и възможности за пълноценен, качествен отдих. се превръщат в любима дестинация на милиони българи и гости на България. Но опазената природа е и голяма отговорност - популярността на парковете означава все по-голяма заплаха за тях. Масовото човешко присъствие, растящите планински курорти, строежите на ски инфраструктура превръщат много места из тези острови на дивата природа в урбанизирани зони, сечища, натоварени пътища .\r\nВ този контекст публичен натиск не от кой да е, а от министър на околната среда и водите за отслабване на защитата на националните паркове, е изключително опасен прецедент. Множество изследвания през последните години показват, че България губи природен ресурс - чист въздух, реки, вековни гори, видове. Намалява количеството и се влошава статуса на високопланинските езера. Този ресурс не е само национален, той е принос и отговорност към качеството на живот в Европа. Отказ от опазването му е национално предателство и бомба със закъснител в европейски мащаб .  Това за отслабване на защитата на национални парковете. Напомняме, че преди време той призова депутатите за спешни промени в Закона за защитените територии, които да улеснят застрояването на националните паркове.\r\nПравила в парковете трябва да има, ползата им трябва да се популяризира активно и споделената отговорност за спазването им от всички - институции, граждани и гости на България, трябва да е пределно ясна.   Грижата за защитените територии от страна на министър Димов трудно може да се забележи. Въпреки непрестанния и обезкуражаващ натиск на министъра за улесняване на сечи и строежи в Пирин, коалиция \"За да остане природа в България\" му препоръчва:    - Да съгласува публичното си говорене с действащото природозащитно законодателство;\r\n- Да работи активно със структурите на подопечното си ведомство за ефективна защита на националните паркове, за да осигури дългосрочно устойчив туризъм и ред други ценни услуги, които природата предоставя;\r\n- Да популяризира начините за опазване на парковете - посетителите им трябва да разбират, че опазването на природното наследство е подобно на това на културното - изисква внимание, правила и инвестиция.   Коалиция \"За да остане природа в България\" е готова да помогне на МОСВ и на парковите администрации за модернизирането и популяризирането на мерките за защита на националните паркове\", завършва позицията на природозащитниците. ", "date": "2019.08.09", "title": "Природозащитници: Нено Димов заплашва бъдещето на националните паркове"}
{"url": "https://www.actualno.com/society/vse-poveche-makedonci-poluchavat-bylgarski-pasporti-news_778010.html", "text": "      Общо 2566 души са получили българско гражданство през първите шест месеца на 2019 г. Това сочат данни на Комисията за българско гражданство в кабинета на президента на Република България Румен Радев. Миналата година обаче гражданство на България, държава членка на ЕС, са получи 3619 граждани на Република Северна Македония, пише македонското електронно издание \"Мета\", цитирано от агенция \"Фокус\".      Осемдесет и осем са били лишени от българските си паспорти. Общо на 1390 на души е отказано българско гражданство по препоръка на министъра на правосъдието, докато допълнителни 245 молби бяха отхвърлени с решението на вицепрезидента, който ръководи гражданската комисия. чрез натурализация беше отнето в пет случая с мотива, че тези, които са кандидатствали, са скрили информация, която ги дисквалифицира. Информацията касае наказателните присъди на жалбоподателите или връзките им с престъпността.\r\nВ доклада се посочва, че през 2018 г. общо 8362 души са получили българско гражданство въз основа на български произход или чрез натурализация. От тях мнозинството от 3619 души идва от Република Северна Македония, а след това - 1422 г. от Украйна. Следващите най-големи групи са молдовци и израелци, общо няколкостотин души, следвани от сърби, албанци и турци.  Измежду тези, които през 2018 г., има австрийци, руснаци, испанци, виетнамци, сирийци, ливанци, грузинци, италианци, канадци и трима китайци.\r\nСтава ясно и че по един гражданин на Унгария, Монголия, Куба, Уругвай, Пакистан и Холандия са придобили българско гражданство миналата година.\r\nПрез 2018 г. са отхвърлени исканията на 1245 души, най-често заради подправени документи в процедурите по натурализация, използване на чужда самоличност или защото са лишени от правото си на постоянно пребиваване в страната.     ", "date": "2019.08.09", "title": "Все повече македонци получават български паспорти"}
{"url": "https://www.actualno.com/europe/politolog-vyzmojni-sa-predsrochni-izbori-vyv-velikobritanija-news_778196.html", "text": "      Възможни са предсрочни избори във Великобритания, има сигнал за това. Това каза политологът Даниел Смилов пред \"Фокус\". Смилов обясни, че отпуските в администрацията на британското правителство са прекратени, което разтълкува като сигнал за възможни предсрочни скорошни избори: „Ситуацията е отворена и има доста варианти“, поясни той.      Политологът описа положението във Великобритания като тежко: „Това, което Борис Джонсън се опитва да направи, е на практика да избегне нов референдум или нови избори, които де факто ще бъдат нов референдум върху Brexit. Така че се бърза с някакъв вид Brexit без сделка преди парламентът да е успял да реагира“. Смилов изказа и предположението, че планът на британския премиер може да е вид заблуда. „Дали планът на Джонсън ще успее и дали този план не е просто един блъф, който да накара ЕС да посмекчи отчасти своята позиция, е много трудно да се каже“, коментира още той.    ", "date": "2019.08.09", "title": "Политолог: Възможни са предсрочни избори във Великобритания"}
{"url": "https://www.actualno.com/sofia/hvali-li-se-fandykova-za-reshavane-na-zastrojavaneto-v-mladost-na-gyrba-na-ivancheva-news_778176.html", "text": "       На мястото, на което столичният кмет Йорданка Фандъкова се хвали, че трябвало да се преместят 3 инвестиционни проекта от \"Младост\", трябваше да бъдат преместени още 9. Това твърдят в своя официална позиция бившата кметица на района Десислава Иванчева и заместничката ѝ Биляна Петрова.          Според позицията, освен терените  при бл. 321, при бл. 401, бл. 68, там трябвало да отиде и случаят при блок 70.\r\n\"Инициативата за преместването на конфликтни строежи от зелени площи между блоковете в свободни общински терени започва Десислава Иванчева още в началото на мандата ѝ. През месец декември 2017 г., след като настоящият противозаконно избран от СОС за и.д. кмет на „Младост” Румен Русев, тогава зам.-кмет, не успява да се справи със задачата, Иванчева поставя начело на екипа за преместването зам.-кмета Биляна Петрова и главния архитект на района Стефан Стефанов. След наистина дълги и тежки преговори съгласие за преместване екипа на Иванчева постига не с трима, а с четиринайсет собственици и инвеститори - на два имота с обща площ от 12,395 дка и обща разгъната застроена площ от 38 095 кв.м.  На първия имот, който се намира в \"Младост 4\" и е с площ 2.4 дка, беше планирано да се преместят два проблемни строежа – този до  бл. 11 и една от секциите до бл. 70 в Младост 1.\r\nС дванайсет от четиринайсетте е постигната договорка да бъдат преместени именно на втория парцел - мястото, което Фандъкова посочва в своя пост в страницата ѝ във Фейсбук – до магазините HIT и „Принцес“ на бул. „Ал. Малинов“. Теренът е с площ 9985 кв. м и е част от капитала на общинското дружество \"Софийски имоти\" ЕАД. Проектът за разделяне между инвеститорите е изработен от екипа на район \"Младост\", начело с главния архитект Стефанов. Документацията за преместване беше в колата на Иванчева и Петрова и беше \"арестувана\" заедно с тях на 17 април 2018 г. Ще бъде поискано копие от съда, за да Ви информираме допълнително\" гласи твърдението на Иванчева и Петрова. ", "date": "2019.08.09", "title": "Хвали ли се Фандъкова за решаване на застрояването в \"Младост\" на гърба на Иванчева?"}
{"url": "https://www.actualno.com/society/plovdivskata-advokatska-kolegija-protestira-ostro-sreshtu-izkazvanija-na-ivan-geshev-news_777959.html", "text": "      В свое от 8 август т.г., изпратено до Висшия съдебен съвет и до Висшия адвокатски съвет, Пловдивската адвокатска колегия изразява несъгласието си с изказвания на кандидата за главен прокурор Иван Гешев, споделени в негово интервю от 23 юли т.г. по БНТ. В това интервю Гешев споменава адвокат Ина Лулчева с думите: \"Нейната работа е да защитава и да взима пари от хората, които защитава, независимо каква е истината... Моята работа е да ги арестувам, нейната работа е да ги спасява. Естествено, че тя няма интерес от една работеща прокуратура\".      \"Позволяваме си да припомним , че в редица свои решения, Конституцинният съд на Република България е изяснил, че положението на адвокатурата е уредено в Конституцията\", се казва в становището. \"То позволява на адвокатите да бъде предоставено от закона особено правно положение, което да им даде възможност да изпълняват пълноценно основната си функция – да подпомагат гражданите и юридическите лица при защитата на техните права и законни интереси. В правовата държава необходимостта от особено уважение и специално съдействие на адвокатите не може да бъде отречена предвид особено важната им роля в защитата на правата и законните интереси на гражданите и юридическите лица.\"   Пловдивската адвокатска колегия се изправя и срещу на разделението на властите, която и без това вече събуди масово недоволство. \" Изразеното в цитираното интервю разбиране на заместник-главния прокурор и кандидат за главен прокурор за разделението на властите е в противоречие с основни принципи на държавното устройство и управление, залегнали в българската Конституция.\" се казва в становището. \r\nПловдивската адвокатска колегия призовава Висшия съдебен съвет да вземе предвид изразените от Гешев позиции и да отчете при формирането на преценката дали той отговаря на изискването за високи професионални и нравствени качества \" в степента, изискваща фигурата на главния прокурор\".  Пловдивската адвокатска колегия обявява и за несъвместимо с принципите на правовата държава и презумпцията за невиновност изнасянето в аванс и извън контекста отделни доказателства, събрани по висящи наказателни производства и вижда в това цел да се внуши виновността на лице, което не е осъдено с влязла в сила присъда. ", "date": "2019.08.09", "title": "Пловдивската адвокатска колегия протестира остро срещу изказвания на Иван Гешев"}
{"url": "https://www.actualno.com/curious/tymnata-strana-na-vsjaka-zodija-news_777744.html", "text": "      За да имате светлина, трябва да имате и тъмнина. За да имате радост, трябва да изпитате и тъга. Тази двойственост на човешката природа е в основата си това, което ни прави хора. Нашите сенки не са лошо или отрицателно нещо - те са просто част от този баланс на ин и ян от лунен и слънчев, отворен и затворен, бавен и бърз, вода и огън.      Нека да разгледаме всеки от зодиакалните знаци, за да научим малко за тъмната страна на всеки от тях.    Овенът е известен със своите огнени темпераменти, ревност и нетърпение. Хората, родени под този зодиакален знак, могат да бъдат настроени или импулсивни, когато се чувстват надолу. С двойствеността на човешката природа е разбираемо, че един Овен би бил страстен лидер, но и страстен борец.    Упорит и твърд на моменти, Телецът е точно представен от бика. Представете си бик за момент - мощен, твърд, упорит, непоколебим и непоклатим, освен ако той сам не пожелае. Телецът е невероятно задвижван, надежден и има способността и силата да преследва резултати и постоянството да ги постигне. Но е и също толкова инатлив, което понякога води до пречки в комуникацията.        Близнаците са представени от небесните близнаци, двойственост или две страни на една и съща монета. Те могат да бъдат креативни и социални в един момент, а тревожни, сериозни и неспокойни в друг. Този въздушен знак е лишен от свързаност със земята и може да се види как постоянно лети от един проект, едно хоби, един интерес или един партньор към следващия. Водните знаци всички живеят в емоционалните сфери на подземния свят в известна степен. Ракът е един от по-емоционалните водни знаци. Представете си емоциите на Рак като прилив, постоянно в поток. Това може да бъде изтощително и да доведе до депресия и оттегляне от хората в живота му.     ", "date": "2019.08.09", "title": "Тъмната страна на всяка зодия"}
{"url": "https://www.actualno.com/europe/papa-francisk-izrazi-opasenijata-si-sreshtu-evropejskija-nacionalizym-news_778127.html", "text": "      Папа Франциск изрази опасенията си срещу европейския национализъм в интервю, публикувано само ден, след като крайнодесният вътрешен министър на Италия се опита да затегне хватката си върху правителството, съобщава АFP, цитирана от БГНЕС.      Матео Салвини, чийто призив по време на митинги е „Италианците първо“ оттегли подкрепата си от коалиционния парламент в четвъртък и призова за провеждането на предсрочни избори. Той се опита да създаде „суверенистичен“ фронт, който да оспори правомощията на органите на Европейския съюз преди евроизборите по-рано тази година.   В интервюто, публикувано във вестник „Стампа“ папата предупреди, че „суверенизмът разкрива нагласи, клонящи към изолация“. Той сравни надигащият се национализъм в Европа с 30-те години на миналия век, когато нацисткият лидер Адолф Хитлер пое властта в Германия.\r\n\"Загрижен съм, защото чуваме изказвания, които приличат на тези на Хитлер през 1934 г.\" Първо ние... Ние... Ние. Това са плашещи мисли\", каза папата.  82-годишният Франциск е преживял годините на дясната диктатура в родната си Аржентина. „Суверенитетът трябва да бъде защитаван, но отношенията с останалите държави, с европейската общност също трябва да бъдат запазени и поддържани“, категоричен е Светият отец. ", "date": "2019.08.09", "title": "Папа Франциск изрази опасенията си срещу европейския национализъм "}
{"url": "https://www.actualno.com/crime/prokuraturata-pak-izpolzva-mediite-kato-syd-po-deloto-tad-group-news_777774.html", "text": "      Прокуратурата направи публично достояние нова серия от доказателства по делото за . Те бяха представени по време на гледането на мярката за неотклонение на .      Припомняме, че обвиненият в подбудителство към кибертероризъм беше върнат в ареста, след като магистратите го определиха като общественоопасен. Към наказателна отговорност са привлечени още Кристиян Бойков и търговският директор на компанията Георги Янков.\r\nПо време на съдебното заседание Апелативната специализирана прокуратура представи - протоколи от разпити на свидетели, експертни справки, както и други документи, съобщават от държавното обвинение.\r\n\"От сървърите на НАП са източени личните данни на над пет милиона български граждани, а в общодостъпен сайт във файл „NE SE CHISTIIIIIII“ са събрани данни за 2099 лица, заемащи висши държавни длъжности /три имена, ЕГН и заемана длъжност/. Засегната е информационната сигурност на десетки търговски дружества и държавни органи\", се казва още в съобщението на Спецпрокуратурата.   Според изнесените данни от обвинението на 22 март потребителят с име \"Джон Доу\" пише в чата: \"Започваме. Ае да думкаме НАП\". След това прилага адресите nra.bg и nap.bg, като говори за всички събдомейни. Другият участник в чата, през същата вечер, който прокуратурата представя с инициалите И.А. (свидетел), отвръща: \"Дай да го направим довечера\". След това в разпита пред прокуратурата И.А. потвърждава автентичността на разговора, но твърди, че е казал на Бойков, че ще ходи на зъболекар, за да се отърве от него и че не е имал намерение да прави нищо.\r\nИ.А. споделя, че след около три седмици в друг чат на \"Телеграм\" с над 50 души, някой е пуснал IP адресите на nap.bg и nra.bg. Тогава Кристиян е написал: \"Ей сега ще видите какво ще стане, момчета\". Свидетелят допълва, че когато новината за хакерската атака срещу НАП се е появила по медиите, веднага си е помислил, че Кристиян го е направил.    Същият свидетел казва и, че при други случаи Кристиян го е карал да прави снимки на открити уязвимости на различни сайтове и е записвал бази данни на такива сайтове на външен хард диск. По думите на свидетеля, Бойков записвал данните на клиентите на TAD Group, но без тяхно съгласие. \"Лично от него знам, че е правил тестове за уязвимости на сайтове без знанието и съгласието на собствениците им. И също е записвал базите им данни на външен хард диск. Освен това се хвалел, че продава бази данни в хакерския форум Raid Forums\", гласят свидетелските показания.\r\nСпоред представените данни от прокуратурата, Иван Тодоров и Георги Янков са знаели за въпросния външен хард диск. Свидетелят мисли, че Кристиян не е правил всичко това единствено на своя глава. Освен това на 14 април в чат в Telegram Кристиян е написал на Иван Тодоров: \"НАП тая вечер си заминава\".  Малко след това Кристиян е споделил с колегите си, че е продал база данни за 15 000, но неясно в каква валута. Според свидетеля купувачът бил българин, от конкурентна фирма на тази, чиито данни били продадени.   Според друг свидетел на обвинението, И.П., Кристиян и Иван Тодоров постоянно коментирали в офиса, че трябва да набират клиенти, като първо тестват сайтовете им за уязвимости, а след това им показват какво са открили.    И.П. твърди и че Кристиян се е хвалил, че имал достъп до системата, която управлява водните струи за поливане пред Народното събрание, и е казал пред колеги в офиса дали искат да пуснат отделни струи и да отидат на място и да установят дали действат. Припомняме, че от Столична община заявиха, че пред парламента се полива механично - тоест с водоноска.         От прокуратурата декларират също така, че \"ще спазват, както и до момента презумпцията за невиновност и няма да оповестяват информация, която би застрашила хода на наказателното производство\", но \"водени от това разбиране, при абсолютно спазване на закона ще продължим да информираме обществеността по въпроси, представляващи голям обществен интерес\".   ", "date": "2019.08.09", "title": "Прокуратурата пак използва медиите като съд по делото \"TAD Group\""}
{"url": "https://www.actualno.com/asia/pakistan-zakriva-vtorata-jelezopytna-vryzka-s-indija-news_778139.html", "text": "      Пакистанските власти спират движението на така наречения „Тарски експрес” – втората железопътна връзка, свързваща Пакистан с Индия, съобщава РИА Новости.      Пакистанският министър на железниците Шейх Рашид Ахмед заяви, че заради кашмирската криза движението му ще бъде спряно   Тарският експрес е наречен така заради пустинята Тар, разположена на границата между двете държави. Той пътува веднъж седмично и свързва пакистанския град Хохропар с индийския Мунабао.\r\nВластите в Пакистан спряха преди дни известния експрес Самджхаута или „Влака на помирението, пътуващ между Лахор и граничния индийски град Атари, предаде БГНЕС.  За последно този влак беше спрян през февруари, когато двете държави бяха на ръба на въоръжен конфликт заради обстрела на индийски военни от пакистански бойци в щата Джаму и Кашмир.\r\nВ понеделник президентът на Индия Рам Натх Ковинд подписа указ за отмяна на специалния статут на щата Джаму и Кашмир. В съответствие с инициативата на федералното правителство, на негово място ще бъдат създадени две съюзни територии с по-малко права, отколкото има един щат. На следващия ден парламентът одобри тази инициатива.   Съседен Пакистан, който традиционно поддържа мюсюлманското малцинство в Индия, живеещо на територията на Кашмир, се обяви решително против тази стъпка. Министър-председателят Имран Хан разпореди създаването на специална комисия за изработване на правен, политически и дипломатически отговор на решението на Индия за Джаму и Кашмир. Исламабад обяви, че понижава нивото на дипломатическите отношения с Индия, преустановява търговските връзки и ще преразгледа двустранните споразумения с нея.     ", "date": "2019.08.09", "title": "Пакистан закрива втората железопътна връзка с Индия "}
{"url": "https://www.actualno.com/actualno/vyrnete-baba-dora-za-da-razberem-che-ima-chuma-news_777785.html", "text": "      Целият свински жанр от животновъдството в момента просто изчезва. Ако ви се следи тая работа с , общо взето на всеки кръгъл час ще попадате на новини, които звучат така: \"И еди си къде откриха африканска чума\". И ако в началото имаше нещо успокоително - че чумата не е минала оттатък Стара планина, сега основното успокоително е друго - че и пилешкото също става за ядене.      Разбира се, покрай това се шуми, но всичко минава и малко стандартно. Тук ще убият 30 000 прасета, там ще погребат 70 000, трупат се едни невъобразими цифри и едни невъзмутими зрители на поголовното изтребване. Прави впечатление едно натрапчиво сравнение - миналата година имаше чума по козите и това беше страховито събитие, истински летен потрес, депутати ходиха да бранят животните по фермите, медиите не излизахха от селските къщи, имаше живи вериги пред оборите и живи включвания от мястото на екзекуцията. В сравнение със сегашното загробване обаче, онова миналата година беше нищо работа. \r\nРазликата е много проста: не в пораженията, които сега са видимо по-големи, а в баба Дора. Или по-точно , пише се като Баба Марта, това е герой от приказките и фолклора, по-голям от определената личност. Изглежда съществува медийна схема, пряко свързана с обществения интерес, която звучи така: ако има миловиден старец, който ни зарежда с тъга и състрадание, чумата е нещо страшно. Ако такъв няма, чумата си е просто нещо като градушката - завалели бацили, унищожили посевите на пържолите, какво да правиш, догодина пак. \r\nЗатова просто всеки ден текат съобщения за хиляди убити прасета, работата я брой за безинтересна. И без това внасяме всичко и сме държава на услугите, ще внасяме и прасета, няма проблеми. Също така, няма и проблеми със загубите за милиарди, това е малко статистическа работа, а от много общуване с Борисов вече сме се научили да не се впечатляваме от статистики. Щом към прасетата няма плачещ възрастен човек, който да ни припомни за най-чудните времена на детството, когато миризмата на пърленото прасе сплотяваше цели фамилии и местни касапи, събитието въобще не се е случило. На всичкото отгоре не всеки плачещ възрастен възрастен човек става за плачещ възрастен човек - има си определена харизма, има си точно съвпадение на интонацията и болката. Тая година камерите на няколко пъти показаха един дядо, който плачеше, но не се справи добре, не беше достатъчно добре, личеше си, че животът му ще продължи и след като убият прасетата, а не трябва така. Върнете Баба Дора, дайте шанс отново на тази жена, подарете й стадо свине и после й пратете свински палачи, за да може въобще да разберем какво става. Сблъскайте бабите с бабхите, покажете на какво е способен медийния наратив!  Малко е като с НАП, ако изтекат хиляди данни, ще е супер скандал. Но като са пет милиона вече просто вдигаш ръце и си казваш - ясно, всичко сме в кюпа. Това е особен синдром, който предполага ситуация, в която пораженията са несъвместими със способността ти да възприемаш мизерии. Нещо като чума на възприятията, могъщ вирус. Издържа по 30 години във фризера на прехода и после още толкова.      ", "date": "2019.08.09", "title": "Върнете баба Дора, за да разберем, че има чума "}
{"url": "https://www.actualno.com/society/pojarna-ne-se-otzovala-na-signala-za-vzrivena-gazova-butilka-v-gabrovo-news_777791.html", "text": "      Пожарна не се отзовала на в Габрово, при която пострадаха 4 души, съобщи bTV.      Ранените са момиче и момче, на 17 и 20 години, и двама възрастни - жена и мъж, на 70 и 73 години.   Сигнал за инцидента е подала съседка на тел. 112. По думите й обаче се е отзовала само линейка, пожарна не е дошла.\r\nДвамата пострадали младежи стигат сами до болницата. Възрастните са откарани с линейка. И четиримата са в тежко състояние и им предстоят операции.  Според кметски наместник на село Чукилите Тодорка Мирчева е необходимо да хората да бъдат запознати как се борави с газова бутилка. ", "date": "2019.08.09", "title": "Пожарна не се отзовала на сигнала за взривена газова бутилка в Габрово"}
{"url": "https://www.actualno.com/europe/250-evro-globa-ako-sednesh-na-ispanskite-stylbi-v-rim-news_778167.html", "text": "      Прочутите „Испански стълби“ (общо 136) от 18 век, водещи до църквата „Света Троица на Монти“ са защитени от ЮНЕСКО като обект на световното наследство, но често стават място за почивка на уморените туристи, които обикалят града. Според новите градски разпоредби обаче те не трябва да седят на стълбите и често попадат в неприятна ситуация - полицията трябва да ги изгони оттам. В допълнение, на туристите също е забранено да теглят куфари и чанти по известните стълби с колела, както и детски колички, пише македонският електронен портал A1 On, цитиран от \"Фокус\".      Санкцията за седене на стълбите е 250 евро, a 400 евро се плаща, ако ги замърсите или повредите.   Подобни мерки са в сила и във Венеция, където полицията патрулира на площада Сан Марко и други културни паметници. Туристите нямат право да ядат и там или да седят на стълбите и около паметниците, нито могат да допират с устни чешмите.\r\nНа плажа край Хераклея, близо до Венеция е забранено да се правят пясъчни замъци, а на остров Капри не трябва да се ходи с шумни обувки.   ", "date": "2019.08.09", "title": "250 евро глоба, ако седнеш на \"испанските стълби\" в Рим "}
{"url": "https://www.actualno.com/smolyan/do-100000-leva-za-dostypnost-v-chastni-imoti-na-invalidi-otpuska-mtsp-news_778084.html", "text": "      Другата седмица стартира национална програма, която е за достъпна жилищна среда и лична мобилност. В частни имоти за хора с увреждания ще се финансират инвестиционни проекти за изграждане на приспособления и съоръжения на стойност до 100 000 лева. Това съобщи пред журналисти в Смолян министърът на труда и социалната политика Бисер Петков.      Той е от сутринта в Смолян и посети Дневния център от семеен тип за деца без увреждания, Общностния център и Българо-германсския център за обучение на безработни.   По думите му програмата за хора с увреждания, която дава възможност за подобряване на средата за достъп, стартира сега за първи път. По нея също ще работят с общините, защото главните им архитекти трябва да одобряват проектите за реконструкция на части от частни сгради.\r\nСредства ще се отпускат за изграждане на рампи, асансьори и други механизми за преодоляване на разликата в равнището в жилищните сгради.  „За финансиране ще могат да кандидатстват както собственици на жилища, които са с трайни увреждания и затруднения в придвижването, така и съответно етажна собственост с жилища, в които живеят хора с увреждания и имат затруднения в достъпа“, подчерта Петков.\r\nТой припомни, че работодателите с над 50 души персонал са задължени да осигуряват квота за хора с увреждания.   „Ние се опитваме да подпомогнем работодателите в това законово задължение, като беше разработена Национална програма за хора с увреждания и е в процес на набиране на проектни предложения“, посочи той. В тазгодишния бюджет има 4,4 млн. лв. за тази цел и се осигурява финансиране на работодателите за преустройство и интегриране на работни места за хора с увреждания, като за едно работно място се отпускат 10 000 лева.    Крайният срок за подаване на проекти в Агенцията за хора с увреждания изтича на 13 август. ", "date": "2019.08.09", "title": "До 100 000 лева за достъпност в частни имоти на инвалиди отпуска МТСП"}
{"url": "https://www.actualno.com/starazagora/odobriha-finansiraneto-no-proekta-za-zooparka-v-stara-zagora-news_777841.html", "text": "       , в ролята му на „Фонд за градско развитие за регион Юг“, съобщават от пресцентъра на община Стара Загора. Подписаният договор е в размер ., от които 2 477 964 лв. са съфинансиране от „Европейския фонд за регионално развитие“ по Оперативна програма „Региони в растеж“ 2014-2020“.          Предстои да се сключи договор с фирмата, спечелила обществената поръчка, а през септември ще бъде направена символичната първа копка на цялостното обновяване на зоопарка. Докато текат ремонтните дейности зоологическата градина няма да работи. Част от обитателите й ще бъдат преместени, като се обсъждат варианти къде да е временния им подслон. , но „при хубаво време строителните работи може да свършат и по-рано“, смята кметът на община Стара Загора Живко Тодоров. Според него най-важно е гостите и животните да се чувстват много по-добре след ремонта.   Реконструкцията на зоопарка ще превърне обекта в още по-атрактивна зона за обществен отдих, както и за познавателни и образователни дейности. Предвижда се в него да бъде изграден учебен център с експозиционна част. Главната цел е да се подобри цялостното състояние на зоопарка в съответствие със световните стандарти за отглеждане на животни.    Проектът включва и подновяване на външната му ограда, рехабилитация на съществуващите алеи и изграждане на нови, изграждане на нови санитарни възли. Защитните огради около клетките на животните ще бъдат обновени по единен архитектурен детайл от дървесна конструкция, за да не противоречат на естествената среда на животните.       ", "date": "2019.08.09", "title": "Одобриха финансирането но проекта за зоопарка в Стара Загора"}
{"url": "https://www.actualno.com/crime/dete-propadna-v-shahta-v-omurtag-news_777755.html", "text": "      9-годишно дете е с комоцио след падане в необезопасена шахта дълбока около 1,6 м в Омуртаг, съобщиха от ОДМВР-Търговище. Вчера около 04.00 часа в РУ-Омуртаг е получен сигнал за това, че ден по-рано около 21.00 часа в двора към салон за тържества в Омуртаг при детска игра 9-годишно момче е паднало в необезопасена бетонна шахта с дълбочина около 1,6 м.      В резултат то е прието за наблюдение в МБАЛ-Търговище с данни за комоцио и три счупени предни зъба, без опасност за живота му. По случая е образувано досъдебно производство по чл. 133 от Наказателния кодекс по описа на РУ-Омуртаг.     ", "date": "2019.08.09", "title": "Дете пропадна в шахта в Омуртаг"}
{"url": "https://www.actualno.com/society/izmamnica-zavlicha-turisti-s-pochivki-na-moreto-news_777737.html", "text": "      Софийската, пернишката и варненската полиция издирват измамница, завличала туристи с фалшиви почивки на морето. Тя събирала пари от жертвите си и ги пращала на несъществуващи адреси.      Елка Николова е обещавала на клиентите си нощувки в апартаменти и хотели по цялото Южно Черноморие, взимала половината пари, а след това изчезвала. Хората обаче разбирали чак на място, че са излъгани. Жената е разследвана и за много други измами. Има и присъди.   Една от жертвите на измамата разказа пред NOVA как е била излъгана.\r\n\"Видях обява в интернет пространството. Офертата беше хубава и реших за звънна. Николова предлагаше къща за гости \"Елена\" в Ахтопол. Цената беше 100 лева на ден за четиричленно семейство.  След 6 дни уговорки по телефона, ме убеди да й изпратя сумата. Каза, че вилата се намирала на морето. Преведох 289 лв., което е 50%, която трябваше да бъде за 6-дневната ни почивка.\r\nСтигаме до оказаното място в Ахтопол, но там се оказа, че няма сграда, няма никой. Имаше само една нива\", разказва измамената, която пожела да остане анонимна.   Тя попитала в най-близкия магазин за адреса, а оттам й казали, че може би е десетата измамена, която търси къща на това място.    \"Жената има много фалшиви профили във Facebook. Представя се за Елка Николова или Елена Николова. Снимките, които показва са откраднати от различни хотели\", разказва измамената. ", "date": "2019.08.09", "title": "Измамница завлича туристи с почивки на морето"}
{"url": "https://www.actualno.com/books/vojnata-v-ugoslavija-prez-edna-razlichna-gledna-tochka-v-romana-chekpojnt-ot-jan-kristof-rufen-news_777864.html", "text": "      Книгата “Чекпойнт” от Жан-Кристоф Рюфен, съосновател на „Лекари без граници“, ни пренася в зимата на 1995 г. Малък конвой с хуманитарна помощ се движи от Франция към Какан в разкъсваната от война Босна и Херцеговина – в охраняваните от Сини каски рудници край града са намерили убежище няколкостотин бегълци от войната, застрашени да станат жертви на етническо прочистване.      Мисията, ръководена от слабохарактерния Лионел,  включва още четирима души, до един твърде различни от обичайния образ на хуманитарния работник. Това са противоречивият и тайнствен Вотие, двамата бивши военни Марк и Алекс, самите те доскоро част от мироопазващите сили на ООН в Какан, и младата Мод, която – въпреки заобикалящия я мачизъм – се превръща в притегателен център на групата. Един по един нейните спътници започват да ѝ разкриват скритите рани на съществуването си – и истинската природа на своя товар.   Благодарение на богатия си опит в „Лекари без граници“ и „Акция срещу глада“, Рюфен изгражда ярки и достоверни образи, разкриващи дълбокия психологизъм на участниците в хуманитарни мисии, а (въпреки безспорната историчност на повествованието) конкретният конфликт остава на втори план:\r\n“В това вече далечно минало има нещо от нашето настояще и, опасявам се, много от нашето бъдеще. Тази война е само пример за хаоса, без някаква африканска или азиатска екзотика да ни дистанцират от емоцията. Това е Европа, която се разкъсва, Европа, където всички са решили да се въоръжават, за да се защитават от заплахата, която се страхуват да понесат.\"  Хуманитарните мисии често остават в историята като част от статистиката за една война. Фокусът рядко пада върху човешките истории на хората, решили доброволно да рискуват живота си в името на спасението на беззащитните жертви. Новата книга в каталога на издателство “Парадокс” - “Чекпойнт” от Жан-Кристоф Рюфен - насочва светлината на прожекторите именно върху тях.\r\nЖан-Кристоф Рюфен (1952 г.) е френски лекар, хуманитарен активист, дипломат, писател и университетски преподавател. Медицинската му кариера започва като стажант в неврологичното отделение на Салпетриерата, което по-късно оглавява, и продължава в болници Париж, Нантер и Сент-Антоан. Рюфен е сред пионерите на “Лекари без граници”, където ръководи многобройни мисии в Източна Африка и Латинска Америка, а по-късно става и заместник-председател на организацията. Богатата му биография на хуманитарен служител продължава като медицински директор, а след това и директор на “Акция срещу глада”, ръководител на френския Червен кръст, както и на организацията “Спешна помощ” в Косово.   В хода на богатата си дипломатическа кариера, той е културен аташе в Бразилия, френски посланик в Сенегал и Гамбия, както и ръководител на хуманитарна мисия в Босна и Херцеговина, където освобождава единайсет френски заложници от “Спешна помощ”, задържани от босненски сърби.    Литературното му творчество е вдъхновено от над двайсетгодишната му работа за различни хуманитарни неправителствени организации в Никарагуа, Афганистан, Руанда и на Балканите. Богатият му опит и елегантният му стил му донасят редица награди, сред които Гонкур за първи роман, Гонкур, Интералие, Медитеране, орден на Почетния легион и много други. Член е на Френската академия от 1997 г..\r\nРоманът „Чекпойнт“, отличен с наградата Гран Темоен, въвежда читателите в поредното вълнуващо приключение на хуманитарен конвой, този път отправил се на помощ на бежанци от войната в Босна и Херцеговина в условията на разпадащата се Югославия, пазени от отряди Сини каски на ООН. ", "date": "2019.08.09", "title": "Войната в Югославия през една различна гледна точка - в романа \"Чекпойнт\" от Жан-Кристоф Рюфен"}
{"url": "https://www.actualno.com/sciencelogy/facebook-predlaga-milioni-dolari-na-novinarski-izdanija-za-licenzirani-statii-news_777857.html", "text": "      Facebook предлага на новинарските издания милиони долари за правата за поставяне на съдържанието им в новинарски раздел, който водещата социална интернет медия се надява да стартира по-късно тази година, съобщава \"Уолстрийт джърнъл\", цитирайки лица, запознати с въпроса, предаде БНР.      Представители на \"Фейсбук\" са казали на ръководителите на новинарски издания, че социалната медия е готова да плаща 3 милиона долара годишно за лицензирани цели истории, заглавия и визуализации на статии от новинарски издания, посочват тези източници. Новинарските канали, които ще бъдат представяни от \"Фейсбук\" в раздела с новини, включват ABS News на Walt Disney Co., Dow Jones - компанията-майка на Wall Street Journal и на MarketWatch, Washington Post и Bloomberg   Плановете на \"Фейсбук\" са факт, тъй като  компанията е изправена пред нарастваща критика за ролята ѝ в битката на новинарската индустрия чрез изсмукване на голяма част от приходите от реклама, които иначе са отивали за вестниците и други новинарски издания.\r\nВзето заедно, Facebook и Alphabet Inc. - компанията-мака на Google са спечелили през миналата година 60% от всички приходи от дигитална реклама в САЩ, показват данни на eMarketer.  Споразуменията за лицензиране на новини между \"Фейсбук\" и новинарските източници ще продължат за тригодишен срок, казаха някои от цитираните от \"Уолстрийт джърнъл\" източници. Според тях водещата социална медия планира да стартира новинарската си секция през есента. Не е ясно обаче дали което и да е новинарско издания се е съгласило официално да предоставя лицензирано съдържание на \"Facebook\".        ", "date": "2019.08.09", "title": "Facebook предлага милиони долари на новинарски издания за лицензирани статии"}
{"url": "https://www.actualno.com/smartfinance/kak-naj-dobre-da-izpolzvame-drebnite-stotinki-news_773430.html", "text": "      Каквото и да плащаме, в джоба ни постоянно остават някакви дребни монети. Независимо дали са от 1, 2, 5 или 10 стотинки, тези монети са досадни, тежат и пълнят ненужно портфейла ни, а с тях не можем да си купим почти нищо.      Българинът не е чак толкова богат, но хората у нас се отнасят с пренебрежение към дребните монети. Често оставяме рестото в магазина, ако е в жълти стотинки. Рядко бихме се навели да вземем намерена на улицата монета, особено ако е жълта.\r\nНо дали всъщност дребните стотинки са толкова ненужни, колкото досадни? Ето няколко начина, по които можем да ги употребим за нещо полезно:   Ако няколко месеца отделяме дребните монети в торбичка, кутия или буркан, събраното ще е достатъчно, за да платим някоя битова сметка, да напълним хладилника или да покрием някоя вноска по кредит. Събраната сума може да ни послужи и като авариен фонд за непредвидени разходи, който да ни спаси в труден момент.    Полезно е да носим дребни стотинки у себе си или в колата, ако внезапно ни потрябва малка сума, за да си купим кафе или друго от вендинг машина, да си платим паркинга, да си купим билет в градския транспорт, или да платим на дребен търговец, който не може да ни върне ресто и т.н.  Жълтите монети също са пари, макар и дребни. Когато се съберат, стотинките правят левчета, а левчетата – по-сериозни суми.\r\nМожем и да ги обменим в банката, като превърнем дребните стотинки в по-едри пари. В някои банки може да ни таксуват минимално, ако отидем с насипни монети. В други имат електронна везна, която бързо отчита колко монети по 1, 2, 5 или 10 стотинки са поставени върху нея. Ако стотинките са сортирани и разделени на отделни места, обикновено не ни таксуват за обмяната.   Голяма търговска верига у нас предлага машини за безплатно уедряване на монети, а с получения ваучер може да пазарувате в магазините ѝ. Няколко монети може да са ни от полза и когато решим да направим добро, давайки пари на нуждаещ се на улицата или пред някой магазин.\r\nАко разполагаме с половин шепа дребни монети в джоба, няма да се чувстваме неудобно или виновни, че отказваме и няма да се налага да изкарваме портфейла си в такава \"компания\".\r\nИма и благотворителни кампании, които събират жълтите стотинки и ги даряват на болници у нас под формата на оборудване и консумативи. Полезно е да осъзнаваме, че щом се натрупат, дребните монети правят едри суми. Придържайки се към този принцип, неусетно ще съберем сума, с която можем да си купим желана вещ, за която иначе трудно бихме отделили пари.\r\nСъбраното може да ни е от полза и за изпълнението на бъдещи цели. Имах приятел, който всяка вечер отделяше останалите у него монети в едно пластмасово шише. За няколко месеца в шишето се събраха няколкостотин лева, с които плати лятната си почивка.  Стотинките са любима играчка на малките деца, защото \"звънкат\" и ги забавляват. Но те са и добро средство да покажем на децата стойността на парите.\r\nНе е толкова важно дали им подаряваме стотинките, за да ги пускат касичката си, или им плащаме с тях, за да ни помогнат в стандартните домашни задължения.\r\nДоказано е, че децата се учат най-добре чрез игрите. Затова можем да им предложим да почистим дома заедно, а всички монетки, които намерят под хладилника, зад дивана или на други необичайни места – да останат за тях.\r\nТака постепенно ги научаваме, че всяка паричка е важна – много на брой малки парички могат да направят голяма сума. След известно време може да седнем с тях и да ги преброим заедно. А в зависимост от възрастта, така може да упражним и математиката.\r\nДребните стотинки могат да са ни много полезни и от ненужно бреме да се превърнат в ценен помощник. Изводът е логичен и прост: . ", "date": "2019.08.09", "title": "Как най-добре да използваме дребните стотинки?"}
{"url": "https://www.actualno.com/europe/buri-prichiniha-istinski-transporten-haos-vyv-velikobritanija-news_777881.html", "text": "      Проливни дъждове и бурни ветрове причиниха истински транспортен хаос във Великобритания. На места са издадени предупреждения за особено опасно време.      Националното метеорологично бюро съобщи, че в района на Ламанша, Югозападна Англия и Западен Уелс скоростта на вятъра е около 100 километра в час, предаде БГНЕС.   Шофьорите бяха посъветвани да са особено внимателни, тъй като пътищата са хлъзгави. Фериботните връзки през Ламанша са силно нарушени заради вълнението, има отменени влакове в Шотландия.\r\nВластите отмениха редица прояви на открито в цялата страна. Издаден е жълт код за проливни дъждове и вятър за почти цялата територия на Обединеното кралство.   ", "date": "2019.08.09", "title": "Бури причиниха истински транспортен хаос във Великобритания "}
{"url": "https://www.actualno.com/europe/burenosni-vetrove-udariha-ugoiztochnite-shtati-na-avstralija-news_777677.html", "text": "      Мощни буреносни ветрове удариха югоизточните щати на Австралия, причинявайки пътни инциденти, спиране на тока и щети на популярен пристан, съобщава BBC.      Около дузина полети от летищата в Сидни и Мелбърн бяха отменени, тъй като на моменти скоростта на вятъра надвишаваше 120 километра в час.   Властите заявиха, че част от пристана Франкстън в Мелбърн се е откъснала, заради силното вълнение, причинено от бурния вятър. Според метеоролозите районът е ударен от най-студения циклно за тази година, предаде БГНЕС.\r\n„Последният път, когато Югоизточна Австралия преживя подобно интензивно време беше през 2014 година“, заяви говорителят на Националното метеорологично бюро.  Според синоптиците заради „ледените условия“ температурите се усещат сякаш са под нулата в части на Виктория – най-силно засегнатия от лошото време щат.\r\nБурята засегна и части от Южна Австралия и щата Нов Южен Уелс, където скъса далекопроводни жици и изкорени дървета. Над 8 000 домакинства са без електричество след гръмотевична буря. Спасителните служби са получили над 400 сигнала за бедствие – най-вече за хора, чийто автомобили са били затиснати от паднали дървета.   За планинските райони на Виктория и Нов Южен Уелс е издадено предупреждение за виелици и лавини,заради голямото количество натрупан сняг.    През последната година Австралия беше обхваната от няколко тежки метеорологични явления – включително наводнения, горски пожари и циклони. Някои части на страната продължават да са обхванати от суша. ", "date": "2019.08.09", "title": "Буреносни ветрове удариха югоизточните щати на Австралия "}
{"url": "https://www.actualno.com/healthy/ekspert-djipitata-namaljavat-ima-nedostig-s-okolo-20-news_777809.html", "text": "      „В България има недостиг на общопрактикуващи лекари. Този проблем ще се задълбочава. Един от основните недостатъци на системата ни е, че новозавършил лекар няма право да разкрие практика на джипи. Затова и няма желаещи да учат обща медицина“. За това предупреди пред Галинка Павлова, управител на ДКЦ във Варна и бивш заместник-председател на Българския лекарски съюз.      По думите ѝ през 2000 година в страната ни са работили около 5300 джипита по договор с НЗОК, а днес техният брой е намалял с около 20% и те са 4200.   „До този дефицит доведе липсата на правилна политика, която да стимулира специалността „Обща медицина“... Има нормативни дефицити, организационни диспропорции, които доведоха до недостатъчност на общопрактикуващи лекари“, допълни Павлова.\r\nПовече от 10 години хиляди жители на столичния квартал „Горна баня“ са без медицински център или поликлиника. Тежката бюрокрация по смяна на практиките на личните лекари е причина нито един лекар от съседен квартал да не пожелае да се премести в „Горна баня“, каза в предаването „Преди всички“ Дарина Лучанска от Инициативния комитет „Горна баня“.  По думите на Лучанска майки с малки деца, възрастни хора с хронични заболявания сменят по три транспорта, за да стигнат до лекар или болница в „Овча купел“ или в централните райони на столицата. От Инициативния комитет са говорили с личните си лекари, но заради бюрократичните процедури, те не желаят да сменят работните си места. Помощ не идва и от съсловните организации на лекарите.\r\nСпоред Министерството на здравеопазването недостиг на лични лекари има в цялата страна.    ", "date": "2019.08.09", "title": "Експерт: Джипитата намаляват, има недостиг с около 20 %"}
{"url": "https://www.actualno.com/sciencelogy/a1-startira-predvaritelni-prodajbi-na-novija-samsung-galaxy-note1010-news_777524.html", "text": "       стартира предварителни продажби на двата най-нови флагмана на Samsung – и . Клиентите могат да заявят желаните устройства до 23:59 часа на 22 август на сайта на телекома, а официалният старт на продажбите в магазините започва на 23 август.      По време на предварителните продажби, при връщане на свой стар смартфон, клиентите на А1 ще могат да се възползват от 200 лева отстъпка за двата модела. Така те ще имат възможност да закупят Samsung Galaxy Note10 за 949,99 лева на месец или 43,99 лева в брой с абонаментен план При същите условия цената на Samsung Galaxy Note10+ е 1 169,99  лева на месец или 53,99 лева в брой.\r\nGalaxy Note10 притежава 6,3-инчов FHD+ Dynamic AMOLED, а Galaxy Note10+ – 6,8-инчов Quad HD+ Dynamic AMOLED дисплей, който допълва елегантния дизайн на устройството. Спрямо своя предшественик Note10 серията e с по-тънък и лек корпус, който ще се предлага у нас в нов основен цвят – сребърно сияние. Двата модела ще са налични и в цвят черно сияние, допълнен от розово сияние за Galaxy Note10 и бяло сияние за Galaxy Note10+.\r\nGalaxy Note10 идва с тройна основна камера, която включва ултраширокоъгълен 16 MP обектив (f/2.2), широкоъгълен 12 MP обектив (f/1.5 2.4) и 12 MP телеобектив (f/2.1). При Note10+ основната камера е четворна и към вече изброените обективи прибавя ToF сензор, който дава дълбочина на кадрите. И двата модела са оборудвани с 10 MP f/2.2 предна камера.  Камерата на новата серия на Samsung предлага мигновена смяна между обективите и audio zoom, който акцентира върху звука в приближената зона. Потребителите разполагат и с изцяло нови начини за записване на видео с два зрителни ъгъла – ултраширокоъгълен и широкоъгълен. Моделите притежават и функцията „фокус на живо”, която включва четири различни ефекта при записването на видео.\r\nКакто и при своите предшественици, новото поколение Note на Samsung се предлага с писалката S Pen, която позволява управление на телефона с 6 жеста. S Pen позволява нов начин за правене на записки, който включва дигитално преобразуване на ръкопис в печатен текст и писане на екрана независимо дали телефонът е включен или изключен. S Pen включва и ново изживяване при писане с различни звукови ефекти, които наподобяват звука при използването на писалка, молив или маркер.\r\nGalaxy Note10 и Note10+ разполагат със свръхбърз процесор Octa-core Exynos 9825 с 7nm AP чипсет с подобрена производителност. Вградената памет е 256 GB, а оперативната е 8 GB при Galaxy Note10 и 12 GB при Galaxy Note10+. Двата модела са оборудвани с интелигентна батерия, като нейният капацитет варира между 3,500 mAh за Galaxy Note10 и 4,300 mAh за Galaxy Note10+. При новите модели Type-C жакът за зареждане играе ролята и на вход за слушалки, които са AKG и са включени в комплекта.       ", "date": "2019.08.09", "title": "А1 стартира предварителни продажби на новия Samsung Galaxy Note10|10+ "}
{"url": "https://www.actualno.com/america/riki-martin-pokaza-za-pryv-pyt-dyshterja-si-snimka-news_777368.html", "text": "      Рики Мартин сподели първата снимка на дъщеря си Лусия, съобщава \"Контакт мюзик\".      47-годишният певец и съпругът му Джван Йосеф се сдобиха с третото си дете – родено от сурогатна майка, преди седем месеца. Малката Лусия обаче трябваше да изчака преди да направи дебюта си в социалните медии.    Под снимката, разпространена в социалните мрежи, на която момиченцето е седнало в скута на баща си Джван, Рики написа: \"Светлината в очите ми\".  34-годишният Джван също сподели снимката си в социалната мрежа, където през януари беше обявено раждането на Лусия (24 декември 2018). Рики Мартин и съпругът му имат 10-годишни близнаци – Валентино и Матео, също родени от сурогатна майка. Певецът сподели, че цялото семейство, включително двата по-големи братя \"са абсолютно влюбени\" в най-нови член на семейството. ", "date": "2019.08.09", "title": "Рики Мартин показа за пръв път дъщеря си (СНИМКА)"}
{"url": "https://www.actualno.com/healthy/pyrvi-sluchaj-na-zapadnonilska-treska-v-stranata-news_777848.html", "text": "      Първи случай на Западнонилска треска в България за тази година. Заболяването е потвърдено при 60-годишна жена от Монтана, която е с възпаление на мозъка.      Информацията за БНТ съобщи проф. д-р Тодор Кантарджиев, директор на Националния център по заразни и паразитни болести.    ", "date": "2019.08.09", "title": "Първи случай на Западнонилска треска в страната"}
{"url": "https://www.actualno.com/curious/kakvo-se-sluchva-s-tjaloto-ako-piem-domaten-sok-v-prodyljenie-na-godina-news_777547.html", "text": "       Нeoбичaeн тecт в Япoния рaзкри кaквo ce cлучвa c тялoтo нa жeнитe, aкo кoнcумирaт нeпoдпрaвeн дoмaтeн coк вceки дeн в прoдължeниe нa гoдинa.       Пoртaлът Mеdiсаlxprеss публикувa рeзултaтитe oт eкcпeримeнтa, в кoйтo ca учacтвaли 300 япoнcки жeни нa рaзличнa възрacт. Лeкaритe им прeпoръчaли рeдoвнo дa пият нecoлeн дoмaтeн coк прeз цялaтa гoдинa. Нямa знaчeниe дaли coкът e дoмaшeн или зaкупeн.   Жeнитe били c пoвишeн риcк oт cърдeчнo-cъдoви зaбoлявaния. Прeз тoзи пeриoд изcлeдoвaтeлитe нaблюдaвaли кaк пиeнeтo нa дoмaтeния coк влияe нa кръвнoтo нaлягaнe и хoлecтeрoлa.\r\nOкaзaлo ce, чe кoнcумaциятa нa нecoлeн дoмaтeн coк oт жeни eфeктивнo пoдoбрявa кръвнoтo нaлягaнe и хoлecтeрoлa, нaмaлявaйки риcкa oт cърдeчнo-cъдoви зaбoлявaния.   , кoмeнтирaт aвтoритe нa прoeктa.    В рeзултaт нa тoвa eкcпeртитe зaявихa, чe кoнcумaциятa нa дoмaтeн coк eфeктивнo пoдoбрявa cъcтoяниeтo нa cъдoвaтa cиcтeмa в жeнcкoтo тялo. Cлeд eднa гoдинa пиeнe нa coк, мнoгo жeни ca изпитaли пoнижeниe нa нивoтo нa хoлecтeрoлa в тялoтo, a cъщo тaкa пoчти вcички учacтници - пoнижeниe нa кръвнoтo нaлягaнe.    Въпрeки фaктa, чe в прoучвaнeтo учacтвaт caмo жeни, eкcпeртитe cмятaт, чe пиeнeтo нa дoмaтeн coк би билo пoлeзeнo и зa мъжeтe. ", "date": "2019.08.09", "title": "Какво се случва с тялото, ако пием доматен сок в продължение на година"}
{"url": "https://www.actualno.com/balkani/chetirima-mladeji-zaginaha-pri-katastrofa-v-syrbija-news_777498.html", "text": "      Четирима младежи загинаха при жестока катастрофа тази нощ в съседна Сърбия.      Инцидентът стана на Ибарската магистрала край Жупан, в община Лиг. В 1.00 часа след полунощ при челен удар между две леки коли - БМВ и Дачия, загинаха четирима младежи, съобщиха от полицията.   В Дачията са пътували трима души, а в БМВ-то - едно момиче. Други четирима души са ранени при инцидента.\r\nПолицията е задържала 27-годишния шофьор на БМВ-то, за който се предполага, че е предизвикал катастрофата. Все още не са ясни причините за трагичния инцидент.   ", "date": "2019.08.09", "title": "Четирима младежи загинаха при катастрофа в Сърбия "}
{"url": "https://www.actualno.com/curious/izlojba-na-unikalni-radiopriemnici-otkrivat-v-smoljan-sred-tjah-e-radioto-na-stalin-news_777793.html", "text": "      Уникална изложба на 263 радиоприемника, произведени в почти цяла Европа и САЩ, откриват довечера в Смолян. Тя е събирана дълго време от радио-телевизионния техник Съби Мезински, като изложбата ще се съчетае с неговата кръгла 70-годишнина.      Гостите на изложбата довечера ще бъдат поканени да танцуват под звуците на любимото му и най-старо радио в цялата колекция - „Филипс“, произведен в Холандия  през 1927 г. Те ще видят и немския „Телефункен“ от същото време – кръмчарско радио, наричано „Котешка глава“. Навремето го ползвали за забави, като изкарвали колоната пред заведението.\r\nСред експонатите му е и радиото „Мир 154“, като в кабинета на съветския диктатор Йосиф Висарионович Сталин.   Имаше приказка, че съм притежавал и радиото на Хитлер, което не е вярно. Когато излезе тази информация, една седмица не съм излизал от вкъщи, защото постоянно ме питаха: \"Къде ти е радиото на Хитлер?\", смее се родопчанинът .\r\nТакива апарати Хрушчов е подарявал на премиерите на Китай и Монголия. Произведени са само определена бройка.\r\nПридобил го със замяна. „Запознах се с аташето по културата на Русия в посолството. Баща му в Москва е колекционер като мен. Пращах му руски радиоапарати от тук със самолет. А те ми подариха това. Тежи 56 килограма“, горд е Мезински.    Но има и още по-тежко (100 кг) и много по-мощно, от Кувейт, ползвано от шейх. Докарано е от ТИР-аджия със специално разрешение. 10 години в София го ползвали за танци в „Славянска беседа“.  Освен УКВ-радио, има и грамофон. „ Като излизат новите неща, един колега ми се обади: \"Мезински, тук има нещо за тебе, но трябва да дойдеш с камион!\" , споделя той. Фантастично, в 1958-ма година в Русия произвели радио „Фестивал“, което е с дистанционно. Може от кухнята са си пуснеш музика в хола. На Олимпиадата през 1960-та година на всички златни медалисти им подарили по едно такова. На Мезински му е дарение от морски капитан във Варна. Негово притежание е немски приемник „Браун БСК 239Ф“. Когато нашите войници гонили германците в Югославия, го открили в един окоп.   Райковец дарил за езкспозицията батерийно радио „Нора“, което оставил в дума му командващият немските войски в Смолян. Изумителен екземпляр за времето си „Олимпия 401“ проектира станцията като на електронно табло, а е произведен през 39-та година. Съби го получил в насипно състояние, с много сложна механика вътре и диск, а лещите, които усилват светлината на проектора, поръчал от Германия. Удивителна е и българската му колекция. Тя е цял сектор от 72 лампови радиоприемника. Най-старият е от 1939 г., произведен от Братя Алтимирови във  фабриката за радиоапарати \"Бралт\" - Русе.\r\nИма два ръчно правени радиоприемника от царско време. Изработени са по поръчка в Пловдив тайно, тъй като радиата били запечатвани, за да ловят само една станция. Те не са завеждани в пощата, което тогава било задължение за всички, не са плащани и данъци за тях.\r\n„Баща ми ги е поръчал. Като са ги донесли, са били скривани, властта да не ги знае, защото в онова време хората не трябвало да научават много, а само това, което трябва“, разказва въодушевен колекционерът. Началото на хобито му е от 1975-та година.\r\n„Отидох да ремонтирам един телевизор в Райково на едни мои познати. Собственикът Манол Гечев - шофьор на линейка, ми даде за части едно радио, което държи на тавана. Той ми го свали, беше силно прашасало. Аз го прибрах. Възстанових го, реставрирах го и го сложих вкъщи, в библиотеката. Преди да дойде в Смолян радиото е било в кметството на Ксанти, Гърция. Баща му работил там и когато си тръгва за България, му го подаряват, защото имали ново. В Славейно го слушали 15-ина години. След това идва при мен. Беше първото, а след това още и още. И това е резултатът“, казва радио-телевизионният техник.  \r\nОттам-насетне започнали да изхвърлят ламповите радиоапарати, понеже навлизат новите, транзисторни модели. Познати, приятели, колеги знаели, че Съби Мезински от Смолян колекционира и му носели дарове, но над 65% са купувани от него.  \r\n„В България има много колеги, които държат приемници в стаи, изби, но изложба никой не е правил. А аз правя четвърто изложение“, казва със задоволство притежателят на уникалната сбирка. ", "date": "2019.08.09", "title": "Изложба на уникални радиоприемници откриват в Смолян, сред тях е радиото на Сталин"}
{"url": "https://www.actualno.com/curious/suingyt-tancyt-na-spodelenata-iznevjara-news_777586.html", "text": "              По време на Втората световна война американците бомбардират японците от островите в Тихия океан. На американските летци било разрешено да вземат жените си. Точно там се заражда явлението, наречено суинг ( swing). Летците често загивали, но жената на загиналия не била оставяна сама. Най-добрата ѝ приятелка \"споделяла\" мъжа си, разбирайки, че скоро тя може да попадне в същата ситуация. След края на войната традицията продължава. През 1957 г. американското списание \"Mister\" публикува статия, посветена на размяната на жени. Става ясно, че в САЩ това съвсем не е рядкост. Така суингърството става публично обсъждано явление. През 1960 година вече около 20 списания за запознанства въвеждат рубриката \"Двойка търси двойка.\" По-късно се появяват първите суинг клубове в САЩ, а скоро след това и в Европа. Смята се, че е най-разпространена в САЩ, където всяка пета двойка е опитвала поне веднъж, а всяка шеста - от три до пет пъти. 8% от американските съпружески двойки редовно практикуват суинг.  Други 6 млн. признават, че нямат против да опитат. Броят на суингърите в Европа непрекъснато нараства, включително и в Русия. Това пише в своята книга \"Революция любви или вырождение?\" Арсений Соболевский.\r\nИнтересно е, че явлението е било познато в СССР. Това се случвало в някои затворени научни градчета. Там младите учени работели над секретни военни проекти и живеели по своите семейни закони, като в голямо полигамно семейство. приятелските отношения се допълвали с интимните. Трябва да се отбележи, че груповият секс  и суингът не са едно и също. Суингът не винаги води до оргии, а не е суинг, уточнява Соболевский.  Може да ви звучи невероятно, но суингът се отразява благоприятно на семейните отношения. Проучванията показват, че в САЩ почти няма разводи в суингър семействата. Сред онези, които смятали брака си за нещастен до суинга, се отбелязва подобряване на отношенията в 90% от случаите! Освен това нивото на щастие сред суингърите е два пъти по-високо от това в обикновените американски семейства.\r\nСпоред американският учен Гилбърт Бартел суингът е първата крачка към създаването на семейство от нов тип - освободено от лъжа и лицемерие, се казва още в книгата на Соболевский.      - при който двойките правят секс в непосредствена близост една от друга и разменят партньорите си само в прелюдията. Друго разпространено значение на този термин е - секс на двойка с трети партньор. - при който двойките, разменили партньорите си, правят секс отделно, без да се виждат. - при който двойките, разменили партньорите си, правят секс в непосредствена близост един от друг. Всеки има своята история и повод да се обърне към суинга. Някои са привлечени от партньора, друг сам пожелава. Най-важното е да няма място за съмнение, че суингът е желан. Човек или е готов за това, или не . Това зависи от конкретната ситуация - до колко сте готови за подобен експеримент, какво очаквате и т.н. Най-добре не опитвайте със семейна двойка, с която сте приятели . Не опитвайте  и с бивши партньори и техните нови половинки. Това най-вероятно ще предизвика ревност. Именно заради това са създадени т. нар. суинг клубове, където може да се отиде и да се намерят по различни параметри, които да не срещнете никога повече.      Може да се опита да се намерят партньори в суинг-сайтовете и тези за запознанства. Рисковете са същите, както и при виртуалните запознанства - при реалната среща може да се окаже съвсем не това, което сте очаквали.\r\nИ най-важният съвет. Ако много, ама много ти се иска да опиташ суинг,  а партньорът ти  е категорично против - не го принуждавай. От това няма да излезе нищо добро. В действителност суингът не е такава рядкост, както е прието да се смята, твърди психотерапевтът Александър Полеев и допълва, че в практиката дори се препоръчва от някои сексопатолози. По същността си суингът е узаконена изневяра. Партньорът сякаш ви изневяра, но вие знаете, че това се случва с вашето разрешение. Защо е нужно това? Много двойки със солиден стаж семеен живот страдат от сексуална скука. За да се отърват от нея се решават на изневяра, но с нея идва  и чувството за вина. За да се избегне това сексолозите съветват двойките да се срещнат с други . Това придава на отношенията свежест.\r\nСуингърството е добро само с мярка. Ако се увлечете прекалено се губи най-важната страна от секса - интимността, смята сексологът Сергей Агарков. Сексът престава да бъде тайната между двама души, придобива някаква публичност, безсрамност, обезценява се. Особено тъжно е, когато единият партньор не харесва суингърството.   За този, който е бил против суинга, подобен експеримент може да се окаже истински удар. Той ще се чувства използван и излъган. затова, ако не сте сигурни, че желанието е взаимно, най-добре се обърнете към сексолог психоаналитик, който да реши проблемите ви. Както всичко и суингът крие своите опасности. \r\n\"С мъжа ми опитахме суинг с едно момиче, което познавах и сама предложих да се включи. После обаче разбрах, че тя и мъжът ми продължават да се срещат. Той невъзмутимо ми отговори, че сама съм му разрешила да ми изневерява Напуснах го и отидох да живея при родителите ми. Той ме моли да се върна и да живеем, както преди, но продължава да се среща с нея\", разказва горчивия си опит Мариана.\r\nСобственикът на суинг-клуб Михаил смята, че подобна развръзка е напълно предсказуема:   \"Сексът със свободен човек може да доведе до отделна, тайна афера, а това не е идеята на суинга. Затова в родината на суинга САЩ, ако отидеш в клуб без половинката си, може да загубиш членството си в него. Има много недоброжелателни хора, които просто искат да се възползват. Ана смята, че посещението на суинг-клубове е необходимо: \"Но само заради атмосферата. Не е задължително да избереш някого. Ако наистина имате нужда от свежи усещания, самото отиване в клуба е интересен опит. Все пак не всеки ден се оказваш в компания на голи непознати. А като се нагледаш може да се уединиш в отделна стая в половинката си.\"\r\nЕлена разказва, че първоначално идеята, предложена от партньора ѝ се сторила ужасяваща. После си дала сметка, че често е имала подобни фантазии и решила да опитат:\r\n\"Първият път беше \"Уау!\", макар да не беше с двойка, а с друг мъж. Усещането двама мъже да правят всичко възможно, за да ти доставят удоволствие е невероятно. Самата ситуация е страшно възбуждаща. Много е важно партньорът да е наясно и да не е ревнив. Суингът е много добър измерител на състоянието на отношенията. Когато сме скарани и на ум не ми идва да се видим с някого. Колкото по-уверени сте във връзката си, толкова по-страхотен е суингът.\"    В  СССР може да не е имало секс, но сега имат суингър клубове. България не може да се похвали с такива заведения. Опитът да се направи подобен клуб не е бил успешен, освен това дейността попада под атаката на закона, тъй като собственикът на мястото, където хората се отдават на подобни удоволствия може да бъде привлечен под отговорност за сводничество. Това не значи, че суингъри у нас няма. Има, но им е по-трудно. Някои предпочитат да пътуват в страни, като Италия, Хърватска, Австрия, за да осъществят желанията си в пълен размах.\r\nРазбира се и тук важат правилата за безопасност - каквото и да правите - използвайте презервативи!      ", "date": "2019.08.09", "title": "Суингът - танцът на споделената изневяра"}
{"url": "https://www.actualno.com/ruse/srednoshkolci-ot-ruse-sa-naj-dobri-v-znanijata-si-za-sigurnost-v-globalnata-mreja-news_777699.html", "text": "      Десетокласниците в Русе, Търговище и Ловеч са показали най-добри резултати в тазгодишното национално външно оценяване по информационни технологии след Х клас, съобщиха от пресцентъра на МОН. Знанията им за сигурността в Интернет и защитата от вируси са на високо ниво. Оценяването се е провело в 928 училища в България и в него са участвали близо 45 000 десетокласници. Тестът е бил разделен на две части. Първата е съдържала 20 задачи с избираем отговор, които се генерират на случаен принцип по време на самото изпитване. Най-добре учениците са се справили с въпросите за безопасна работа в мрежова среда, защита от вируси и работа със споделени документи, показват резултатите. Втората част на оценяването е била практическа, като отново всеки е получил персонален вариант на задачата. 98% от явилите се са работили по нея, а повече от 50% от учениците не са се затруднили при решаването й. От положилите изпита 73% са получили сертификати за владеене на дигитална компетентност по Европейската рамка за оценяване. Те са успели да отговорят вярно на 50% или повече от въпросите. Средният резултат от външното оценяване през 2019 г. е 35,88 точки, което е почти 60% успеваемост и е най-високото постижение досега.       ", "date": "2019.08.09", "title": "Средношколци от Русе са най-добри в знанията си за сигурност в глобалната мрежа "}
{"url": "https://www.actualno.com/america/300-imigranti-zadyrjani-pri-rejdovete-v-misisipi-sa-osvobodeni-news_777510.html", "text": "      Американските имиграционни власти временно са освободили около 300 души, задържани при координирана операция срещу нелегални имигранти в щата Мисисипи, съобщава BBC, цитирана от БГНЕС.      В четвъртък близо 700 души бяха арестувани при акцията, насочена към работници в седем фабрики за преработка на селскостопанска продукция, които не са имали редовни документи. Властите обявиха, че децата на задържаните са добре обгрижени и са настанени при роднини или в специални центрове при добри условия.   Акцията предизвика широко обществено недоволство от страна на демократите,след като в социалните мрежи се появи информация, че децата са разделени от родители им, които са в затвора, и за тях не се полагат грижи.\r\nИмиграционният власти заявиха, че 300-те освободени трябва да се явят пред съдия, който ще разгледа случая им и ще вземе решение дали могат да останат на територията на страната.     ", "date": "2019.08.09", "title": "300 имигранти, задържани при рейдовете в Мисисипи, са освободени"}
{"url": "https://www.actualno.com/crime/pijan-ukrainec-se-obyrnal-s-kamion-na-pytja-ruse-bjala-news_777838.html", "text": "      Пиян украински шофьор се обърна с тежкотоварен камион на пътя Русе-Бяла, съобщи БНТ.      По пътя са се разпилели тонове плат, с които е бил натоварен камионът.  Движението в района е затруднено.   При завой, мъжът е изгубил управление над камиона, блъснал се е в билборд и се е обърнал на пътя.\r\n44-годишният водач е в болницата с травми, а дрегерът е отчел 1,63 промила алкохол в кръвта му.   ", "date": "2019.08.09", "title": "Пиян украинец се обърнал с камион на пътя Русе-Бяла"}
{"url": "https://www.actualno.com/europe/putin-shte-poseti-finlandija-news_777529.html", "text": "      Президентът Саули Нийнистьо заяви в четвъртък, че руският президент Владимир Путин ще посети Финландия в края на август, цитиран от финландското англоезично издание Daily Finland, цитирано от \"Фокус\".      Нийнистьо се срещна с водещи главни редактори на финландските медии в четвъртък и им съобщи за посещението. Той определи предстоящата си среща с Путин като \"доста обикновена\".   Финландският президент отбеляза, че държавните глави на двете страни се срещат ежегодно, или в Русия, или във Финландия.\r\n\"Като цяло ще бъдат обсъдени двустранните въпроси и в голяма степен ще бъде засегната международната политика\", заяви Нийнистьо.  Той не посoчи дата на посещението. Финландският вечерен вестник Ilta-Sanomat по-късно съобщи, че срещата ще се състои на 22 август.\r\nПрезидентският кабинет нито потвърди, нито отрече информацията пред финландските медии.    ", "date": "2019.08.09", "title": "Путин ще посети Финландия "}
{"url": "https://www.actualno.com/analysis/zashto-rusija-trupa-tolkova-mnogo-pari-i-zlato-news_777618.html", "text": "             Когато чете макроикономически оценки за Русия, човек напоследък непрекъснато има натрапчивото усещане за дежавю. Същото важи и за последния доклад на Международния валутен фонд (МВФ). Икономиката на Руската федерация, както и досега, зависи от международните цени на енергоносителите. В доклада се казва, че тъкмо падането на тези цени през последните пет години е най-сериозната причина за спадането на руския БВП.   На второ място като фактор са западните санкции, макар че Русия в по-малка или по-голяма степен се е адаптирала към тях. Трети отрицателен фактор е недостигът на инвестиции, породен от факта, че правителството паркира в резервни фондове всички приходи от износа на нефт, надвишаващи 40 долара за барел. Експертите от МВФ смятат, че в резултат от всичко това за петте години между 2014 и 2018 БВП на страната е нараснал само с 2,5 процента. Ако ги нямаше санкциите, ръстът може би щеше да бъде 3,5%. А ако можехме да изчистим всички изброени отрицателни фактори, ръстът щеше да достигне 6 процента, твърдят авторите на доклада. Според тях икономическият растеж може да се насърчи, ако се снижи държавната намеса, и се премахнат излишните регулации и проблемите в управлението.\r\nИзводът, който може да се направи от всичко това, е: санкциите оказват ефект, структурни реформи не се провеждат, а държавните корпорации, които се ръководят от корумпирани приятели на Кремъл, са задушили под себе си всякаква икономическа активност в страната. Някои твърдят, че застоят в руската икономика вече е настъпил, но от МВФ все още смятат, че той тепърва се задава. На човек му се иска да ги попита: Ако това сегашното не е стагнация, то какво ли ще бъде, когато тя наистина настъпи?    уж обеща, че ще влага пари в инфраструктурата, здравеопазването и образованието. Но след като 60 или 70 процента от БВП тъй или иначе са свързани с държавния сектор, всъщност става дума за местене на пари от единия джоб в другия. Това трупане на средства в държавния казан върви с мощни темпове. Русия натрупа огромни златни резерви - факт, който според някои наблюдатели, дава ясно предимство на Русия в условията на изострящия се търговски конфликт между САЩ и Китай. Освен това Русия изплати дълговете си към МВФ и сега общият външен дълг на страната възлиза на по-малко от 500 милиарда долара. За сравнение: дългът на САЩ възлиза на 22 трилиона – 44 пъти повече. Един известен анализатор на голяма западна инвестиционна банка, който се занимава с Русия, смята, че паричните запаси на руското правителство могат да достигнат три и дори повече процента от БВП: \"Ако го погледнем от този ъгъл, Кремъл се държи така, сякаш се готви за война или за някаква голяма катастрофа\" казва експертът. Звучи правдоподобно. Защото дори влошаващият се социален климат и спадащото доверие на избирателите не карат Путин да побърза с инвестициите в най-чувствителните за гражданите области.   Често чувам, че , видите ли, бил любител на строгата финансова политика и на монетаризма и просто следвал инстинкта си да събира пари за черни дни – докато все още има пари. На всичкото отгоре държавните корпорации – тоест, две трети от руската икономика – са заплашени от нови американски санкции. На тях им трябва някаква спасителна жилетка. Всичко това е вярно, но все пак: по-рано Кремъл реагираше доста по-гъвкаво и щедро на всяко снижаване на и неговата политика.    Както показателния удар срещу , така и споменатата финансова политика (в съчетание с вдигането на пенсионната възраст и на ДДС) според мен са ясен признак, че Кремъл се готви за сътресения във властта. В програмата сигурно влиза или дългосрочен военен сценарий, включва анексирането на Беларус или присъединяването на сепаратистките „народни републики“ в Донбас (а може би и двете едновременно), или пък драматични промени в многострадалната конституция и превръщането на Путин във фактически пожизнен ръководител на Русия. За осъществяването на втория сценарий ще трябва върху хората да се излее дъжд от рубли, за да се подобри положението им. Лично аз повече вярвам в първия сценарий. Но с това проблемите не приключват. Защото дори утре да стане чудо, дори да се смени режимът, а в Кремъл да влезе президент като Навални, Собол или Яшин, а в Държавната дума – най-добрите глави на Русия, всички те ще наследят именно тази икономика, при която десетки милиони граждани зависят от държавата и от нейните пари. Ще наследят и един държавен апарат, който не умее нищо друго, освен да раздава тези пари по заповед отгоре – или да ги краде.   Още не знаем дали Путин ще промени конституцията и дали ще започне нова война. Но, умишлено или не, той е циментирал такава система, в която всяка опозиция ще се замисли дали да я разбива или по-скоро да се договори с „бившите\". Може би, поне отчасти, тъкмо на това разчитат и „най-добрите глави на Русия\". Този път в кавички, завършва Константин Егерт.   ", "date": "2019.08.09", "title": "Защо Русия трупа толкова много пари и злато?"}
{"url": "https://www.actualno.com/moresport/red-bull-journeyversity-9-acro-coss-news_777661.html", "text": "              Ако отговорът на тези въпроси е ДА, то следващите редове са насочени към вас!\r\nRed Bull и списание 360° отправят предизвикателство за всички, които искат да изживеят и заснемат по незабравим начин уникалното по рода си събитие Red Bull Acro Cross, създадено по идея на българския парапланерист Веселин Овчаров. В края на месец август световни шампиони и рекордьори от цял свят ще се съберат в Сопот, за да преживеят заедно нещо ново и вълнуващо.  Изпрати резюме за себе си с информация защо искаш да участваш, както и избрани твои кадри. В крайната селекция ще бъдат включени един фотограф, един видеограф и един дрон пилот.\r\nУчастниците в Red Bull JOURNEYversity ще имат възможност да изживеят събитието по неповторим начин, като получат личен пилот, с който ще летят през цялото време на състезанието и на практика ще станат част от него.\r\nНаградата включва настаняване и хранене заедно с атлетите, както и достъп до всички техни привилегии. Така спечелилите ще имат възможност да придобият необикновен поглед над събитието, като изпитат адреналина на състезателите от първо лице.    Всеки включил се ще получи допълнителна полезна информация за състезанието - речник на летателните термини, информация за трасето и всичко, което получават парапланеристите.\r\nПоради технически ограничения да се лети с дрон от въздуха по време на състезанието, победителят в тази категория ще спечели един ден летене със специално избран пилот - Илко Илиев, който освен пилот на парапланер и филмейкър, e и носител на голямата награда за дрон видео от конкурс в Лос Анджелис през 2017.\r\nКато резултат от това преживяване, участниците ще се запознаят със стандартите за фото и видео заснемане и обработка на Red Bull Media House и ще могат да реализират самостоятелно създадено от тях въздушно и наземно съдържание. Тъй като събитието е част от официалния календар на Red Bull, направеното от тях ще бъде качено в интернационалната платформата за съдържание Red Bull Content Pool, която предоставя възможност за популяризация на материалите през каналите на Red Bull  \r\nМожете да кандидатствате с мотивационно писмо и ваши кадри във всяка от трите категории - ФОТО; ВИДЕО; ДРОН на redbull.acro.cross@gmail.com до 20.08    Да усетим вашия дух за летене и мотивация за справяне с трудни ситуации и професионализъм.\r\nКакво очакваме от кадрите:\r\nКачество, професионализъм и оригинална гледна точка\r\nКато основание в мейла напишете: Red Bull Journeyversity - Acro Cross + категорията, в която участвате (ФОТО; ВИДЕО; ДРОН)  Red Bull Journeyversity #9 - Acro Coss  - Процес на подбор:\r\nПериод за кандидатсване  -  05.07 до 20.08 \r\nСрещи с избрани кандидати - 20-22.08\r\nПредваритени полети за избрани кандидати - 22-23.08\r\nОбявяване на победителите - 23.08\r\nПериод на събитието: 28.08 - 01.09   Локация: Сопот, България     ", "date": "2019.08.09", "title": "Red Bull Journeyversity #9 - Acro Coss"}
{"url": "https://www.actualno.com/balkani/mvnr-pet-feribota-sa-osigureni-dnes-ot-samotraki-za-aleksandrupolis-news_777546.html", "text": "      Във връзка със съобщенията за проблеми с фериботните връзки между гръцкия остров Самотраки и Александруполис пристанищните власти на Самотраки обявиха, че за днес са осигурили пет ферибота, съобщиха от Българското външно министерство (МВнР).      Става ясно, че четири от тях ще обслужват пътници - в 10:30 ч., 15:30 ч., 20:30 ч. и 01:00 ч. В 18:30 ч. от Самотраки за Александруполис ще отплава и един ферибот, който може да превозва автомобили.\r\nЧаст от българските туристи на острова, изпитали проблеми заради прекъсване на фериботната връзка по рано тази седмица, са успели да се придвижат до Александруполис на 8 август.   Генералното ни консулство в Солун е в контакт е с гръцките пристанищни власти, следи ситуацията и е готово да окаже възможното съдействие при необходимост.         ", "date": "2019.08.09", "title": "МВнР: Пет ферибота са осигурени днес от Самотраки за Александруполис"}
{"url": "https://www.actualno.com/showbusiness/aktrisata-sanja-borisova-vliza-v-novija-sezon-na-fermata-news_777616.html", "text": "      Една от най-успешните и обичани млади актриси у нас – Саня Борисова, ще бъде част от предстоящия сезон на мега продукцията „Фермата“. Петото издание на хитовото риалити ще се излъчва тази есен по bTV и в продължение на три месеца ще подложи на изпитание духа и силата на играчите, които ще се състезават за голямата награда от 100 000 лева.      Звездата на 36-годишната актриса, която отскоро се изявява като сценарист и режисьор, изгрява през 2008 г., когато дебютира с главна роля в телевизионен сериал. Следват няколко успешни филма, които веднага я нареждат сред най-красивите лица на българското съвременно кино. Саня е носителка на награди от международни филмови фестивали, а това лято беше жури на „Ischia Film Festival“ в Италия. На големия екран тя си е партнирала със световноизвестни актьори като Микеле Плачидо и Гари Дърден. От тази есен Саня ще изнася представления и на сцената на театър „Възраждане”.   Младата актриса влиза във „Фермата“ с ясната идея, че й предстои ново, вълнуващо и голямо приключение. „Впускам се в това начинание с позитивни намерения. Вълнувам се и се надявам да изживея приятни емоции, да науча повече за себе си и да опозная нови и интересни хора“.\r\nСаня се определя като умерен човек, който води здравословен начин на живот – не яде месо и изкуствени храни, не е почитател на нощния живот и алкохола. От две години тя се е посветила на древното китайското изкуство тай-чи, което я зарежда с енергия и поддържа духа и тялото й здрави.  Бойният спорт я вдъхновява да напише първия си сценарий за фентъзи филм, който завършва това лято и няма търпение да реализира.  „Аз не съм нахъсан състезател, но ако някой ме предизвика на дуел, ще дам най-доброто от себе си. За мен голямата награда е самото ми участие в тази игра“, разкрива актрисата и признава, че се намира в етап от живота си, който я подтиква да преживее нещо ново, различно и обогатяващо. Традициите и занаятите, които участниците във „Фермата“ усвояват, ще бъдат най-интересното предизвикателство за Саня Борисова.\r\n„Фермата“ е най-позитивното и гледано риалити шоу, което се наложи като любим телевизионен формат на милиони българи по света и у нас. Финалът на най-успешния, четвърти сезон на предаването, събра рекордните над 1,5 милиона зрители, които проследиха битката между Дидо от Д2 и спортната звезда Ваня Стамболова.   Кои ще бъдат другите популярни лица в пети сезон на „Фермата“ и пред какви нови предизвикателства ще се изправят участниците в шоуто, ще става ясно всяка седмица до старта на предаването през септември.            ", "date": "2019.08.09", "title": "Актрисата Саня Борисова влиза в новия сезон на „Фермата“ "}
{"url": "https://www.actualno.com/crime/policija-nishti-kakvo-tochno-se-e-sluchilo-smyrtonosnata-vodna-pyrzalka-v-primorsko-news_777477.html", "text": "      Продължава огледът на водната пързалка в \"Аквапарк-планет\" в Приморско, където стана инцидент с фатален край. От полицията са на местопроизшествието. Иззети са видеозаписи от камерите в аквапарка. Разпитват се свидетели на трагичното произшествие.      Повторният оглед, който извършва полицията, се налага, заради неизяснените обстоятелства около случая. Actualno.com припомня, че вчера около 15 часа в Районно управление Приморско е получено съобщение, че двама 18-годишни младежи са тежко ранени на екстремна пързалка, наречена \"Цунами\". Единият от тях, който е от старозагорското село Кирилово, получава травма на главата.   Полицаите са пристигнали на мястото на инцидента и са установили, че единият младеж се е спускал по пързалката с краката напред, а вторият с главата. Двамата са се сблъскали в улея.\r\nОткарани са в УМБАЛ – Бургас, където въпреки оказаната помощ младежът от село Кирилово е починал от нараняванията си. Момчето от Стара Загора е подписало декларация за отказ от хоспитализация и е напуснало болницата.  Специалисти от Регионалната дирекция за строителен контрол и Комисията за защита на потребителите днес ще се произнесат, дали се налага и те да извършат проверка на водното съоръжение\r\nРаботата по случая продължава от служители на Районно управление – Приморско. ", "date": "2019.08.09", "title": "Полиция нищи какво точно се е случило смъртоносната водна пързалка в Приморско"}
{"url": "https://www.actualno.com/europe/incident-s-boeing-moskovskoto-letishte-domodedovo-news_777533.html", "text": "       на руската авиокомпания S7 Airlines едва не предизвика катастрофа при излитането си от московското летище „Домодедово“ в понеделник, съобщи БГНЕС.      Самолетът вдигнал облак прах и повредил осветлението на една от пистите на аерогарата, но успял да се издигне във въздуха. Инцидентът, който можеше да се превърне в трагедия с фатален край за 150-те пътници на борда, бил заснет от охранителни камери на летището, разположено на 22 километра югоизточно от руската столица.   Авиопревозвачът S7 Airlines потвърди за извънредната ситуация, като посочи, че машината успешно е кацнала на летището в Симферопол в Крим. При извършената техническа проверка е установено, че има повреди по шасито и самолетът временно е спрян от полети.\r\nВъпреки нанесените повреди по пистата на „Домодедово“ московското летище работи нормално.  Защо стотици пилоти подадоха иск срещу компанията производител на този вид самолети може да видите в      ", "date": "2019.08.09", "title": "Инцидент с Boeing московското летище \"Домодедово“\""}
{"url": "https://www.actualno.com/curious/podhodjashtata-za-vas-profesija-spored-zodijata-news_777739.html", "text": "      Изборът на кариера може да бъде едно от най-големите (и най-трудните) решения, които всеки от нас някога ще вземе. Ако се чувствате претоварени от вашите възможности или искате да направите промяна в кариерата, може би ще имате нужда от малко помощ.      Астрологията може да пусне светлина върху най-силните ви умения, какво трябва да търсите в кариера и защо сте привлечени от определени интереси. Тъй като всеки знак има специфични черти на личността, силни и слаби страни, важно е да се вземе предвид това, когато обмисляте следващия си ход.       Ако вашият зодиакален знак е „овенът“, вие сте креативни, огнени, независими и стилни. Кариера в маркетинга или връзките с обществеността изисква да процъфтявате в бързо развиваща се среда, която отговаря на личността на Овена. Много Овни тръгват и по предприемаческия път, тъй като обичат идеята да бъдат свой собствен шеф.      Телецът има някои забележителни черти, които го правят страхотен кандидат за работа. Тези черти са надеждност и находчивост. Тези хора ценят по-фините неща в живота и имат страхотно око за стил. Кариера в интериорния дизайн или индустрията за красота е идеална за детайлно ориентирания Телец.    Близнаците са един от най-социалните знаци на зодиака. Образованието и преподаването са идеален път за кариера, така че те да могат да говорят през целия ден, да предадат знанията си, да изразят мислите си и да участват в постоянно променящия се пейзаж на часовете. Раците са грижовни и за тях най-доброто нещо е да помагат в кариерата на другите. Те се справят страхотно като лекари или медицински сестри, особено когато работят с деца или животни. Други възможности за кариера, които добре се вписват в знака Рак, са социална работа, човешки ресурси или психиатрия.    ", "date": "2019.08.09", "title": "Подходящата за вас професия според ЗОДИЯТА"}
{"url": "https://www.actualno.com/society/policija-dejuri-tri-dni-po-pytishtata-kym-ujnoto-chernomorie-news_777426.html", "text": "      Зачестилите пътни инциденти с хора пътуващи към Южното Черноморие станаха повод за полицейска акция. Тя започва днес в 11.00 и ще приключи в 20.00 часа в неделя.      Дните с най-голям трафик в посока южните плажовете, ще бъдат под наблюдението на униформените. Масираният контрол се извършва в пътния участък Бургас – Созопол – Приморско – Царево. В двете посоки по маршрута през целия уикенд ще се движат коли на сектор „Пътна полиция” при ОДМВР – Бургас. Екипите ще следят дали се допускат едни от най-важните нарушения, които водят до инциденти-рисково изпреварване, спазване на максимално разрешената скорост, дистанция. Нарушителите ще бъдат санкционирани на място.   През миналата седмица на път за морето катастрофираха две коли. При инцидентите 12 души пострадаха, като четири от тях са деца. ", "date": "2019.08.09", "title": "Полиция дежури три дни по пътищата към Южното Черноморие"}
{"url": "https://www.actualno.com/society/nsi-vse-poveche-bylgari-v-gradovete-obmisljat-da-si-kupjat-vila-news_777613.html", "text": "      През юли 2019 г. общият показател на доверие на потребителите нараства с 0.8 пункта спрямо нивото си отпреди три месеца, което се дължи изцяло на повишеното доверие сред градското население, съобщиха от Националния статистически институт.      Общата оценка на потребителите за развитието на икономическата ситуация в страната през последните дванадесет месеца бележи известно подобрение - увеличение на балансовия показател с 2.6 пункта. Същевременно и прогнозите им за следващите дванадесет месеца са по-благоприятни в сравнение с предходното наблюдение.   По отношение на финансовото състояние на домакинствата и оценките, и очакванията на населението в градовете леко се подобряват, докато мненията на живеещите в селата са малко по-негативни.\r\nПреобладаващата част от потребителите считат, че през последните дванадесет месеца има леко покачване на потребителските цени, като инфлационните им очаквания се запазват и за следващите дванадесет месеца.  Относно безработицата в страната прогнозите са, че ще има известно съкращаване на персонал през следващите дванадесет месеца, като според населението в селата то ще бъде с по-високо темпо.\r\nПрез юли по-голямата част от потребителите продължават да оценяват икономическата ситуация в страната като неблагоприятна за спестяване, въпреки че техният относителен дял намалява в сравнение с три месеца по-рано. Последната анкета, обаче, регистрира малко по-позитивна нагласа в намеренията на градското население по отношение на извършването на разходи за покупка на предмети за дълготрайна употреба и за „покупка или построяване на жилище (вила)“ през следващите дванадесет месеца.   Изследването е част от хармонизираната програма на Европейския съюз за наблюдения на бизнес тенденциите и наблюдение на потребителите и е представително за населението на 16 и повече години.    Обект на изследването са лицата на 16 и повече години, методът на подбор - случаен, гнездови и пропорционален на населението по райони, в т.ч. селско/градско население (154 гнезда с по 8 лица в гнездо). Методът на анкетиране е интервю - лице в лице. Анкетата съдържа стандартизирани въпроси, свързани с финансовото състояние на домакинствата, общата икономическа ситуация в страната, инфлацията, безработицата, спестяванията, намеренията за извършване на основни разходи за предмети с дълготрайна употреба и покупка на жилище или кола. Предлаганите варианти на отговор създават възможност за степенуването им от оптимистични през неутрални към песимистични. Балансът на мненията се получава като разлика между относителните дялове на положителните и относителните дялове на негативните мнения със следната особеност: на силно положителното и силно негативното мнение се дава коефициент 1, а на по-умерено положителните и по-умерено негативните мнения - коефициент 0.5.\r\nС резултатите от наблюденията се цели да се улови посоката на изменение на изследваните променливи, в т.ч. в „нивото на доверие“ на потребителите, което, от своя страна, дава възможност да се изследват тенденциите в развитието на общественото мнение по основни икономически процеси и явления. ", "date": "2019.08.09", "title": "НСИ: Все повече българи в градовете обмислят да си купят вила "}
{"url": "https://www.actualno.com/cosmos/ima-li-shans-za-jivot-na-dve-sravnitelno-novi-ekzoplaneti-news_776366.html", "text": "      След като миналия месец бяха открити две екзопланети в обитаемата зона на близка звезда - червено джудже, наречена \"Тийгардън\" (Teegarden), двама израелски астрофизици решиха да проверят потенциала за реален живот и откриха, че на едната от екзопланетите температурата може да е близка до тази на Земята, докато на другата може да е по-близка до тази на Марс .      Звездата \"Тийгардън\" е една от най-близките до нашата планета, само на 12,5 светлинни години, но не бихте я видели с гледане на нощното небе. Звездата е джудже. Нашето Слънце е 300 000 пъти по-ярко от нея. Тя има само 8% от масата на Слънцето. Една звезда обаче не трябва да е ярка, за да има около нея планети. По-рано тази година бяха забелязани две планети, които обикалят около мъничката звезда.   \"Двете планети приличат на вътрешните планети на нашата Слънчева система. Те са само малко по-тежки от Земята и са разположени в така наречената  обитаема зона, където водата може да присъства в течна форма\", казва главният учен Матиас Зехмайстер от Института по астрофизика в Университета в Гьотинген.\r\nТези две екзопланети, известни просто като b и c, се намират в така наречената обитаема зона, където нито е твърде горещо, нито е твърде студено, за да съществува живот.  Земята, разбира се, също се намира в обитаемата зона на Слънцето, а Марс и Венера са в периферията ѝ. Но както предполагат безжизнените Марс и Венера, разположението в обитаемата зона не е гаранция за съществуване на живот. Ето защо двама израелски учени - Амри Вандел от Еврейския университет в Йерусалим и Лев Тал-Ор от Университета в Тел Авив, решиха да проучат въпроса за планетите на звездата на \"Тийгърдън\" по-дълбоко. Откритията им са представени в проучване, публикувано в Astrophysical Journal.\r\nТъй като звездата е по-тъмна от нашето Слънце, обитаемата зона около нея е много по-малка; двете екзопланети правят обиколка около слънцето си само за 4.9 и 11.4 земни дни. Едната им страна винаги е обърната към звездата, а другата седи във вечна нощ, установили учените.   Според тях, това не е добър фактор по отношение на условия за живот. Учените обаче отбелязват, че все още е възможно екзопланетите да поддържат течна вода, но атмосферата вероятно ще е тънка. И все пак, дори и тънка атмосфера би била достатъчна, за да измести топъл и студен въздух от противоположните страни на екзопланетата, за да се изравнят температурите.    И двете екзопланети също са приблизително с размер на Земята - само по себе си забележително откритие, тъй като доскоро астрономите бяха открили само много по-големи екзопланети от нашата планета.\r\nАстрономите предполагат, че двете екзопланети вероятно са подобни на Земята и Марс по отношение на температури, като едната има повърхностни температури между 0 и 50 градуса по Целзий а другата е доста по-студена. Въпреки това, звездите тип червено джудже често могат внезапно и непредвидимо да излъчват огромни слънчеви пламъци, удвоявайки яркостта само за няколко минути и изстрелвайки изблици на енергия, които могат да унищожат атмосферата на планетата и да я изложат на огромно количество радиация. ", "date": "2019.08.09", "title": "Има ли шанс за живот на две сравнително нови екзопланети? "}
{"url": "https://www.actualno.com/crime/sasht-otneli-vizata-na-shefa-na-tad-group-news_777668.html", "text": "      Съединените американски щати отнеха визата на шефа на Иван Тодоров, съобщава . Причината е в обвинението му като подбудител на хакерската атака срещу НАП.      Заради нея Тодоров е обвинен в тероризъм, целящ създаване на смут и паника в обществото. Самият Тодоров отрича обвиненията. Той имаше виза, защото е представител на тамошна верига ресторанти за сандвичи в цяла Източна Европа.\r\nСпоред изданието това е втора санкция за Тодоров от САЩ. През 1997 г. той е разследван заради скиминг. С данни, получени от негови ПОС терминали, са пазарувани компютри от САЩ. Затова от Щатите му забранили да ходи в страната. Заради липса на доказателства обаче, забраната била махната.   Припомняме, че вчера съдът остави Иван Тодоров за постоянно в ареста.  По-рано през  заяви, че фирмата на нейния клиент няма нищо общо с хакерската атака. \"Няма нито едно доказателство за подбудителство. Всички доказателства касаят дейността на фирмата, те не касаят хакерската атака\", отбеляза още Лулчева.     ", "date": "2019.08.09", "title": "САЩ отнели визата на шефа на TAD Group"}
{"url": "https://www.actualno.com/balkani/v-rumynija-predvijdat-dojivoten-zatvor-za-iznasilvane-i-pedofilija-news_777635.html", "text": "      Румъния ще приеме спешно нов закон, който предвижда доживотен затвор за , заяви с румънският премиер Виорика Данчила.      Изявлението беше направено, след като ДНК тестове потвърдиха, че отвлеченото 15-годишно момиче Александра Мачешаму, което изчезна на 24 юли, е било убито, предаде БГНЕС.   Случаят предизвика възмущение в Румъния и разкри множество проблеми в полицията и съдебната система на страната.\r\n65-годишен механик от град Каракал в южната част на страната призна, че е и още едно 18-годишно момиче, което за последно е видяно живо през април.  \"Няма да проявяваме толерантност към липсата на хуманност и неуважение към гражданите\", заяви премиерът Данчила и обяви нови правителствени мерки.\r\nОсъдените педофили и изнасилвачи сега могат да получат съответно до седем и 12 години затвор, а изнасилвачите могат да бъдат осъдени на до 18 години затвор, ако жертвите им починат.   Александра три пъти се обадила на европейския номер за спешни случаи 112 и казала, че е била отвлечена, пребита и изнасилена, но на полицията били необходими 19 часа, за да открият извършителя, в чийто дом са открити кости и ДНК доказателства за престъплението.     ", "date": "2019.08.09", "title": "В Румъния предвиждат доживотен затвор за изнасилване и педофилия "}
{"url": "https://www.actualno.com/burgas/sto-klasni-stai-shte-pretyrpjat-pylna-promjana-v-obshtina-burgas-za-novata-uchebna-godina-news_777609.html", "text": "      Най-малките ученици от Община Бургас ще учат в обновени класни стаи. Това е възможно с помощта на проекта \"Първокласно начало\", благодарение на който се извършат повсеместните ремонти. Няма да бъдат подминати училищата в по-малките населени места, които ще посрещат първолаци на 15 септември.      Сто са класните стаи включени в проекта. Обновяването им включва и иновации от рода на интерактивни дъски, електронни учебници и дневници, лед осветление и антибактериални настилки. Те ще бъдат оборудвани с нови шкафчета и единични чинове за всяко дете.   \"Проектът \"Първокласно начало\" има и друго измерение, освен материалното, което е също толкова важно. С него въвеждаме нови форми на работа в първи клас, съчетаващи най-доброто от българския и опитът на други европейски държави в образованието\", каза по повод иновациите, кметът Димитър Николов.\r\nЧаст от процеса са, проведените по-рано през годината, обучения на учители за работа със съвременни технологии и нови методи на обучение.   ", "date": "2019.08.09", "title": "Сто класни стаи ще претърпят пълна промяна в Община Бургас за новата учебна година"}
{"url": "https://www.actualno.com/curious/kakvo-stava-kogato-roditelite-ne-mogat-da-izberat-ime-na-bebeto-news_777335.html", "text": "      Демографска криза обхваща почти всички развити държави и заплашва глобалната икономика. Доколко България е част от развития свят е дълга дискусия, но страната ни не остава по-назад по отношение на раждаемостта, а моделът семейство с едно дете навлиза все повече в нашата действителност. Освен заплаха за пенсиите ни, единственото дете поставя на изпитание изконни семейни традиции у нас, а именно децата да носят имената на своите баба или дядо. В някои семейства си има родови имена и децата повтарят имената на своя дядо, а той на своя и така... Но в условията на демографска криза едната рода е винаги в губеща позиция. Направо си е прецакана.      Затова народната мъдрост избива в иновативни имена от вида на Маратонка (на баба Мара и баба Тонка), Радомира (на баба Рада и баба Любомира), или на сложни съставни от вида на Петър-Емил.   Но има случаи, когато девет месеца не стигат и родителите не могат да изберат името на своето бъдещо бебе. Мама настоява за Емили (на своята мама Емилия), а тате, подкрепян от мама Петя, не отстъпва от Петра. Времената се менят и таткото вече не може да тропне по масата, така че да се разхвърчат чаши, и да каже тежката си дума. Семейните съвети пък категорично отхвърлят варианти като Емитра, Пе(т)мили, както и Емили-Петра. И никой не отстъпва....\r\nКакво се случва, когато мама чуе мечтаното \"Хайде мамче, целуни си бебето\"? В своята премъдрост законотворците не изключват подобен вариант и имат решение, което да избегне възможността бебето до първи клас да остане незаписано в регистрите, а баба Петя да успокоява своя син с думите: \"Тя както иска да си го кръсти, ние ще си му викаме Пепи\".   Според Закона за гражданската регистрация, когато в семейството няма консенсус за името на отрочето, служителят в общината може да избере едно от имената, предложени му от родителите . Нещо повече - той може да измисли собствен вариант, като текстовете предвиждат в този случай чиновникът да се води единствено от своята преценка за подходящо име в случая. Но е факт, че така гневът се насочва извън семейството и могат да бъдат избегнати вражди и сърдити баби, непроговарящи на децата си до смъртния си одър (градските легенди разказват за не един или два подобни случая). Така вместо Емили или Петра, новороденото може да се сдобие с името Антоанета (на самия служител) или пък Мария (на собствената майка на служителя в общината). А може дори и аристократичното Мария-Антоанета.\r\nДали този член е прилаган в последните години, е трудно да се прецени - понякога всичко остава зад стените в родилния дом, където бащитите имат ограничен достъп и ролята им е да сноват между вратата и аптеката, носейки ту помпа за кърма, ту мокри кърпички, или да измъкнат като фокусник няколко кюфтета от бездънните торби. С две думи нямат същите права, както в нормалния живот. Понякога в пристъп на умиление, виждайки бебето, майката решава, че то не е нито Емили, нито Петра, а една истинска София и всички си отдъхват и дружно се съгласяват, че това е едно прекрасно име, което бебето ще носи с чест.    ", "date": "2019.08.09", "title": "Какво става, когато родителите не могат да изберат име на бебето?"}
{"url": "https://www.actualno.com/sliven/sliven-se-izpravja-pred-vodna-kriza-zaradi-neplaten-tok-news_777200.html", "text": "      Само след седмица Сливен може да има сериозни проблеми с водата, защото местното ВиК не си е платило тока. Това става ясно от съобщение на \"Електроразпределение Юг\".      \"В \"Електроразпределение Юг\" постъпи официална заявка от търговец на електроенергия на свободния пазар за спиране на електрозахранването към обекти на ВиК Сливен на 15.08.2019 г. Като причина са посочени неизплатени задължения за потребено електричество на водното дружество към търговеца на електроенергия. Подадените обекти за изключване са: \"помпена станция Север Нова Загора\" и \"I подем Котел\". В \"Електроразпределение Юг\" няма информация кои места ще бъдат засегнати от спирането на водоснабдяването\", гласи официалното съобщение.   Според съобщението, ВиК Сливен и общината също знаят за ситуацията и са уведомени за бъдещето спиране на тока.\r\nОт \"Електроразпределение Юг\" изразява надежда, че двете компании ще намерят начин за изчистване на търговските претенции помежду си, за да не се стига до спиране на електрозахранването, а оттам и на водоснабдяването за клиенти на ВиК Сливен.   ", "date": "2019.08.09", "title": "Сливен се изправя пред водна криза заради неплатен ток"}
{"url": "https://www.actualno.com/society/organizacijata-na-piarite-kaza-na-ivan-i-andrej-che-kampanijata-im-za-rajdaemostta-e-povyrhnostna-news_777360.html", "text": "      Етичната комисия на Българското дружество за връзки с обществеността (БДВО) смята, че с кампанията си \"Направи го сега\", която би трябвало да стимулира раждаемостта, продуцентите Иван и Андрей са нарушили Етичния кодекс на пиарите в България.      В официална позиция, дълга 7 страници, БДВО припомня някои от лозунгите на кампанията – \"Селфитата с деца събират повече лайкове\", \"Майка ти ще се зарадва повече на внуче, отколкото на нов тиган\", \"Чашка \"C\" без силикон\", \"Бащинството те прави много по-привлекателен\" и съответната буря от реакции във Facebook. Организацията е говорила с авторите на кампанията и на база този разговор, е взела решението си.   \"Оповестената кампания за насърчаване на младите двойки да осъществяват навреме своето репродуктивно призвание, изхождайки от ценностите за продължаване на потомството и преодоляване на феномена \"отрицателен прираст на населението\". Подбраните послания в кампанията внушават преди всичко, че чрез създаването на семейство и деца постигаш временно лично самоусъвършенстване или следваш моден тренд, наложен от социални медии . Спрямо целевите публики, които кампанията фиксира (хора между 20 и 35 години), това е подвеждащо и манипулативно, защото обвързват тенденции от социалните медии с важната тема за отговорното родителство. Посланията и визите провокират, като не носят и не насочват към образоване на младите хора по темата, съдържа изразни и визуални средства, които накърняват правата, както на жените, така и на мъжете\", е основата на позицията на БДВО.\r\nОрганизацията на пиарите напомня, че създаването на семейство е въпрос на личен избор и свеждането му само до битовизъм е повърхностно. И казва, че създадателите на кампанията всъщност \"опредметяват\" жената и това води до изкривяване на ценности. \"Организаторите не осъзнават своята отговорност пред аудиториите си и възприемат реакциите срещу тяхната кампанияв плоскостта на желана и очаквана популярност\", добавя БДВО.  \"Препоръчваме на поръчителите, създателите и провелите кампанията да се запознаят с Етичния кодекс на ПР специалистите в България и неговите основни принципи и ценности\", казва за финал БДВО. ", "date": "2019.08.09", "title": "Организацията на пиарите каза на Иван и Андрей, че кампанията им за раждаемостта е повърхностна"}
{"url": "https://www.actualno.com/smolyan/gerb-v-smoljan-nominira-nikolaj-melemov-za-treti-mandat-news_777460.html", "text": "      За кмет на Смолян ГЕРБ номинира сегашния градоначалнлик Николай Мелемов, който управлява общината от 2011 година.      Предложението за издигане на кандидатурата му бе направено на номинационното събрание снощи от заместник-кмета Марин Захариев. То получи пълно одобрение от всички участници в събранието, без нито един глас „против“ или „въздържал се“.   Мелемов благодари за доверието и заяви, че ГЕРБ в Смолян печели доверие вече толкова години, защото е близо до хората. Той даде заявка, че така ще бъде и занапред – с открито и честно управление, чувствително за проблемите на гражданите.   Имаше и втора номинация – на сегашния председател на ОбС Данчо Киряков, бивш кмет на Смолян, но само 5 души я одобриха, един бе „против“, а останалите 50 се въздържаха.\r\nЗа следващ мандат -14-ти поред,  бе номиниран кметът на Търън – Явор Говедаров. Одобрени бяха  и номинациите за следващ мандат на кметовете на Смилян (Чавдар Червенков), на Широка лъка (Васил Седянков), на Могилица (Милко Кисьов) и на Влахово (Недко Димитров).   На събранието не бяха издигнати кандидати за селата Момчиловци и Виево, което по думите на кмета ще стане по-нататък. Той бе категоричен, че ГЕРБ ще има кандидати за всички села. За съветници бяха номинирани 30 души.    Събранието бе водено от д-р Даниела Дариткова – общински ръководител на ГЕРБ в Смолян, председател на парламентарната група на ГЕРБ и на здравната комисия в Народното събрание. Тя е и член на Изпълнителната комисия на ГЕРБ. ", "date": "2019.08.09", "title": "ГЕРБ в Смолян номинира Николай Мелемов за трети мандат"}
{"url": "https://www.actualno.com/ruse/gerb-v-ruse-predloji-velikolepna-desetka-ot-kandidati-za-kmetskija-stol-news_776698.html", "text": "      В горещата вечер на 8 август, зала „Европа“ на Доходно здание бе арена на дебати сред разединената за ръководството си местна структура на ПП ГЕРБ – Русе.      Регистрираните за събранието членове на управляващата партия се спряха на числото 10, по примера на класацията за спортист на годината.\r\nКметът Пламен Стоилов бе номиниран от Емил Милушев и бе бурно аплодиран от делегатите, но настоящият градоначалник си направи отвод. (Текстът е от съобщение във Facebook): \"Благодаря на структурата на ГЕРБ – Русе за мощната подкрепа, която беше дадена за номинацията ми за трети кметски мандат! Приемам това като оценка за работата ми през последните 8 години в интерес на Русе и русенци! Благодарение на това, че администрация и граждани работихме заедно като екип, успяхме да изтръгнем Русе от безвремието и да стартираме чакани десетилетия наред проекти!\r\nРешението да откажа тази номинация и да си направя отвод беше трудно, но добре осъзнато и мотивирано от отговорността, която нося пред русенци! От опит зная, че един успешен нов мандат като кмет предполага категорична подкрепа както от правителството, така и от ръководството на партията, която ме излъчи за кмет през 2011 г. Такава до момента не е заявена спрямо мен!  Когато си обект на системно дискредитиране и омаскаряване от хора, които нямат интерес от въведения ред, прозрачност и върховенство на закона при управлението на общинската администрация, това може да се приеме като сигнал, че посоката ти е правилна и че интересът на гражданите е защитен! Окуражава ме, че голямата част от моите съграждани не се поддадоха на тази компроматна война и отказаха да участват в нея!\r\nНяма да рискувам интересите на Русе за сметка на собственото си политическо оцеляване! За мен не е самоцел да бъда кмет на всяка цена! Единственото, което има значение в случая е успешното изпълнение на важните за града проекти: Възвръщането на европейския блясък на Русе и обръщането му с лице към река Дунав; Модернизацията на общинските училища и детски градини; Обновяването на емблематични сгради паметници на културата; Цялостното благоустрояване на улици, тротоари и междублокови пространства в центъра и в кварталите; Осигуряването на удобен и съвременен градски транспорт; Подобряване на средата за бизнес, култура и спорт! Отказаната номинация за трети мандат по никакъв начин не означава, че ще спра да работя за възраждането на Русе!\"     Отвод си направи и номинираният доц. д-р Кирил Панайотов.\r\nПламен Стоилов предложи от своя страна общинския шеф на Дирекция „Обществен ред и сигурност“ Спасимир Димитров, който получи най-много гласове – 130,  нито един против и 48 въздържали се.\r\nПредседателят на групата общински съветници от ГЕРБ Бедрос Пехливанян, номиниран от Орлин Дяков събра 105 гласа за, един против и 74 въздържали се. Депутатът Светлана Ангелова, предложена от Петя Любомирова, получи подкрепа от 103 души, при 13 против и 47 въздържали се.   Русенската баскетболна гордост Филип Виденов бе номиниран от доц. д-р Кирил Панайотов и събра 75 гласа за, 11 против и 71 въздържали се.\r\nНоминираният от Светлана Ангелова проф. Михаил Илиев от РУ „Ангел Кънчев“ получи: 71 гласа за, 3 против и 71 въздържали се.\r\nДиректорът на Професионалната гимназия по облекло Диана Иванова бе предложена от новия общински координатор Росен Даскалов. За нея 70 души бяха за, 25 против и 50 въздържали се.\r\nПредседателят на ГЕРБ „Предприемачи“ Иван Иванов номинира бившия вече апелативен прокурор Огнян Басарболиев. Той получи: 70 гласа за, 29 против и 77 въздържали се.\r\nСтоян Христов - директор на ДП „Пристанищна инфраструктура“ – Русе бе предложен от Бедрос Пехливанян и получи 38 гласа за, 8 против и 62 въздържали се.\r\nВ края на събранието зам.-председателят на ГЕРБ Димитър Николов бе удовлетворен, че въпреки опасенията за напрежение, всичко е преминало в толерантен тон. Кандидатурите ще бъда обсъдени в Изпълнителната комисия, като ще бъде направено проучване на всеки един, след което ще бъде обявен „първият сред равни“ кандидат за кмет. ", "date": "2019.08.09", "title": "ГЕРБ в Русе предложи великолепна десетка от кандидати за кметския стол "}
{"url": "https://www.actualno.com/curious/vijte-kakvo-oznachava-kogato-synuvame-njakogo-kogoto-haresvame-news_777434.html", "text": "      Колкото и да е напреднала медицината, човешкият мозък, както и повечето процеси, протичащи в него, все още представляват загадка за учените. Един от тези процеси донякъде са сънищата. Съществуват множество теории, които да ни помогнат да тълкуваме случващото се в съня ни, но като че ли ни вълнуват най-много сънищата, включващи познати или непознати за нас персонажи.      Предстои да наблегнем над тази интересна тема и да намерим отговор на въпроса дали се крият закодирани знаци в сънищата ни. Разбира се, за да сънуваме някого, то това означава, че той има своето почетно място в ума ни. Може това да е човек, за когото дори не се сещаме, докато сме будни, но той е някъде в подсъзнанието ни. Възможно е и това да е личност, с която сте имали контакт през деня, не е задължително това да е важен за вас персонаж.   Нека да разделим хората, които сънуваме в няколко категории:   Не е изключено да сънуваме някого, от когото сме привлечени, независимо дали го познаваме лично. Обърнете внимание какво точно се случва в съня. Дали този човек отговаря на симпатиите ви? Ако е така, то това означава, че не страдате от липса на самочувствие. Но ако е обратното, то поработете над самоувереността си и спрете да се страхувате от провала. И по-специално половинката си. Ако в съня си вие сте щастливи, държите се за ръце и всичко е красиво и романтично, то това означава, че връзката ви е истинска и дълбока. Ако постоянно се карате в сънищата си, това говори за отслабване на комуникацията помежду ви в реалността. В случай, че сънувате изневяра от страна на партньора си, това може би означава, че вече не сте толкова заинтригувани от него. Но каквото и да сънувате, не забравяйте, че това е просто сън и не е хубаво да го смесвате с реалността. Може да има хиляди други причини за един или друг сюжет в съня.        Много от нашите близки, които вече не са между нас, търсят начин да ни успокоят и да ни кажат, че са добре. Когато сънувате някой починал познат, замислете се в какви отношения бяхте преди той да си отиде. Ако сте били скарани за нещо, може би това е начин този човек да ви каже, че ви прощава за всичко и съвестта ви може да бъде чиста. А ако в момента преживявате труден период, той сигурно иска да ви даде сила и кураж. Според някои теории починалите ни близки се опитват да ни помогнат, давайки ни отговори по важни въпроси или давайки ни информация за начина, по който са си отишли от този свят, пише Woman.bg Най-често сънуваме кумирите си. Когато искаме да бъдем по-добри в работата си, в сънищата ни се появяват най-успелите в тази област или просто хора, на които се възхищаваме. Разбира се, напълно е възможно и това да е просто някоя звезда, за която бленуваме. И нека не забравяме най-вълнуващите ни сънища – еротичните!\r\nКой не е чувал и не се е сблъсквал с мокрите сънища? Любопитен факт е, че почти няма значение с кого е бил еротичният сън, защото акцентът не е върху партньора, а по-скоро върху случващото се в самия акт. Когато имаме мокър сън, той обикновено е свързан с нещо, което бихме искали да опитаме в леглото.      Не е задължително да сме привлечени от човека, с когото сънуваме, че го правим. Например ако сънувате, че правите секс с някого от офиса, това съвсем не означава, че мечтаете да сте в обятията на този човек. Просто прекарвате целия си ден около него и комуникацията ви се запечатва в мозъка ви, а той се разтоварва от информацията, натрупана през деня. Тя се смесва с вътрешните ви желания и по този начин се раждат и най-абсурдните сънища. ", "date": "2019.08.09", "title": "Вижте какво означава, когато сънуваме някого, когото харесваме "}
{"url": "https://www.actualno.com/faces/psihologyt-slavi-stoev-dobre-e-da-osyznavame-sobstvenoto-si-bezsmislie-no-da-dejstvame-vypreki-nego-news_774648.html", "text": "              Страхът. Казват, че най-големият ужас за психиката е загубата на дете и осъзнаването, че полудяваш или деградираш психически. Кошмарът, че твоята проекция във бъдещето я няма и че тук и сега изчезваш, че си просто едно премигване във вечността. Всеки от нас си е развил различни компенсаторни механизми, различни предпазни стени, които да държат далеч този първичен страх. Едни си мислят, че като станат известни, това ще ги обезсмърти. Други си мислят, че като са успешни, това ги прави значими и смислени. Трети, че като са полезни на другите, няма да изчезнат. Четвърти, че като контролират всичко около себе си ще контролират и смъртта и нищо лошо няма да стигне до тях. Между себе си и изчезването ние поставяме пари, деца, кариера, успехи, лъскави коли, добри дела, творчески успехи, хвалебствени слова и какво ли не друго. Според мен е добре да осъзнаваме собственото си безсмислие, но да действаме сякаш имаме смисъл. Така тези предпазни стени ще ни мачкат по-малко.   Зависи от екипа, всеки екип си има неговите трудности, но най-важното за един екип е доверието. Онова доверие, което ти позволява да взаимодействаш с другия, отвъд различията, дрязгите и моментните разминавания на интересите. Доверието, което ти позволява да чуваш критиката като критика, а не като нападение. Доверието, което ти позволява да работиш с човека, въпреки, че усещаш, че не ти е казал всичко, защото вярваш че премълчаването не ти носи вреди или поне човекът не иска да ти навреди умишлено. Доверието, което ти позволява да кажеш на някой „Ти луд ли си, бе?“, а той да чуе „Не мисля, че си прав!“, защото хората се приемат такива, каквито са – с дефектите си в комуникацията, с различията си и с шантавите си особености. Ако го няма това доверие, то реалната работна задача за участниците в екипа не е да постигат целите си, а да се предпазват от истински или въображаеми заплахи. Да дебнат другия, да се стараят да не се минат, да си отмъщават или да си доказват кой е по-голям и по-прав и т.н. типични дисфункции на екипното поведение. Не вярвам в еднозначните отговори на този тип въпроси. Всеки от нас има инстинктивното желание да намери универсалния отговор на важните въпроси и тези отговори да се превърнат в ориентир за него. Защото така е по-лесно и просто. Еднозначните и универсални отговори на сложни въпроси са подвеждащи, независимо дали звучат като „Вярвай в Бог!“, „Мисли позитивно!“ или „42“, но въпреки това ние имаме нуждата от добрия пастир с верните отговори, който да ни води. И много често хората, които ни ги дават, ни лъжат с някакви техни си лични цели – да се почувстват умни, да им купим книгата, да ги слушаме и следваме или какво ли не. Пастирите не пасат овцете, защото ги обичат, а защото ги ползват. В добрия случай ги и обичат, но основната им мотивация е месо, мляко и вълна. Всеки от нас си има един или два или пет основни бъга, които му пречат да е по-успешен във взаимодействието си с другия. Добре е да ги осъзнаваме, както и да нямаме очакването, че можем да се променим кой знае колко много. Максимумът, който е в силите на обикновения човек, е да намали вредите за себе си и околните от тези бъгове и да развие някакви компенсаторни умения, така че те да не му пречат много.      На психопатите въобще не им пука какво ще кажат другите, но въпросът е искаме ли да сме психопати, защото това е един доста самотен и емоционално беден живот. Ние хората сме социални животни и нехаресването, отхвърлянето от другите е смърт – в ранното ни детство е реална смърт, в зрелият ни живот е социална смърт. За нас винаги в някаква степен е важно да знаем, че ни харесват, че ни одобряват, че няма да ни накажат емоционално. За едни е по-важно, за други – по-малко. Едни хора трябва да се научат да чуват по-добре другите, за да са по-успешни, други трябва да се научат да ги чуват по-малко. Защото другите са просто огледало – понякога мътно, понякога изкривено, понякога напукано, но все пак просто огледало на нашето поведение. Колко ни е важно какво показва огледалото е въпрос на лична характеристика и всеки от нас си има неговите предизвикателства за справяне със степента си на зависимост от чуждото мнение. Назовете 10-15 чувства, които сте изпитвали през последната седмица и дефинирайте защо сте ги изпитвали. Но дефинирайте причината не през стимула („Ревнувам жена ми защото се смее повече, докато е с Мишо, отколкото с мен“), а през вътрешната, истинската причина („Страхувам, че ще загубя жена си, защото не мога да ѝ дам това, което ѝ дават другите“). Това е основата – емоционалният речник и способността да разбираме произхода на чувствата си. Произходът, не причинителят. Разбирайки произхода, ние имаме властта да управляваме емоционалния си свят и реакциите си. Имаме свободната воля да овладеем стихията на чувствата, които прелитат през несъзнаваното ни и наводняват тялото ни с определени химикали, които ни подтикват към определени действия. След което забравете за цялото това ровичкане във вас, живейте си живота и се връщайте към този навик само когато усетите, че нещо не ви е сгодно в живота, когато усещате, че не се сработвате с хората, които са ви важни или когато не искате да изпитвате това, което изпитвате в някакви ситуации.   Учителите на много велики художници са били посредствени художници. За да учиш успешно някого на нещо, не е задължително ти самият да си майстор в него. Просто трябва да знаеш верните стъпки, верните методи и да ги преподаваш успешно. Както и да овладееш завистта си, че зависимият от теб става по-добър от теб. Задавайте на децата въпроси как се чувстват и не санкционирайте отговорите им („Е верно ли те е срам, как може такова нещо?“). Опитайте се вие да разберете защо те се чувстват така и ще им помогнете и те да започнат да се разбират по-добре. Не спорете с тях за чувствата им, приемайте ги, за да могат и те да ги приемат. Помагайте им да се разбират по-добре – когато ви кажат „Не те обичам“ или „Мразя те“, отговорете им „Не ме мразиш, просто си ми ядосан/а защото ....“. Разсъждавайте на глас защо се чувстват така героите във филмите и книгите, аналогията с другите ни помага да разбираме по-добре и собствения си живот. И разни други методи, дето ги има в десетки книги и хиляди сайтове – просто ги прилагайте и пред вас може да разцъфти един човек, който е десетки пъти по-емоционално интелигентен, отколкото вие. Според едно изследване, правено в Америка, при средно 1% психопати в популацията, при средно 25% психопати сред мъжете затворници, сред изследваните хора на позиция Изпълнителен директор високи показатели по психопатия дават 21%-та. Има една теория, че всъщност психопатията е генетично заложен инструмент в човешката природа, за да може да има лидери, които преследват значимата цел за племето, без да се влияят от човешкия фактор. Защото да си лидер на голяма група от хора може да е доста незавидна съдба, особено в трудни времена. Има хора, които развиват компенсаторна отчужденост от другите вследствие на интензивен стрес, който преживяват. Този феномен, наречен „дехуманизация“, е един от симптомите на бърнаута – когато вече толкова не можеш да понасяш вината, загрижеността и отдадеността към другите, че просто спира да ти пука за тях. Повечето млади родители в някакви моменти са се докосвали до това преживяване спрямо децата си. Виждал съм, разбира се, и как прекалено емпатични лидери не взимат важни решения, които биха наранили човек или група от хора и това влачи цялата система надолу и всички страдат. Емоционалната интелигентност е да осъзнаваш тези процеси в себе си и когато си в роля да помогнеш на повечето, да можеш да си простиш да нараниш по-малкото, а не да се придържаш към желания образ на „готиния човек, който не прави такива неща“. Или просто да се оттеглиш и да не правиш жертва на собствените си трудности цялата система, за която би трябвало да се грижиш. Ролята на лидер на големи групи наистина не е за всеки и е трудна за повечето хора, защото самото функциониране в големи групи е противоестествено за човешката психика. Мозъкът ни е еволюирал до способността да функционира най-ефективно в малка група до около 12-15 човека. Мда, този въпрос постоянно изскача около мен, включително като очакване от някои от лидерите, с които работя. Той е гласът на дълбоко вкорененото ни убеждение, че лидерите са „силните“ и следователно са „злодеите“ в една организация, а експертните позиции са „слабите“, ерго са „жертвите“. Вярата, че властта е лоша, манипулативна, враждебна или злонамерена спрямо подчинените. Това схващане е част от преживяването и на хората на управленски позиции – те смятат, че трябва да „злодеи“ спрямо подчинените си и едновременно с това „жертви“ на по-висшите власти в организацията. И понеже хората не обичат да се осъзнават като злодеи, те се съюзяват с подчинените „жертви“ срещу архи-злодеите нагоре в йерархията. Или пък съвестно започват да изпълняват злодейската си роля, стигайки до някакви абсурдни крайности на незачитане на човешкия фактор и преследвайки само целта. И въобще, често в организациите настава една много палава игра на жертви и злодеи, ангажираща хората в произволни активности, различни от реалната им работна задача – да произвеждат добавена стойност, част от която да си разпределят и за себе си, развивайки собствения си капацитет да са продуктивни. Всъщност основната задача на нашите интервенции е да извадим хората от този контра-продуктивен цикъл и да си дадат сметка, че управлението на хората не е целта на лидерите, а средство за постигането на целта. Че хората не са обект на интервенции, а съюзници, с които се постигат целите. Че основната работна задача не са отношенията между лидерите и подчинените, а даването на добавена стойност, в зависимост от сферата на дейност. Ако взаимодействието между лидер и подчинен излезе от динамиката „кво да го правя този – кво ще ме прави този“ и премине към „как да се справим заедно, всеки с неговите си роли и правомощия“, то тогава бизнес резултатът, реалният смисъл от съществуването на тази изкуствено създадена група от хора, наречена работен екип или организация, търпи много по-голямо развитие. Така че манипулацията, в негативния смисъл на тази дума, е това, което учим лидерите да не правят, защото така си променят реалната работна задача и се занимават с хората, вместо вместо да работят заедно с тях за постигане на резултата. Значи най-добре е освен тези двете да си и красив, защото красивите хора получават по-висока оценка на представянето си и общо взето имат статистически по-високи средни заплати. Какво значи свестен човек? Колегата, чиято работа вършим всички ние и бичим извънредни часове в края на всеки месец, но е много забавен, душата на екипа и винаги готов да ти помогне да си боядисаш къщата свестен ли е? Или пък шефът ни добряк, който не го уволнява, понеже „къде ще си намери работа, къвто е кьопав, айде напънете се малко“, свестен ли е? Всички изследвания на влияещите върху успеха фактори от емоционалната интелигентност сочат, че основните разлики между различни йерархични групи в организациите са в способността за преследване на значими цели (т.е. настойчивост и професионализъм) и позитивна нагласа, т.е. да поддържаш леко арогантната и наивна нагласа, че всичко ще е наред и ще постигнеш това, което искаш. Иначе казано, „успешните“ хора са тези, които могат да се фокусират дългосрочно върху целите си и да ги преследват, въпреки трудностите и моментите на демотивация. Ако си и „свестен“, това просто повишава качеството ти на живот, защото си обграден от по-позитивна социална среда и нещата ти се случват по-лесно. Зависи от бизнеса на организацията. Ако, за да са успешни, не се очаква хората да си сътрудничат и да надграждат труда си, то тогава конкуренцията между тях може да е част от мотивацията им за успех. Но ако те трябва да си сътрудничат и крайният продукт на организацията зависи от съвместните им усилия, то конкуренцията може да е пагубна. За съжаление, често лидери прибягват до метода „разделяй и владей“, защото така им е по-лесно да влияят върху хората, а не защото това подкрепя бизнеса. И когато реалната работна задача започне да зацикля, идват при такива като мен и казват „На моите им трябва тренинг по комуникационни умения, ще се изтрепят в офиса“. За съжаление, ние хората не сме консистентни същества и постоянно едни части от нас нараняват други части от нас. Постоянно сме във вътрешен конфликт, защото искаме несъвместими неща, ако може едновременно. И когато започнем да удовлетворяваме едни наши потребности, ние ощетяваме други. Защото е изключително трудно хем да си свободен, хем да си обвързан. Хем да си успешен в кариерата си, хем да инвестираш в близките си. Хем да преследваш идеалите си, хем да останеш свързан с прагматичността. Хем да постигаме целите си на всяка цена, хем другите да ни харесват. Според мен номерът е да имаш една вътрешна осъзнатост защо правиш това, което правиш, и до каква степен то е в конфликт в вътрешните ти ценности. Хората могат да търпят сериозни лишения в името на постигането на по-важно за тях нещо, но е добре да не изпускаме момента, в който балансът светва на червено и лишенията вече са повече отколкото ползата, която получаваме срещу тях. А и да не забравяме, че с времето ценностите ни се променят, едни неща стават по-важни от други и е добре да държим този вътрешен диалог със себе си, за да синхронизираме поведението си с това, от което имаме нужда. За мен са страшно тъжна гледка хората, залепнали към ценностите от времето на пубертета, които се превръщат в тъжни непораснали чичета с куп вредни навици, които в миналото са им били важни, но сега вече не знаят какво друго да правят. Или самотните преуспели хора на 45, които са залепнали към амбицията на младостта и живеят „успешния“ си живот насред емоционална пустиня. Или майките, които се разпадат, когато децата им им кажат „Отивам на море сам, вече съм на 16“, защото още живеят във времето на памперсите и първите зъбки и нищо важно не са направили за себе си оттогава. Екипната игра е динамичен процес, така че граница няма. В нея не се предполага някой да се загуби, напротив – тя е ефективна, когато всички участват максимално открито и със всичките си качества. Ако някой се чувства пренебрегнат, то това със сигурност не е позитив, защото разрушава доверието. Компромисите със значими неща са рискови, защото остават у хората усещане за фрустрация и неудовлетвореност. Но едновременно с това, сблъсъкът на личните граници на хората, което е задължително при екипна игра, изисква гъвкавост и синхронизация от страна на всички, за да се постигат груповите цели. За съжаление много хора изпадат в черно-бяло мислене и разсъждават бинарно: или съм такъв какъвто съм, без никакви задръжки, или се обезличавам и не съм аз. Страхът да не се изгубим, да не изчезнем като индивидуалности, често ни пречи да сме по-добри версии на себе си, които са различни от предходната версия, но пак са те. В дълго съществуващите екипи, като семейството да речем, тази игра на напасване никога не спира, защото се променят ценностите и потребностите на участниците, както и работната задача на екипа. И ако някой запецне в някаква ранна версия на себе си и откаже да се синхронизира с другия, за да не го обезличат, то заедността със сигурност страда.  Социалните мрежи са идеален инструмент за това, за което са създадени – а именно да свързват хората. Те са много полезни да си част от живота и да имаш връзка с човек, който е далеч. Да си говориш с другите. Да организираш парти или протест. Да информираш другите за някакво събитие и да ги събереш около себе си. Според мен проблемът е, че сме започнали да ги използваме и за неща, за които не стават – да поддържаме гордостта си, илюзията си за социална значимост, както и да се информираме по важни теми, да си съставяме мнения и да взимаме решения за значими неща. Проблемът с фалшивата значимост, мерена в лайкове и последователи, е същият като проблема с хероина, да речем. С това че ставаме зависими от един сурогат, заместител, който вече ни влияе не толкова с присъствието си, колкото с отсъствието си. Вече не ни друса, но ни липсва, когато го няма и страдаме от абстиненция. Това е демонът на славата в социалките, тя е бързо адиктивно вещество и ние сме готови да жертваме още и още реално значими неща (време за почивка, внимание към близките си, работните си задачи, ученето на нови неща, правенето на реално приятни за нас неща и т.н.), за да си набавим нова доза. Все по-често срещам майки, крещящи на децата да застанат някъде мирно, за да ги снимат на правилния фон, в правилната поза, за да качат снимките във фейса и да съберат лайковете и малоумните умилителни емотикони като коментар. И вместо да прекарват реално времето с децата си, те ги ползват за инвентар на личната си зависимост. Не въвличайте в това поне децата, мамка му, при хероиновите наркомани това е равнозначно да продадете играчките на детето за една доза и то от лошия материал. Нашето възприятие за света е по подразбиране изкривено и субективно, така че всичко, което се случва в главата ни, е един филм. Всеки от нас си пише различни видове сценарии, има си различни любими сюжети и посоки на „измисляне“ на реалността. От социална гледна точка двата най-влияещи на отношенията ни филми са себеотносното мислене и едностранчивото приписване на причините за случващото се.\r\nСебеотносното мислене ни е наследство от детския егоцентризъм. Децата, поради липса на информация за сложността на света, в който са попаднали, си обясняват всичко което се случва през себе си – мама не е тук, защото не ме обича, а не защото има работа; другите деца не си говорят с мен, защото не ме харесват, а не защото си имат интересна игра; тати ни напусна, защото аз съм лошо дете, нещо на мен не ми е наред и т.н. Децата просто нямат опита и информацията да обмислят сложни житейски ситуации с всички влияещи им фактори и търсят причината през себе си, като център на света им. За съжаление, този мисловен инстинкт остава част от нас и при зрялата ни психика и се искат усилия да излезем от него. Тя мълчи, защото ми е ядосана нещо; шефът издаде тази заповед, за да ми е гадно; Пешо не ме поздрави, защото ме мрази и т.н. Трудността ни да обмисляме сложни ситуации е причината и за едностранчивото приписване на причините за случващото се. То най-често се проявява, когато стигнем до въпрос „Защо стана така?“, който мигновено и неусетно ние трансформираме в „Кой е виновен за това?“. За да се случи една проблемна ситуация, има множество влияещи фактори – всички замесени страни са допринесли по някакъв начин, контекстът е повлиял, неконтролируеми и изненадващи събития са се случили. Но нашият мозък търси еднозначния отговор и бързо и лесно се фокусира върху една причина/виновник и напълно спокойно се кротва, доволен, че е намерил отговора. А че този отговор най-често е грешен или непълноценен, него това не го интересува, защото е орган, създаден да намира привидно верни отговори, а не да намира верни отговори. Съзнанието ни е това, което може да се опита да надскочи инстинкта за мислене до първи отговор и да насочи мисленето ни към по-обективна и системна оценка за случващото се. Честно да си отговорим „Как допринесох аз за проблема?“; справедливо да оценим „Как допринесоха други/другите?“ и обективно да оценим „Как повлия контекстът/външните събития?“. Така можем да си спестим много гняв, развалени отношения и грешни решения за реакция. Че то вече има и то много. Има много и от другото. И понеже мозъкът е орган, служещ за решаване на проблеми, ние сме склонни да се фокусираме основно върху омразата, конфликтите, нещастията, драмите. Статистически между хората има милиони пъти повече повече любов и разбирателство, иначе нямаше да сме извървели този път на развитие. Щяхме да сме изчезнали много отдавна или да останем на ниво „пет маймуни в тая пещера, три маймуни в другата“. Защото сме хора и мозъкът не ни слуша много. Огромна част от реакциите ни се формират на подсъзнавано ниво. Просто мозъкът ни като орган не е еволюирал успоредно с усложняването на живота ни. И от геологична гледна точка скоро ще изчезнем като грешка в еволюцията. Винаги има нужда да се извиняваме на родителите си, то това си е в природата на човешкия вид. А иначе – ние хората се манипулираме постоянно, всяка комуникация е манипулация, аз не влагам негативен смисъл в тази дума. Осъзнатото поведение, за да предизвикаш някаква реакция у другия не е нещо лошо, мотивите могат да бъдат лоши. Желанието за контрол и инстинкта да съм полезен. Това са моите предпазни стени пред страхът от изчезването. Както и с припряността си, ама то това е темперамент и битката е просто за участието, победата не се очаква. Едно от най-големите предимства на моята професия е, че покрай нея постоянно си припомням някакви добри идеи и добри практики и се присещам да ги прилагам. Нашата психика има жестоко силни защитни механизми и ние много успешно забравяме негативните си оценки за нас самите и решенията си да променим начина си на действие. Така че, често ми се случва, озовавайки се насред особено бурна и неприятна ситуация, да се спра и да си кажа „Браво бе, пич, дотука ли се докара. Я сега пробвай нещо по-успешно за себе си като поведение“. Разбира се, както при повечето хора, най-често това ми се случва пост-фактум, защото няма по-умно нещо от втория акъл. Само дето неговите разсъждения започват с „Ех, да бях...“ или „Ех, да не бях...“. Всяка наша характеристика ни върши някаква работа и изведнъж може да се окаже, че като премахнеш „проблема“ нещата стават по-зле. В терапията има едно златно правило – не отнемайте на хората нищо, ако не можете да го замените с нещо по-работещо. Така че не бих премахнал нищо. Виж, ако под „човешки недостатък“ разбираме конкретни персони, то имам кратък списък, но след последната номинация за главен прокурор, гледам да не го споделям много. Хората не слушат съвети, няма смисъл да им ги даваме. Ако слушаха, много разводи нямаше да са факт, защото много бракове нямаше да са се случили преди това.  ", "date": "2019.08.09", "title": "Психологът Слави Стоев: Добре е да осъзнаваме собственото си безсмислие, но да действаме въпреки него"}
{"url": "https://www.actualno.com/asia/kitaj-se-gotvi-za-strahovit-tajfun-ima-cherven-kod-news_777287.html", "text": "      Китайските власти обявиха червен код заради мощен тайфун, който се насочва към страната, съобщава BBC. Тайфунът \"Лекима\" в момента се намира над Тайван и носи със себе си ветрове със скорост от над 190 километра в час. Очаква се стихията да достигне китайската провинция Жеджианг в събота, пише БГНЕС.      Аварийни екипи са изпратени в района, за да координират дейностите по евакуацията. Хиляди хора са получили предупреждение за незабавна евакуация преди бурята да удари крайбрежните райони.   Обявена е опасност от наводнения в източната част на реките Яндзъ и Хуанхъ до сряда следващата седмица. В провинциите Дзиансу и Шандун също е издадено предупреждение за опасното време.\r\nКруизните лайнери са предупредени да избягват района на Шанхай  през следващите няколко дни заради бурното море. Отменени са и някои влакове от Пекин до делтата на река Яндзъ.  \"Лекима\" е един от двата тайфуна в западната част на Тихия океан в момента. На изток тайфунът \"Кроса\" удари с проливни дъждове Северните Мариански острови и Гуам. Той се движи в северозападна посока и може да удари Япония следващата седмица.\r\n\"Лекима\" е деветият тайфун за тази година и се превърна в супертайфун в сряда вечерта. Той преминава над Тайван, където наложи отмяната на стотици полети, затвори училища и държавни институции. Близо 40 000 домакинства останаха без ток заради скъсани далекопроводни жици. Не се движат и високоскоростни влакове на островната държава.    ", "date": "2019.08.09", "title": "Китай се готви за страховит тайфун, има червен код"}
{"url": "https://www.actualno.com/america/trymp-otpravi-obvinenie-kym-makron-zaradi-iran-news_777658.html", "text": "      Американският президент Доналд Тръмп обвини френския лидер Еманюел Макрон, че се намесва в политиката на Вашингтон спрямо Иран, предаде \"Дойче Веле\".      \"Знам, че Макрон - както всички останали - иска само добро, но никой няма право да говори от името на Съединените щати, - никой освен самите САЩ. Никой - по никакъв начин и по какъвто и да е начин - не е упълномощен да ни представлява\", пише той в Twitter.   Тръмп също изрази мнение, че Иран \"е в сериозни финансови затруднения\". Според ръководителя на американската страна Техеран е готов за диалог с Вашингтон, \"въпреки това, той получава противоречиви сигнали от всички онези, които неоснователно ни представляват, включително френския президент Макрон\", допълва още Тръмп.\r\nФренският лидер е в постоянен контакт с иранския президент Хасан Рухани и, както съобщава АФП, даде да се разбере, че е готов да играе ролята на посредник за установяване на сътрудничество между Вашингтон и Техеран.  В началото на юли САЩ обявиха готовността си да създадат военна коалиция за защита на търговското корабоплаване в пролива Хормуз. Тогава шефът на Съвместните началници на щабовете на въоръжените сили на САЩ генерал Джоузеф Дънфорд заяви, че Вашингтон води преговори с редица страни за присъединяването към коалицията.\r\nСъздаването на международна коалиция за защита на търговското корабоплаване последва серия от инциденти, възникнали в пролива. През последните няколко месеца в протока бяха извършени поредица от атаки срещу нефтени танкери, свързващи Персийския и Оманските заливи. САЩ обвиняват Иран в случилото се, ноТехеран отрича вината си.   През май 2018 г. САЩ се оттеглиха от ядрена сделка с Иран. Последвалите санкции срещу петролния и банковия сектор имат за цел да принудят Ислямска република да сключи нова сделка при по-строги условия.     ", "date": "2019.08.09", "title": "Тръмп отправи обвинение към Макрон заради Иран"}
{"url": "https://www.actualno.com/business/taneva-shtjala-da-razvyrti-metlata-v-babh-no-sled-kato-premine-krizata-s-afrikanskata-chuma-news_777281.html", "text": "       Ще изчакаме проверката – ще съдействаме, ще се съобразим с резултата от проверката. Да, безспорно ще има кадрови и организационни промени, но не можем да ги направим в пика на овладяването на заразата от африканска чума, когато има нужда от хора на терен . Това заяви земеделският министър Десислава Танева в коментар за разследването на Генка Шикерова относно дадени 30 млн. лева за мобилни инсинератори за изгаряне на животински трупове, които сега не се ползват при овладяване на африканската чума.      Припомняме, че самият Дамян Илиев, ръководителят на БАБХ, , че инсинераторите сега не се ползват, защото имали малък капацитет, защото загробването бил по-добър вариант и защото инсинераторите трябвало да горят трупове и на животни, разболели се от други болести.   На въпрос на БНТ крие ли БАБХ информация, Танева отвърна, че всяка информациия, с която разполага МЗХ, се предоставя. БАБХ обаче е подопечна агенция на МЗХ и е оперативно самостоятелен орган. Подробности за разследването, заради което е сезирана прокуратурата, която вече , можете да видите в ! Картината в момента   Танева каза и, че в България има 30 огнища на африканска чума, като 6 от тях са в промишлени свинекомплекси. Става въпрос само за чума по домашни прасета, а последното установено огнище е на 27 юли. При диви свине обаче има 33 случая, като снощи (8 август) са установени нови 3. Земеделският министър заяви, че 12 страни-членки имат на територията си африканска чума, откакто вирусът е влязъл в Европа, като нито една от тях, без Чехия, се откриват нови случаи. Чехия в момента е под надзор и трябва да минат 3 години, преди окончателно да бъде махнат етикета \"африканска чума\".\r\nЦелта на България е всичко, което се произвежда, да става при мерки за биосигурност. Регистрация и въвеждане на мерки – не е толкова трудно, не е толкова скъпо, обобщи земеделският министър. Това е бъдещето, по думите ѝ, като тя каза и, че така в случай на нужда ще има адекватни компенсации – заради регистрирането. Танева потвърди и, че на нерегистрирани стопани държавата ще дава по 300 лева за изчистване на двора, където е гледано съответното животно. Тя смята и, че хората в голямата си част са разбрали необходимостта от мерките и да се колят все още здрави животни, защото така ще могат да ползват месото – иначе, ако има вече огнище, ще трябва прасетата да се загробват.   В противовес на думите на Танева, осми ден продължава протестът на малки фермери при Крушаре. Там вече има и протестиращи от Безмер. При Крушаре е блокиран пътят между Ямбол и Сливен. Една от протестиращите – Красимира Лефтерова, попита Танева защо се \"препоръчва\" да се колят здрави животни, а държавата говори само за задължително клане. Имаше и въпрос каква точно е процедурата за регистрация на стопанства тип \"заден двор\". Единственият отговор беше, че стопанства тип \"заден двор\" нямат мерки за биосигурност, а държавата работела оттук-насетне всяко такова стопанство да има необходимата по закон биосигурност – например да има входна дизенфекционна яма, инструкции за съхраняване на фураж, да не се развъждат прасета \"домашно\".    Танева обаче се оплака, че кметове на отделни села организират протести и обвини кмета на Безмер, че е точно такъв случай, като нарушава Закона за ветеринаромедицинската дейност. ", "date": "2019.08.09", "title": "Танева щяла да развърти метлата в БАБХ, но след като премине кризата с африканската чума"}
{"url": "https://www.actualno.com/crime/advokatyt-na-tad-group-njama-nito-edno-dokazatelstvo-za-podbuditelstvo-news_777276.html", "text": "      \"Фирмата на моя клиент няма нищо общо с хакерската атака. Няма нито едно доказателство за подбудителство. Всички доказателства касаят дейността на фирмата, те не касаят хакерската атака.\" Това каза в интервю за bTV адвокат Ина Лулчева -защитник на собственика на       Тя обърна внимание на това, че другият обвинен като подбудител Георги Янков е с гаранция, а извършителят Кристиян Бойков, който би трябвало да носи най-тежкото наказание, е с мярка за неотклонение \"подписка\", а собственикът е задържан.   \"Затова казахме, че той се задържа именно, защото е собственик на фирмата\", обясни Лулчева. По думите ѝ, това не е свързано с правото. Тя изрази предположение, че има връзка между изказването на ръководителя на ГДБОП, който по-рано обеща, че на 8 август ще има задържан. \r\n\"Създава се такова впечатление, което е много неприятно, защото би трябвало да важат доказателства, представени в съда. Обществените настроение, които се опитва да създаде прокуратурата не би трябвало да влияят, така съм се надявала винаги. Вчера съдът се позова на една снимка, на която се твърди, че е Иван Тодоров и се говори за НАП. Това не е вярно. На снимката не е моят клиент. Не мога да кажа как се чувства в момента . Там не дават да говориш. Това е арест. Тепърва ще преценим какви действия ще предприемем\", допълни още адв. Лулчева.  Припомняме, че на 8 август Апелативният спецсъд върна в ареста обвинения в подбудителство за кибертероризъм собственик на TAD Group Иван Тодоров.\r\nТодоров се отзова зад решетките с мотив, че той говори с Кристиян Бойков на терасата в офиса на фирмата за ефекта от разпратените до медиите данни от НАП. Само че самата прокуратура, пускайки доказателства по делото в медиите, включително снимки от въпросния разговор, посочи, че вторият човек в разговора е Георги Янков! \"Съдът направи фактическа грешка. Той се позова на снимки, в които участват други лица. На практика той се позова на които не касаят Иван Тодоров\", заяви пред журналисти адвокатът му Георги Стефанов.   Припомняме, че фирма TAD Group, чийто собственик е Тодоров, е заподозряна за хакерската атака срещу НАП. Изтичането на данни след хакерската атака на сървърите на НАП засегна около 5,1 млн. български граждани. Около 4 млн. от тях са на живи хора, останалите са на починали лица.    Миналата седмица Тодоров беше задържан на Летище София, а след това – освободен от спецсъда срещу гаранция от 100 хиляди лева. Прокуратурата протестира мярката за неотклонение парична гаранция. Вече стана ясно и че защитата на собственика на TAD Group иска намаляване на гаранцията му. Обвинението на Тодоров е за кибертероризъм.\r\nOт прокуратурата разпространиха част от доказателствата, събрани по делото. Това доведе до нов теч на лични данни. В разпространения имейл от обвинението не бяха заличили ЕГН-та. Адвокат Ина Лулчева посочи точно това обстоятелство в защитата, след като прокурор Евгения Станкова, която каза как били хакнати пръскачките пред Народното събрание (според Столична община там се полива с водоноска), обясни, че Тодоров трябва да остане в ареста, за да се предотврати опасност да се всява смут в населението. Лулчева заяви, че с \"изпускането\" на ЕГН-тата също се внася смут. А фактическата причина Тодоров да си остане в ареста е представен негов разговор с Бойков - през чат. В него Бойков казва: \"Тая вечер НАП заминава, ударихме на бате Бойко машината и окрадохме всички документи\". Тодоров отвърнал: \"Да ги копираме целите, пък после ще ги питам за киберсигурност. Даже въобще няма да ги питам\". Има и свидетелски показания, че Бойков на практика ръководел оперативно фирмата.\r\nСпоред прокуратурата, сайтът на Агенция \"Митници\" също бил ударен от TAD Group, пострадали били и \"Нет Инфо\".    ", "date": "2019.08.09", "title": "Адвокатът на TAD Group: Няма нито едно доказателство за подбудителство"}
{"url": "https://www.actualno.com/viewpoint/azbuchnik-na-bylgarskija-haos-beznakazan-news_774973.html", "text": "              Еремия А ето как звучи „божието” слово на политическия циник днес: „Мен никой не може да ме накаже” /Цветан Цветанов/. Пази боже сляпо да прогледа, камо ли да проговори, особено, когато е облечено с власт!  Между другото Еремия е бил забележителен пророк от Стария Завет. Думите му безпощадно са се впивали в духа и плътта на времето и той така е вбесявал със справедливите си критики политиците и църковните лидери по онова време, че в края на краищата те го хвърлят в затвора. Интересно е какво би казал той днес, още по-интересно е как биха постъпили с него фарисеите български в началото на 21 век, три десетилетия след измамата, наречена Демократичен преход.\r\nВпрочем изпадналият в немилост/по-скоро временна и нагласена, но времето ще покаже/ Цветан Цветанов бе наказан не за това, че се мисли за безнаказан. Така мислят за себе си почти всички властимащи. Но не го демонстрират, а го прикриват или поне се опитват. Една част поради наличие на някакъв разсъдък или неудобство, друга поради страх от онзи, който ги е поставил на власт. Но най-вече хората от властта внимават да не ядосат и събудят народеца наш, който те  си мислят, че са успели да приспят завинаги. Затова изказването на Цветанов беше като топовен гръм в тронна зала. Чуха го дори глухите. Той разбира се имаше предвид собствената си недосегаемост, но мислещите хора тутакси откриха в този чутовен гаф ефекта на демаскирането. Да, именно тази фраза демаскира прикриването от властта, на нейното чувство за собствена недосегаемост. Смокиновият лист, който прикриваше властническото самодоволство, се свлече нелепо в нозете на смутените „патриции” и задниците им лъснаха; най-вече този на Борисов. Затова беше така крайна и реакцията му.\r\nНека направим кратък ретроспективен поглед на подобни ситуации от близкото минало.    По времето на социализЪма партията/БКП/ и различните служби на милицията имаха паритет и се контролираха едни други. Когато някой прегрешеше, следваше партийно наказание и заточение като посланик. Най-често пострадваха и биваха хвърлени на вълците, публично линчувани и развенчавани директорите на заводи, които здраво бъркаха в кацата с меда. Докато ги хванат. Не ви ли напомня това за случващото се през последните  месеци – наказани малки кметове и други дребни местни дерибеи, както и някои второстепенни фигури. Борисов е имал добър учител. Разликата е обаче, че по онова време някои истински виновници влизаха в затвора, а сега там се „отбиват” само „правилните” виновници като Николай Банев и Миню Стайков.\r\nВ първите години на така наречения демократичен преход хората на властта бяха по-скромни, все пак процеса на ограбване набираше скорост. Лидери като Филип Димитров и Жан Виденов и досега имат ореола на сравнително почтени. Това разбира се не важи за тяхното обкръжение. Част от него дори избяга навън – и от сините, и от червените.\r\nЧувството за безнаказаност се появи ярко с надменното управление и поведение на Иван Костов. Затова този иначе успешен политик, най-вече в международен план/за приватизацията ще говорим друг път/ и до днес е толкова мразен, включително и от бивши свои привърженици. Затова и спечели лукавият Симеон заедно със своите хладнокръвни юпита, като междувременно така нареченият „лобинг”, корупцията и рушветите продължаваха да се институционализират, маскирани зад модерни западни фразеологизми.\r\nДнес се върна инкарнацията на Живков – неговият телохранител Борисов. Преяждането с власт е главозамайващо, корупцията и бездушието – потресаващи. Властта и народът са разделени болезнено. Пружината е натегната докрай. До самия край.\r\n…   Автор:    ", "date": "2019.08.09", "title": "Азбучник на българския хаос: БЕЗНАКАЗАН"}
{"url": "https://www.actualno.com/football/nejmar-njama-da-byde-syden-za-iznasilvane-news_776486.html", "text": "      Прокуратурата в Бразилия обяви, че е съгласна със становището на с полицията, която констатира, че няма достатъчно доказателства, които да доказват обвиненията за изнасилване срещу Неймар. Обвинението поиска съда да приключи делото, предаде БГНЕС.      \"Това, което се е случило между четири стени, е невъзможно да се знае. Имаме думата ѝ срещу неговата. Решихме да поискаме приключване на делото\", заяви прокурор Флавия Мерлини пред репортери.   Неймар отрече твърденията, че е изнасилил жена в парижки хотел през май.\r\nСкандалът избухна на 2 юни, когато Неймар публикува седемминутно видео в Instagram, където за първи път е в контакт с Наджила Триндад, разкривайки, че е бил обвинен в изнасилване.  В опит да се защити срещу твърденията, видеоклипът на Неймар беше придружен от съобщения и изображения на WhatsApp от срещата му с жената. ", "date": "2019.08.09", "title": "Неймар няма да бъде съден за изнасилване"}
{"url": "https://www.actualno.com/society/vandali-schupiha-za-poreden-pyt-emblematichnata-cheshma-v-gorna-banja-snimka-news_777218.html", "text": "      От липса на чешми и некачествен ремонт на единствената работеща чешма в кв. „Горна баня“ се оплака пред БГНЕС Гергана Андонова.      \"В центъра на самия парк имаме една чешма, която беше възстановена по инициатива на гражданите. Възстанови се, но с изключително лошо качество.    Самите чешмички спират да работят, кранчетата не работят, филтрите не са направени както трябва. Често е запушена и прелива. Няма ден, в който да работи нормално. В момента е счупена и изобщо не може да се използва“, заяви Андонова.  Тя каза, че другата чешма, която се намира срещу сградата на минералната баня е изоставена и не работи от години.\r\nКметът на район „Овча купел“ Христина Семерджиева е обещала пред БГНЕС до 10 дни да бъде ремонтирана чешмата, която е позната сред местните като „Ротондата“, и обясни, че основният проблем, не само на горнобанци, а в целия град е вандализмът.\r\n„Миналата година в тази чешма бяха сложени големи камъни и тя беше целенасочено запушена. Поредният вандализъм. Всичко, което правим с толкова усилия и средства веднага след това се унищожава.    От работещи стават неработещи, защото се чупи, блъска. Нищо не се цени и пази. И сега ще бъде възстановена“, обеща тя и добави, че ако горнобанци са пазели направеното досега, сега е щяло доста други неща да бъдат направени в квартала им.   Според нея е изключително демотивиращо всяка година да се ремонтира едно и също нещо, вместо да се влагат публичните средства в развитие на населеното място.\r\nЗа проблема с другата чешма, кметът научи от нас и заяви, че ще бъде извършено обследване на съоръжението, за да се види каква е причината то да не работи. Семерджиева не изключва варианта водопроводът до нея да е прекъснат.\r\nПопитана дали проблемът с вандалските прояви не може да се реши с видео наблюдение, Семерджиева каза, че са били поставени камери, макар и не в самия парк, но са били счупени.\r\nГражданите са убедени, че може да се ограничи вандализмът в целия град, но за целта е необходимо държавата да положи усилия, в които да се включат всички отговорни институции.   Това може да се случи като се засили полицейското присъствие и се правят регулярни обходи на района, като се засили контролът от страна на Столичния инспекторат и естествено се провокира самосъзнанието и възпитанието у хората. ", "date": "2019.08.09", "title": "Вандали счупиха за пореден път емблематичната чешма в Горна баня (СНИМКА)"}
{"url": "https://www.actualno.com/europe/britanski-samoleti-prihvanaha-ruski-edinijat-sluchaj-e-v-estonija-news_777141.html", "text": "      Изтребители на Кралските военновъздушни сили на Великобритания са били вдигани два пъти в четвъртък, за да наблюдават руски самолети, приближаващи се до въздушното пространство на Обединеното кралство, както и това на Естония, заяви британското министерство на отбраната.      \"Изтребител \"Тайфун\" е излетял от базата Лосимут, а друг самолет \"Вояджър\" от Брайз Нортън, за да наблюдава два руски Ту-95, приближаващи се към въздушното пространство на Обединеното кралство. Междувременно изтребители \"Тайфун\" от балтийската мисия на НАТО също са излетели от авиобаза Амари, за да прихванат руски бомбардировач Ту-142 и два изтребителя Су-30 Flanker, летящи близо до въздушното пространство на Естония\", се казва в съобщение на министерството.   Според изявлението, изтребителите са излетели от база в Обединеното кралство, ескортирали руските изтребители и са се уверили, че той не е преминал във въздушното пространство на страната. Министерството отбелязва, че операцията по прихващане и наблюдение се провежда в международното въздушно пространство в съответствие със стандартите за безопасност.\r\nЩо се отнася до самолетите \"Тайфун\", разположени в Естония, те прихванали руския бомбардировач, който се движел близо до естонското въздушно пространство. Докато руският самолет се придвижвал близо до въздушното пространство на НАТО, придружаващата мисия била продължена от финландски и шведски самолети. Впоследствие обаче самолетите на Обединеното кралство били помолени да прихванат отново руския бомбардировач, който по това време бил придружаван от два руски самолета Су-30 Flanker.   Заглавна снимка:   ", "date": "2019.08.09", "title": "Британски самолети прихванаха руски, единият случай е в Естония"}
{"url": "https://www.actualno.com/asia/atambaev-naj-posle-arestuvan-policijata-razprysna-protest-na-negovi-privyrjenici-news_777074.html", "text": "      Ситуацията в Бишкек е под пълния контрол на полицията, обяви в изявление пресслужбата на вътрешното министерство на Киргизстан, след безредиците, избухнали заради задържането на бившия лидер на страната.      След ареста на бившия президент Алмазбек Атамбаев по-рано вчера, около 500 негови привърженици се събраха пред парламента на страната. Полицията се опита да разпръсне демонстрантите със сълзотворен газ. Те обаче се разбягаха по съседните улици, а служителите на реда започнаха да ги преследват и да ги арестуват.   Според вътрешното министерство на Киргизстан, полицията е разпръснала \"агресивни протестиращи, които нарушавали обществения ред и блокирали трафика\".\"„В опит да бъде спряно хулиганството и плячкосването, са използвани специални средства за да бъде разпръсната тълпата от агресивни привърженици на Атамбаев\", обявиха от ведомството.\r\nСпециалните части щурмуваха резиденцията на Атамбаев, която се намира в село Кой Таш, на около 15 км от столицата Бишкек, в сряда, но неуспешно. Ситуацията ескалира, след като негови привърженици оказаха съпротива, за да не бъде арестуван.  В четвъртък резиденцията беше щурмувана отново, но след новите сблъсъци, Атамбаев се предаде и беше откаран в столицата за разпит - заради дело за корупция. ", "date": "2019.08.09", "title": "Атамбаев най-после арестуван, полицията разпръсна протест на негови привърженици "}
{"url": "https://www.actualno.com/europe/italija-trygna-kym-predsrochni-parlamentarni-izbori-news_776526.html", "text": "      Крайнодесният вицепремиер и министър на вътрешните работи на Италия Матео Салвини трябва да оправдае решението си да провокира политическа криза и да оттегли подкрепата си за управляващата коалиция. Това заяви премиерът на страната Джузепе Конте, цитиран от АФП, предаде БГНЕС.      В изявление, направено след като Салвини поиска предсрочни избори, Конте настоя лидерът на партия \"Лига\" да \"обясни на страната и да оправдае пред електората, който вярва във възможностите за промяна, причините, които са го накарали така грубо да прекъсне дейността на правителството\".   Припомняме, че снощи стана ясно, че Салвини е уведомил Конте, че правителството няма парламентарна подкрепа. \"Днес заявих на премиера Конте, че трябва да дадем думата на италианците\", заяви Салвини.\r\nСалвини призова още изборите да се проведат възможно най-скоро, след  като партията му \"Лига\" засили натиска си върху коалиционните си  партньори, като излезе с изявление, в което призовава за незабавни  избори. \"Нека отидем направо в парламента, за да кажем, че вече няма  мнозинство ... и бързо да се обърнем към избирателите\", каза той.  Спекулациите, че италианското коалиционно правителство може да се срине, ескалираха вчера, когато напрежението лидерите в кабинета достигна пика си заради разногласия около финансирането на високоскоростна влакова линия. Премиерът Джузепе Конте проведе отделни разговори с президента на страната Седжо Матарела и с крайно десния вицепремиер и министър на вътрешните работи Матео Салвини. Конте призова министрите да се откажат от политическите спорове.\r\nПрезидентът Серджо Матарела настоя, че трябва да има правителство, което да финализира бюджета, който трябва да бъде представен пред ЕС до края на септември. За тази цел президентът може да състави правителство на технократи и да насрочи изборите за февруари или март.   Правителството в Италия се бори за овладяване на дефицита и гигантски дълговете в размер на над 2,3 трилиона евро.     ", "date": "2019.08.09", "title": "Италия тръгна към предсрочни парламентарни избори"}
{"url": "https://www.actualno.com/smartguide/10-prognozi-za-naj-vajnite-tehnologichni-tendencii-do-2025-g-news_777446.html", "text": "      Huawei представи своя доклад \"Global Industry Vision\" (Глобална визия за индустрията), който включва прогнозите на компанията за развитието на технологиите и индустрията до 2025 година.      Докладът представя 10 прогнози за технологичните тенденции, които ще променят начина ни на живот и работа. Той е базиран на собствените данни на Huawei и на истински примери за това как интелигентните технологии се внедряват във всяка индустрия. Част от технологичните прогнози включват развитието на изкуствения интелект, 5G, включването на роботи в домакинствата и използването на „умни“ асистенти.\r\nЕто и 10-те прогнози на Huawei за 2025 година:\r\n1. . Напредъкът в областта на материалознанието,  развитието на изкуствения интелект и мрежовите технологии са в основата на интегрирането на роботиката в дома. Докладът предвижда използването на домашни роботи в 14% от домакинствата по света.     2. . С навлизането на 5G, VR и AR и машинното обучение, способностите ни да виждаме отвъд разстоянието, повърхността и времето ще се променят, давайки ни нови възможности за бизнес комуникация и споделяне на информация. Докладът на Huawei прогнозира, че процентът на компаниите, които ще използват AR и VR, ще се увеличи до 10% в световен мащаб.\r\n3. . Устройствата с изкуствен интелект, екипирани и със сензори, започват все повече да познават нашите нужди. Необходимостта да търсим сами информация ще отпадне, защото тя сама ще ни намира. Бъдещите търсения ще бъдат без бутони, личните профили в социални мрежи ще се създават без усилия, а индустрията ще се възползва от освободеното от търсене време. В доклада се предвижда, че 90% от собствениците на смартустройства ще имат и „умни“ лични асистенти.\r\n4. . Интелигентните транспортни системи ще продължат да свързват хора, превозни средства и инфраструктурата. В бъдеще всякакви задръствания ще бъдат предотвратени, ще се даде възможност за бърза аварийна помощ и други ключови функции, които ще улеснят живота ни.  В доклада се предполага, че до 2025 година 15% от превозните средства ще са мобилно свързани на принципа „Vehicle-to-Everything“.    5. . Смартавтоматизацията вече трансформира редица индустрии и дава възможност роботи да извършват опасни, повтаряеми или високо прецизни задачи. Това е основа за повече сигурност и продуктивност. В доклада на Huawei се прогнозира, че на всеки 10000 служителите ще има 103 роботи, въвлечени в работения процес.\r\n6. . Облачният изкуствен интелект ще намали цените и ограниченията за много научни изследвания, иновации и ще даде нови хоризонти за хората в креативния сектор и изкуството.  Докладът предвижда, че 97% от големите компании ще разчитат на изкуствения интелект.   7. . Изкуственият интелект и анализите на големи по обем данни ще създаде безпроблемна комуникационна среда между компаниите и техните потребители, без да има каквото и да е езиково ограничение. Прецизността в комуникацията, лесното разбиране и доверието ще са в основата на този процес. Докладът прогнозира, че бизнесите ще използват ефективно 86% от събраните от тях данни.\r\n8. . Компании в цял свят адаптират дигиталните технологии и смартприложенията си на платформи с унифициран достъп. Това създава условия за по-добро сътрудничество, споделяне на ресурси, по-силна глобална екосистема и по-висока продуктивност.  Докладът предвижда, че на световно ниво 85% от бизнес приложенията, които компаниите използват, ще се съхраняват на „облачни“ платформи.\r\n9. . 5G е вече факт и предлага по-бърза връзка от всяка друга предишна мрежа. Това дава огромни възможност за развитие на потребителите, бизнеса и обществото като цяло. В доклада се прогнозира, че до 2025 година 58% от световното население ще има достъп до 5G.   10. . Развитието на дигиталните технологии трябва да се балансира и с общи световни стандарти. Докладът предвижда, че на годишна база споделените данни ще достигат 180 ZB (1 ZB = 1 милиард GB).\r\n„Човешкото желание за иновации никога няма да спре.  Трябва да погледнем към бъдещето. Виждаме светкавични промени в живота ни, на работното ни място и в обществото благодарение на въвеждането в ежедневието ни на изкуствения интелект, 5G, „облачните“ системи и други ключови технологии. Huawei поставя своя фокус върху създаването на дигитални платформи, подобряването на потребителското изживяване и интелигентните технологии, които създават условия за повсеместна свързаност. Нашата мисия е да предоставим на всеки човек, на всеки дом и на всяка организация възможност за технологично и личностно развитие\", споделя в заключение Кевин Женг от отдела за комуникационни технологии на Huawei. ", "date": "2019.08.09", "title": "10 прогнози за най-важните технологични тенденции до 2025 г."}
{"url": "https://www.actualno.com/cosmos/nov-neuspeh-v-izpitanijata-na-rusko-evropejskata-misija-do-mars-exomars-2020-news_776862.html", "text": "      Тестовете в Швеция на парашутната система за руско-европейската мисия ExoMars 2020 се провалиха, съобщи РИА Новости. Моделът на станцията се разби по време на кацане, е обявил източник, запознат с резултатите от изпитанията, предаде БГНЕС.      \"Тестовете на парашутната система на шведския ракетен полигон завършиха без успех. Макетът на модула за кацане на марсианската станция ExoMars 2020 се разби при кацане\", заяви източникът на агенцията.   Пресслужбата на Европейската космическа агенция все още не е коментирала тази информация.\r\nСамите тестове бяха извършени на 5 август, сочи съобщение на Шведската космическа корпорация. По време на изпитанията балонът с макета се издигна на височина от няколко километра. Резултатите все още не са съобщени официално. В продължение на два дни в Youtube канала на корпорацията, където тестовете се излъчваха онлайн, стои съобщение, че се работи по издирване и евакуация на системата за кацане. В момента излъчването е преустановено.  Това не е първият неуспех при тестване на парашутната система за ExoMars-2020. През юни Европейската космическа агенция съобщи, че на 28 май при тестване и двата основни парашута се отваряли нормално, но веднага след излизането от контейнерите си, тъканите на парашутите се скъсали.\r\nИзстрелването на станцията ExoMars-2020 към Марс е планирано за 25 юли 2020 година. Мисията се състои от европейски модул за полет и руски модул за кацане, който ще включва руския модул за кацане Cossack и европейския роувър Rosalind Franklin. На Cossack ще бъдат инсталирани 11 руски и две европейски устройства. Оборудването на Rosalind Franklin ще включва седем европейски и две руски устройства. Кацането на модула на Марс е планирано за март 2021 година.   През март 2016 година на Марс беше изпратена автоматичната междупланетна станция ExoMars-2016, състояща се от орбитален модул TGO с два руски научни инструмента и европейски модул за кацане на Schiaparelli. През октомври 2016 година TGO влезе в орбита около Марс, а Schiaparelli катастрофира при кацане.     ", "date": "2019.08.09", "title": "Нов неуспех в изпитанията на руско-европейската мисия до Марс ExoMars 2020"}
{"url": "https://www.actualno.com/celebrate/cyrkvata-pochita-pametta-na-sveti-apostol-matij-news_775663.html", "text": "      На 9 август Православната църква почита паметта на Свети апостол Матий (Матия), който заел мястото на предателя Юда. Свети апостол Матий е роден във  Витлеем. След Възнесението на Иисус Христос, както обещал на тръгване, Светият дух ще слезе на Земята, за да осени неговите последователи и да ги напътства в техните бъдещи дела. Следвайки заръките на Иисус Христос, докато чакали Светият дух да се появи, Свети апостол Петър поел ангажимент да разреши друг въпрос. Кой да заеме мястото на Юда, който предаде своя Учител за 30 сребърника, за да се сбъдне древното пророчество от Библията. Свети апостол Петър събрал 120 Христови последователи и им представил  двама достойни мъже – Йосиф и Матий (Матия). Чрез жребий един от тях двамата трябвало да стане част от най-близките и изтъкнати последователи на Христа, предаде БГНЕС.      Жребият показал, че това е Матий. Слизайки на Земята, Светият дух осенил Христовите ученици под формата на огромни огнени езици. На мига те започнали да говорят множество чужди езици, които даже не били чували преди. Благодарение на тези езици те можели свободно да проповядват Словото Божие по целия свят. Осенен от чудото на Светия дух, новоизбраният апостол Свети Матий заминал за Антиохия и Сирия, после се отправил към градовете Тиан и Синоп в Кападокия. Бил заловен и затворен в тъмница, но своевременното застъпничество на Свети   Андрей Първозвани го освободило от затвора и Свети апостол Матий продължил да изпълнява своята Божествена мисия в  Едеса, Амасия, Севастия, чак до Етиопия. Земните дни на Свети апостол Матий също завършили мъченически като на останалите апостоли. Той бил заловен и изтезаван от езичниците, а накрая го убили с камъни на 9 август през 63 година. На 9 август имен ден празнуват Матей, Мати, Матьо, Матия, Матея. Същите имена празнуват своя имен ден и на 16 ноември, когато почитаме паметта на Свети апостол и евангелист Матей. Освен, че бил един от 12-те апостоли, Свети Матей е автор на първото Евангелие, в което описва живота и делата на Иисус Христос (Евангелие от Матей). ", "date": "2019.08.09", "title": "Църквата почита паметта на Свети апостол Матий "}
{"url": "https://www.actualno.com/society/prognoza-za-vremeto-9-avgust-petyk-news_775929.html", "text": "      Днес ще е предимно слънчево, след обяд ще има временни увеличения на облачността, но само на изолирани места в западната половина от страната ще превали краткотрайно. Ще духа до умерен северозападен, в Източна България – югоизточен вятър. Горещо време с максимални температури между 32° и 37°. Атмосферното налягане ще остане близко до средното за август - слабо ще се понижи. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).      Над Черноморието ще бъде слънчево, привечер ще има временни увеличения на облачността, но ще е почти без валежи. Ще духа слаб до умерен вятър от изток-югоизток. Максималните температури на въздуха ще са между 26°-29°, близки до температурата на морската вода. Вълнението на морето ще бъде 1-2 бала.   Над планините ще бъде слънчево, около и след обяд ще има временни увеличения на облачността и на места в масивите от Западна България ще превали. Ще духа умерен северозападен вятър. Максимална температура на височина 1200 метра около 26°, на 2000 метра – около 18°.\r\nВ събота ще бъде предимно слънчево. В следобедните часове ще има временни увеличения на облачността над отделни райони в източната половина от страната и на изолирани места, главно в района на Източна Стара планина, ще превали слаб краткотраен дъжд. За кратко вятърът ще се ориентира от североизток, ще бъде предимно слаб; температурите ще са почти без промяна, малко по-високи от обичайните за първата половина на август - преобладаващите максимални ще бъдат между 32° и 37°, по-ниски по Черноморието. В неделя и понеделник ще бъде слънчево и горещо, в началото на седмицата ще се усили вятърът от изток. Дневните температури ще се повишат и на места в равнинната част от страната максималните отново ще надхвърлят 35°, в отделни райони в понеделник до 37°-38°, а по-ниски, около 30°, ще остават по Черноморието.   ", "date": "2019.08.09", "title": "Прогноза за времето - 9 август (петък)"}
{"url": "https://www.actualno.com/literature/8-malki-hitrinki-na-francuzojkite-koito-ne-spjat-sami-news_774732.html", "text": "       1.\tМъжете започват да губят интерес, когато разберат, че притежават една жена. Тайната на французойката е в това, че нейният мъж знае, че може да я загуби във всеки един момент.      2.\tКогато мислите като французойка, за любовта няма възраст. Любовта и сексът, привлекателността и красотата не са запазени само за младите.    3.\tУмът е непреходен . Красотата повяхва. Но умът ще ви поддържа красиви, без значение на колко години сте. 4.\tАко вярвате, че сте красива, вие сте красива . Това е проста промяна в мисленето, защото, след като веднъж повярвате, че сте красива, вие се грижите по-добре за себе си.   5.\tВърнете си правото да бъдете жена , поддавайки се на настроения, капризи и емоции. Животът е много по-забавен, когато не се опитвате да действате уравновесено през цялото време!\r\n6.\tНай-важното в една връзка е да запазите личността си, да живеете своя живот, а не живота на съпруга си.    7.\tЛюбовта е ритуал , на който трябва да се насладиш бавно – точно както се наслаждаваме на добрата храна.     8.\tВсички ние сме малко французи, когато става въпрос за любов и романтика. Това е така, защото френската култура е култура на женственост и красота, така че с право принадлежи на всички жени по света. ", "date": "2019.08.09", "title": "8 малки хитринки на французойките, които не спят сами"}
{"url": "https://www.actualno.com/smolyan/afrikanska-chuma-po-svinete-i-v-smoljansko-news_777355.html", "text": "      Получени са протоколите с положителни проби за африканска чума по две от откритите мъртви диви прасета в района на доспатското село Змеица, обяви д-р Сава Бозуков – директор на Областната дирекция по безопасност на храните в Смолян.      В горските стопанства на територията на Смолянска област са открити общо 11 мъртви прасета, 5 от които в ДГС „Извора“ край Девин, но изпратените проби за изследване още не са върнати.   Дадените изследване проби от диви прасета от областта са над 50, съобщи инж. Елин Лилов от Южноцентралното държавно предприятие в Смолян.\r\nОколо 400 са прасетата, отглеждани в стопанства тип „заден двор“ в районите на Смолян, Неделино, Златоград и Чепеларе са с предписание да бъдат умъртвени доброволно. Според властите 99% от тях са заклани доброволно от собствениците им.   ", "date": "2019.08.09", "title": "Африканска чума по свинете и в Смолянско"}
{"url": "https://www.actualno.com/sofia/promeni-v-dvijenieto-v-sofija-news_775917.html", "text": "      Въвежда се организация на движението за заснемане на рекламен клип, съобщиха от пресцентъра на Столична община.      Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“, както следва:\r\n- От 07.30 до 19.30 часа на 09 и 10.08.2019 г. на ул. „Добруджа“ между ул. „Аксаков“ и ул. „Славянска“.   - От От 07.30 до 19.30 часа на 09 и 10.08.20109 г.:  - на ул. „Хаджи Димитър“ между ул. „Цар Шишман“ и бул. „Васил Левски“;\r\n- на ул. „Достоевски Ф.М.“ между ул. „Хаджи Димитър“ и ул. „Славянска“.\r\n-От 06.00 до 12.00 часа на 09 и 10.08.2019 г. на ул. „Кърниградска“ между ул. „Цар Асен I“ и ул. „Кн. Борис I“.     ", "date": "2019.08.09", "title": "Промени в движението в София "}
{"url": "https://www.actualno.com/society/hvashtat-sredno-po-9-dushi-na-den-koito-rabotjat-na-cherno-news_776212.html", "text": "      Инспекторите по труда у нас ловят средно по 9 души на ден, които работят на черно. Констатираните нарушения относно полагане на труд без сключен писмен или регистриран в НАП трудов договор за периода януари-юли 2019 г. са 1813, съобщиха от Главна инспекция по труда пред „Монитор“.      Броят на спипаните черноработници е с над 300 души по-голям спрямо същия период на миналата година, когато служителите без документ за назначаване са били общо 1486 души.   Според Кодекса на труда работата без трудов договор се наказва с глоба от минимум 1500 лева. За констатираните нарушения се предприемат принудителни административни мерки и се налагат административни наказания.\r\nРъст се отчита и при нарушенията, свързани с изплащане на заплатите на работниците. Гафовете по отношение на начисляването и изплащането на възнагражденията са 5194, а за първите седем месеца на 2018-а са били 5101, сравниха от ГИТ. Въпреки че броят на нарушенията е почти идентичен, общата сума на установените забавени възнаграждения през тази година е почти двойно по-малка, тъй като все по-редки били случаите на забавяне на заплатите на персонала в цели предприятия. Практика е да се установяват единични случаи на неизплатени възнаграждения, както и непреведени последни заплати и обезщетения на служители с прекратени договори. Данните показват, че сумата на установените неизплатени възнаграждения през седемте месеца на 2019 г. е 9,1 млн. лв., докато за същия период през миналата година тя е била почти 19 млн. лв.  Инспекцията по труда полага постоянни усилия да насочва ограничения човешки ресурс към най-рисковите обекти на контрол, както по отношение на изпълнението на трудовите правоотношения, така и по отношение безопасността и здравето при работа, уверяват от ГИТ.\r\nНай-голям е делът на работещите при неспазени хигиенни норми и изисквания за микроклимата – 51%, показват последните данни на КНСБ. Според тях на следващо място се нареждат работещите при наднормените нива на: шум (32%), физическото натоварване (20%), прах (12%) и химични агенти (9%). Причините за това са няколко, като на първо място е това, че все още значителна част от производственото оборудване в предприятията е старо, вследствие на което се влошават параметрите на работната среда по отношение на шум, вибрации и запрашеност.   Планират се специални мерки, които гарантират засилен контрол в рискови по отношение прилагането на трудовото законодателство дейности, като строителство, селско стопанство. Планира се и мярка за превенция на недекларирания труд.     ", "date": "2019.08.09", "title": "Хващат средно по 9 души на ден, които работят на черно"}
{"url": "https://www.actualno.com/chronicles/japonskijat-grad-nagasaki-e-unishtojen-ot-atomnata-bomba-s-kodovo-ime-debelaka-news_776248.html", "text": "      На 9 август 1945 г. над японския град Нагасаки  е пусната бомбата \"Дебелака\" - кодовото наименование на плутониевата бомба. Тя е втората от двете ядрени бомби (другата е „Малчугана“), използвани при военни действия и нейното детониране представлява третата сътворена от човека ядрена експлозия. Бомбата е от имплозивен тип с 6,4 килограмово ядро от плутоний-239, с взривен еквивалент от около 21 килотона тротил, подобна на тази, детонирана месец преди това в Ню Мексико по време на ядрените опити „Тринити“.      Разработена е от Армията на САЩ, в рамките на Проект „Манхатън“.   Вероятно името „Дебелака“ е в чест на Уинстън Чърчил, макар да има и други версии\r\nПървоначалната цел за бомбардиране е град Кокура, но поради облачност се налага промяна на курса към алтернативната цел - Нагасаки.  Бомбата е пусната от B-29, с пилот Чарлс Суийни, като експлозията се случва в 11:02 сутринта на височина 1,650 фута. Загиват 39 000 души и 25 000 са ранени. ", "date": "2019.08.09", "title": " Японският град Нагасаки е унищожен от атомната бомба с кодово име \"Дебелака\""}
{"url": "https://www.actualno.com/politics/jivotyt-na-deputatite-poevtinja-news_777042.html", "text": "      Животът на депутатите ще е застрахован за 30 000 лева. Това става ясно от обществена поръчка, пусната на сайта на Народното събрание, цитирана от в. \" \".      През миналата година полицата е била доста по-скъпа - 50 000 лева, но през 2017 година отново е била 30 000 лева.   Пълната застрахователна полица ще се изплаща на наследниците на депутати, които починат вследствие на инфаркт или инсулт, настъпили при изпълнение на функциите им. Същата е сумата и за смърт при катастрофа по време на изпълнение на служебните задължения, както и при злоумишлени действия от трети лица.\r\n15 000 лева ще се изплащат на законните наследници при смърт на депутат вследствие на общо заболяване, както и вследствие на злополука - битова или трудова.  При трайна загуба на работоспособност вследствие на инфаркт, инсулт или пътнотранспортно произшествие, настъпили в изпълнение на служебните ангажименти, депутат ще получава процент от 30 000 лева, равен на процента загубена трудоспособност, определен от ТЕЛК/НЕЛК. А при загуба на работоспособност вследствие на трудова или битова злополука процентът се изчислява по същия начин, но от 15 хиляди лева.\r\nПредвидено е изплащане на суми и при временна загуба на неработоспособност вследствие общо заболяване, като сумата е процент от 15 000 лева, който варира в зависимост от броя на болничните дни - от 3 до 12% по скала от 20 до 60 дни.   Застрахователната компания се задължава да не поставя условия за възрастта или намалена трудоспособност на някои от депутатите.    Застраховката не е поименна, а групова. При прекратяване на пълномощията на народен представител спира да тече и застраховката му, тя се прехвърля на следващия в листата, който влиза в парламента. Срокът на застрахователното покритие е 1 година. ", "date": "2019.08.09", "title": "Животът на депутатите поевтиня"}
{"url": "https://www.actualno.com/europe/opasnata-turbulentnost-stava-vse-po-chesta-zaradi-promenite-v-klimata-news_777178.html", "text": "      Потенциално опасната турбулентност става все по-честа по време на трансатлантическите полети заради промени във въздушните потоци, причинени от промените в климата, показва ново проучване.      Турбулентността на чистия въздух, която може да бъде предсказана по-трудно в сравнение с тази, предизвикана от облаци, се случва когато ветровете се различават по скорост, посока и височина.   Ново проучване, публикувано в списание Nature показва значително нарастване на вертикалните въздушни потоци над натоварения от към въздушен трафик Северен Атлантически океан от 1979 година насам.\r\n„Това е ясна тенденция към по-силно вертикално движение над по-голямата част на Северния Атлантически океан“, се казва в доклада, съставен от метеоролози от университета в Рединг, Англия. „Тенденцията е статистически значима в центъра на климатологичния реактивен поток“.  Проучването идва след като 30 пътници и членове на екипажа бяха ранени по време на полет на Турските авиолинии от Истанбул до Ню Йорк, след като самолетът им се натъкна на турбулентност над североизточната част на САЩ на 10 март.\r\nУчените от университета в Рединг призовават за по-подробни проучвания за ефектите на промените в климата върху потоците вятър, не само върху скоростта им.   Повече от 3000 полета прекосяват северната част на Атлантическия океан всеки ден.     ", "date": "2019.08.09", "title": "Опасната турбулентност става все по-честа заради промените в климата "}
{"url": "https://www.actualno.com/sofia/chast-ot-kv-orlandovci-ostava-bez-voda-news_775205.html", "text": "      „Софийска вода” временно ще прекъсне водоснабдяването в част от кв. „Орландовци“ на 9 август. Това съобщиха от пресцентъра на дружеството.      Във връзка с превключване на уличен водопровод на ул. „Каменоделска“ в кв. „Орландовци“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул.   \"Каменоделска“ от ул. \"Малашевска\" до ул. \"Първа Българска Армия\"; ул. \"Първа Българска армия\" от ул. \"София\" до ул.\"Каменоделска\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Каменоделска“ ъгъла с ул. „Първа Българска армия“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. ", "date": "2019.08.09", "title": "Част от кв. \"Орландовци\" остава без вода"}
{"url": "https://www.actualno.com/america/sasht-sprja-naj-izvestnija-si-voenen-tovaren-samolet-ot-poleti-news_776911.html", "text": "      Повече от една четвърт самолетите \"Херкулес\"  на ВВС на САЩ са спрени от експлоатация, след като бяха открити \"нетипични\" пукнатини по крилата, предаде БГНЕС.      По време на плановата поддръжка е било открито напукване в долната част на крилата, известна още като \"арматура на дъгата\". Това е принудило началника на командването генерал Мариане Милър да разпореди проверка на част от флота.   Общо 123 от 450 самолета C-130H и C-130J ще останат временно на земята, докато се извършват проверки. \"Това временно спиране на полетите няма да повлияе на текущата дейност на C-130 за операции в извънредни ситуации в чужбина\", се казва в изявлението на командването на ВВС на САЩ.\r\nРешението за спиране на работата на самолетите и провеждането на инспекции е взето, след като на един C-130 Херкулес са открити пукнатини в долния център на крилото, заяви говорителят на ВВД майор Джонатан Симънс. Но рискът, породен от проблема - крилото да може да се откъсне от самолета - е толкова сериозен, че ВВС реши да нареди проверки на всички самолети, които биха могли да бъдат засегнати.  123 летателни апарата, избрани да преминат през проверки, не са оборудвани с \"кутия за удължен експлоатационен период на крилото\" и имат повече от 15 000 часа. ", "date": "2019.08.09", "title": "САЩ спря най-известния си военен товарен самолет от полети"}
{"url": "https://www.actualno.com/america/novo-masovo-ubijstvo-v-sasht-tozi-pyt-s-noj-news_777024.html", "text": "      Полицията в Калифорния задържа мъж след като убил с нож четирима души и ранил други двама. Полицията съобщи, че насилието не е целенасочено, а единственият известен досега мотив на нападението, продължило 2 часа, е \"грабеж, омраза, убийство\", предаде БГНЕС.      \"Знаем, че този човек е бил изпълнен с гняв и е наранил много хора\", съобщи представител на полицията. До момента властите не са съобщили името на заподозрения, за когото се знае, че е на 33 години.   Атаката идва само дни след като страната беше разтърсена от две масови стрелби в Ел Пасо, Тексас и Дейтън, Охайо при които загинаха общо 31 души.\r\nХората били наръгани на няколко отделни места в Гардън Гроув и съседния град Санта Ана, на около 55 км югоизточно от Лос Анжелис. Заподозреният бил въоръжен с два много големи ножа, тип мачете.  Жертвите са двама души в апартамент, охранител и още един човек в ресторант. Първоначално полицията получила обаждане от двама души, които съобщили, че жилището им е обрано. Минути по-късно последвало друго обаждане за обир в пекарна в Гардън Гроув. От пекарната, заподозреният се върнал в жилищния комплекс, където се намира  апартамента му и убил двама души. Малко след това нападателят отишъл на бензиностанция и се сбил с клиент, наливащ си гориво, като счупил носа му.\r\nПолицаите проследили колата на заподозрения до паркинг на универсален магазин в Санта Ана. Минути след като автомобилът му бил открит от служителите на реда, 33-годишният излязъл от магазина с много голям нож и пистолет, което отнел от охранител. Преди да бъде арестуван, полицаите получили сигнал, че заподозреният е убил и друг човек – служител на близък ресторант. Оказало се, че е извършил още два обира и ранил двама души, чието състояние е стабилно.   Властите уточниха, че престъпленията нямат нищо общо с расова омраза, а заподозреният и по-голяма част от жертвите са от латиноамерикански произход.     ", "date": "2019.08.09", "title": "Ново масово убийство в САЩ, този път с нож"}
{"url": "https://www.actualno.com/society/novini-ili-novini-kartinata-na-pechata-za-9-avgust-news_776033.html", "text": "              \"Закон задължава банките да привикват клиентите си поне веднъж годишно\" - това гласи заглавие на първа страница на днешния брой на в. \"Сега\".\r\nПоредни промени в Закона за мерките срещу изпирането на пари ще задължат гражданите всяка година да посещават офис на банка, в която имат сметка, за да потвърдят или актуализират предоставените лични данни. Мярката ще създаде сериозни проблеми, тъй като засяга на практика почти цялото население, като много хора имат повече от една сметка, и то в различни банки, които ще трябва лично да посетят.    България била с най-мръсен въздух в ЕС, пише изданието, цитирайки данни на Евростат. Данните обаче са за 2017 година в изследване за качеството на живот.    Българите са изложени на замърсяване от 23,8 микрограма на кубичен метър при средно 14,1 за ЕС. Финландците дишат найспокойно, защото техният въздух е най-чист.  Сладоледите от ниския и средния ценови клас, които се продават опаковани в търговската мрежа, са пълни с емулгатори, подсладители и сгъстители, а в тях често липсва един от основните продукти, заложени в рецептата – мляко.\r\nСлед като „Активни потребители” обявиха, че в насипния сладолед, който продават в София, има бактерии - ешерихия коли, „Труд” реши да направи проверка на сладоледите в търговските обекти в столицата. Тя показа, че най-честите вредни вещества, които търговците слагат в опакованите сладоледи, са хидрогенирани мазнини, оцветители, емулгатори, ароматизанти и стабилизанти.    Вестникът обръща внимание на криминална новина - четирима души от едно семейство от Габрово са пострадали сериозно при битов инцидент с избухнала газова бутилка. Момче и момиче, на 17 и на 20 години, и техните баба и дядо, съответно на 70- и на 73-годишна възраст, са приети за лечение в отделението по пластично-възстановителна хирургия в УМБАЛ \"Медика\" в Русе.   ", "date": "2019.08.09", "title": "Новини или Novini - картината на печата за 9 август"}
{"url": "https://www.actualno.com/showbusiness/alen-delon-e-poluchil-insult-news_777168.html", "text": "      Ален Делон е получил и мозъчен кръвоизлив, но състоянието му е стабилно, съобщи БНТ. Това е станало преди няколко седмици, но семейството на актьора е успяло да запази новината за здравословното му състояние в тайна.      Припомняме, че в средата на юни той беше .   Ален Делон е на 83 години. Той се е снимал в повече от 90 филма, сред които „Роко и неговите братя“, „Гепардът“, „Басейнът“, „Зоро“. Французинът обяви края на своята кариера през 2017 г.\r\nНаскоро с Делон имаше голям скандал - припомнете си в какъв беше той! А какво казва Ален Делон по темата на скандала - припомнете си в !   ", "date": "2019.08.09", "title": "Ален Делон е получил инсулт"}
{"url": "https://www.actualno.com/business/srednata-zaplata-v-sofija-nadmina-1700-leva-news_776261.html", "text": "      В София средната заплата е 1724 лв. Столичани взимат с около 480 лв. повече от средното възнаграждение за страната, което е в размер на 1247 лв., сочат последните официални данни на Националния статистически институт за месец март. Но ако от данните на НСИ се извадят възнагражденията в столицата, се оказва че средната заплата за останалата територия на страната е малко над 1000 лв., а столичани взимат със 70% повече, пише в днешния си брой в. \" \".      Само в девет области заплатите са средно над 1000 лв., сочат още данните на НСИ. Веднага след столицата по доходи се нареждат жителите на Стара Загора със средна заплата от 1179 лв. Основната причина за това са заводите за производство на части за автомобили в града. На трето място с 1145 лв. е София-област. Това се дължи на факта, че много хора работят в столицата, но живеят в съседните градове. Четвъртата позиция е за Враца, където взимат средно по 1129 лв. Челната група се допълва от Варна, Пловдив, Габрово, Разград и Русе.   Заплатите в Пловдив, Габрово и Разград за първи път през септември 2018 г. преминават границата от 1000 лв. Заплатите в област Видин нарастват с близо 12% за година и изпреварват тези в Благоевград.\r\nБлагоевград остава на последно място по възнаграждения със 787 лв. на месец, а Видин се изкачва с една позиция напред с 809 лв. На следващите места по най-ниски възнаграждения са областите Кюстендил с 876 лв., Смолян с 877 лв. и Хасково с 882 лв.  За година заплатите в страната са нараснали с 11,8%. Но между отделните градове има огромна разлика в темпа на увеличение на възнагражденията. Сред основните причини за това са инвестициите, които се правят в отделните райони на страната. Най-много са се увеличили възнагражденията в област Пазарджик – с над 17,5% до 985 лв. На второ място с ръст от 16,8% се нареждат заплатите в Силистра, където взимат средно по 910 лв. На трето място с увеличение от 15,1% е област Добрич, където жителите взимат следно по 933 лв. Четвъртото място се поделя между София-столица и Габрово, където възнагражденията нарастват с 14,5%. Заплатите в Габрово обаче са само 1094 лв. ", "date": "2019.08.09", "title": "Средната заплата в София надмина 1700 лева"}
{"url": "https://www.actualno.com/cosmos/stanaha-jasni-zaplatite-na-ruskite-kosmonavti-rusija-tvyrdi-che-sa-kato-v-nasa-news_776306.html", "text": "      Заплатите на работещите за руската космонавтика се изчисляват в съответствие с \"Наредбата за материалната подкрепа на астронавтите\", пише вестник \"Известия\". Според изданието, сега става въпрос за 25 души, всички те са служители на Центъра за научно-изследователски изследвания на космонавтите \"Юрий  Гагарин\", предаде БГНЕС.      Заплатата на кандидат-космонавт е 60,9 хиляди рубли /837 евро/, на космонавт - 63,8 хиляди /876 евро/, а на инструктор - 88,45 хиляди рубли /1214 евро/. Те могат да получават и месечна помощ до една четвърт от заплатата и тринадесетата заплата. Освен това астронавтите имат право на допълнителни плащания за трудов стаж.   Заплатата се увеличава в съответствие с броя полети в Космоса. След три или повече полета космонавтът и инструкторът могат да получават месечен бонус до 120%. На екипажите се изплаща и еднократна парична награда за всеки полет.\r\n\"Роскосмос\" не посочва конкретни цифри, но обясни, че руските космонавти получават заплата, сравнима с заплатата на астронавтите от НАСА и други космически агенции.   ", "date": "2019.08.09", "title": "Станаха ясни заплатите на руските космонавти, Русия твърди, че са като в НАСА"}
{"url": "https://www.actualno.com/health/30-ot-sluchaite-na-astma-pri-decata-v-evropa-njamashe-da-gi-ima-ako-vyzduhyt-ne-beshe-mrysen-news_776435.html", "text": "      Замърсяването на въздуха е причина за до една трета от случаите на астма при децата в Европа, сочи ново проучване, предаде БГНЕС.      Институтът за глобално здраве в Барселона (ISGlobal), който проведе  изследването, разглежда случаи на 63 442 429 деца в 18 европейски  държави през 2016 година. Заключенията - замърсяването от автомобилите може да увреди дихателните пътища, което води до възпаление и развитие на астма при част от децата, които са генетично предразположени. Стотици хиляди деца на възраст между 1 и 14 години се разболяват от дишането на замърсители всяка година.   Учените са сравнили степента на заболеваемост от астма с оценките на нивата на излагане на замърсители в зони, които често са свързани с трафика в градските райони. Установено било, че всяка година 11,4% от общия брой на случаите на астма (66 567) може да бъде предотвратен, ако държавите спазват максимални нива на замърсяване на въздуха, препоръчани от Световната здравна организация. Но само 0,4% (2434 случая) в страните биха били предотвратени с намаляването на друг замърсител, азотен диоксид (NO2), който е по-добър маркер на източниците на трафик.\r\nИзследователите смятат, че тези насоки са остарели и трябва да бъдат намалени.  Десетки хиляди повече случаи на детска астма биха могли да бъдат избегнати, ако страните предприемат по-драстични мерки, прогнозират изследователите. 191,883 случая (33%) могат да бъдат предотвратени всяка година в 18-те европейски държави, включени в изследването.\r\nИзследването, публикувано в Европейския респираторен журнал, заключава: \"Нашите оценки са по-големи от предходната документация и подчертават спешната необходимост от намаляване на излагането на замърсяване на въздуха на децата в цяла Европа\".   Предишно проучване на The Lancet Planetary Health предполага, че малко под една пета от новите случаи на детска астма във Великобритания могат да бъдат свързани с замърсяване от автомобилния трафик.     ", "date": "2019.08.09", "title": "30% от случаите на астма при децата в Европа нямаше да ги има, ако въздухът не беше мръсен"}
{"url": "https://www.actualno.com/europe/nov-amerikanski-voenen-korab-v-cherno-more-news_776175.html", "text": "      Американски военен кораб се насочи към Черно море за \"регионална операция в подкрепа на стабилността\", заяви американският Шести флот, предаде БГНЕС.      Това е шестото навлизане на американски кораб в Черно море през тази година.  154-метровият разрушител \"Портър\", е оборудван с управляваеми ракети и два хеликоптера.   През юли в Черно море беше разрушителят \"Карни\", който участва в американско-украинските военни учения с участието на представители на 17 други държави.\r\n\"Военноморските операции, които провеждаме в Черно море с нашите съюзници и партньори, допринасят за поддържането на силни връзки, необходими за регионалната стабилност\", заяви командващият шести флот на САЩ Ли Френс. Той добави, че американските кораби в Черно море действат в съответствие с международните норми.   Заглавна снимка:   ", "date": "2019.08.09", "title": "Нов американски военен кораб в Черно море"}
{"url": "https://www.actualno.com/europe/rejimyt-na-putin-s-nov-udar-sreshtu-navalni-news_776146.html", "text": "      Русия замрази активите на антикорупционна група, създадена от опозиционния лидер Алексей Навални, за да разкрива богатство, придобито по съмнителен начин от висши държавни служители, предаде БГНЕС.      Фондацията за борба с корупцията (ФБК) публикува доклади, в които подробно описва разкошния начин на живот на лица, близки до руския президент Владимир Путин, включително министър-председателя Дмитрий Медведев и първия заместник-кмет на Москва Наталия Сергунина.   Окръжният съд в Москва замрази 75 милиона рубли (1,1 милиона долара), държани в сметките на ФБК и тези на няколко служители на групата, написа говорителят на Навални Кира Ярмиш в Twitter.\r\nРазследващите твърдят, че ФБК съзнателно е похарчила голяма сума пари, която е спечелена от трети лица чрез престъпление. Говорител на следствието обяви, че става въпрос за около един милиард рубли (15,3 милиона долара).  Фондацията събира дарения на своя уебсайт, отбелязва АФП.\r\n\"В момента има обиски и задържания по \"делото за пране на пари\", пише помощникът на Навални Леонид Волков на сайта на фондацията. Сайтът публикува кадри от охранителни камери на разследващи в офисите на ФБК, придружени от маскирани охранители в четвъртък сутринта.   \"Това, което виждаме сега, е най-агресивният опит досега да ни бъдат затворени устите\", написа Навални в блога си, обещавайки да не се предава. \"Стратегическата цел на това нападение и всички съставени дела е да се създаде страх .... Не се страхувайте да отидете и да протестирате\", добави той.     30-дневна присъда в Москва за призоваване към масов протест.\r\nНеотдавнашните протести на опозицията протести бяха сред най-големите, откакто Путин се върна в Кремъл през 2012 година. Демонстрантите протестират срещу отказа на Москва да позволи на изтъкнати опозиционни кандидати, които подкрепят Навални, да се явят на местните избори в руската столица. Опозицията планира още един голям протест в Москва в събота, въпреки че стотици бяха задържани при последното събиране на 3 август.\r\nПравозащитници, включително членове на Amnesty International, осъдиха \"насилието срещу мирни демонстранти\" по време на последните протести и призоваха руските власти да проведат разследване на поведението на силите за сигурност. А кои две големи европейски държави сториха същото в официални позиции - припомнете си в !    ", "date": "2019.08.09", "title": "Режимът на Путин с нов удар срещу Навални"}
{"url": "https://www.actualno.com/dobrich/kavarna-pak-e-domakin-na-dyrjavno-pyrvenstvo-po-korabomodelizym-news_777289.html", "text": "      За 20-а поредна година Каварна е домакин на Държавно първенство по корабомоделизъм, съобщават от общината в морския град. Официалното откриване е днес в художествената галерия „Христо Градечлиев“. Състезатели от цялата страна вземат участие в първенството с 36 настолни корабни модела.      В рамките на първенството ще се завъртят любими ленти, събрани в „Панорама на морските филми“. Първият ден ще бъде показан „Историята на Абора“. Освен това жителите и гостите на Каварна ще могат да гледат на 12 август от 17:30 часа в Историческия музей филм за града, а на 13 август от 20:30 часа пред Арт клуб „Ретро“ ще бъде прожектиран филм за мореплавателя Васил Куртев, който направи околосветско пътуване с яхтата си.    ", "date": "2019.08.09", "title": "Каварна пак е домакин на държавно първенство по корабомоделизъм"}
{"url": "https://www.actualno.com/america/trymp-zasega-nameri-nov-shef-na-amerikanskoto-razuznavane-news_776812.html", "text": "      Изпълняващ длъжността директор на американското национално разузнаване ще бъде настоящият ръководител на Центъра за борба с тероризма Джоузеф Магуайър, обяви президентът на САЩ Доналд Тръмп, предаде БГНЕС.      \"Радвам се да ви информирам, че почитаемият Джоузеф Магуайър, настоящ директор на Националния център за борба с тероризма, ще бъде назначен за изпълняващ длъжността директор на Националното разузнаване от 15 август\", написа Тръмп в Twitter.   Според Тръмп, адмирал Магуайър има отлични военни заслуги. Той подаде оставка от ВМС на САЩ през 2010 година.\r\n\"Той командваше на всички нива, включително Службата за специални морски операции. Освен това беше изследовател по национална сигурност в Харвардския университет. Не се съмнявам, че ще се справи добре!\", добави Тръмп.  По-рано американският президент обяви оставката на настоящия директор на националното разузнаване Дан Коутс и намерението си да номинира конгресмена от Републиканската партия Джон Ретклиф за този пост, но няколко дни по-късно обяви, че Ратклиф  е решил да остане в Конгреса. Междувременно в петък стана известно, че след Коутс, вторият човек в агенцията - неговата заместничка Сюзън Гордън, също напуска.\r\nКоутс изрази недоволство от Тръмп, като критикува за отношенията му с руския президент Владимир Путин в интервю за водещата на NBC Андреа Мичъл миналия юли. Миналата седмица това интервю беше сред кандидатите за наградата Еми. Освен това Коутс през януари заяви, че КНДР няма да се откаже от ядрената си програма - твърдение, което противоречи на линията на Тръмп.    ", "date": "2019.08.09", "title": "Тръмп засега намери нов шеф на американското разузнаване"}
{"url": "https://www.actualno.com/sciencelogy/rusija-se-hvali-s-inteligenten-samolet-dron-video-news_776635.html", "text": "       Русия представи новия си дрон, оборудван със стелт технология, наречен \"Охотник\", който може да лети самостоятелно от Москва до Лондон, използвайки своя \"интелект\".      Руската армия разпространи клип на първия полет дрона, като кадрите показват излитането, маневри във въздуха и кацането.    Специалното покритие над тялото на руския самолет прави безпилотната машина почти неоткриваема, хвалят се дизайнерите ѝ. \"Охотник\"  има капацитет да изстрелва неуточнен засега брой ракети на разстояние от 2000 километра.  Дронът може да лети и без да бъде контролиран от оператор. Предвижда се и опция да бъде управляван от оператор, базиран във военен самолет, когато влезе на въоръжение в руските ВВС.\r\n\"Предвидена е и възможността за напълно автономен полет на дрона, когато излита, изпълнява програмата си и се приземява само под контрола на собствената си система за насочване\", каза източник от \"Сухой\".   Дронът, който няма опашно крило, е тайна разработка от поне 8 години. Въпреки теглото си от 20 тона, смята се, че той е \"практически невидим за радарите\" и има обхват до 5000 км със скорост 1000 км/ ч.    Руският заместник-министър на отбраната Алексей Криворучко заяви, че \"Охотник\" е бил приоритет за руските военни.  Изпитанията му се извършват в момент, в който военните инженери по цял свят се опитват да разработят сложни безпилотни оръжия.\r\nРуските военни началници потвърдиха, че тестът е бил успешен - самолетът е с елегантен дизайн на летящо крило. Двигателят му е един и  има визуална прилика с Lockheed Martin US RQ-170 Sentinel.  Дронът е снабден със системи за електрооптично шпиониране, радари и други видове разузнавателна техника. Тестовият полет е бил на височина малко под 2 000 фута, контролиран от земята на летище близо до Москва.\r\nРуските държавни медии твърдят, че Кремъл е подписал споразумение за разработване на \"Охотник\" с въздухоплавателната компания \"Сухой\" през 2011 година. ", "date": "2019.08.09", "title": "Русия се хвали с \"интелигентен\" самолет-дрон (ВИДЕО)"}
{"url": "https://www.actualno.com/america/sled-novite-masovi-ubijstva-v-sasht-oryjejnite-proizvoditeli-govorjat-na-uho-s-trymp-news_776696.html", "text": "      Ръководителят на най-силната оръжейна асоциация в САЩ отхвърли категорично призивите за по-строги ограничения на огнестрелните оръжия, като заяви, че те няма да спрат масовите стрелби подобни на тези в и . В тези две стрелби загинаха общо 31 души.      Уейн Лапиер намекна, че е разговарял с президента на САЩ Доналд Тръмп след убийствата, при които загинаха 31 души.   \"Не съм склонен да обсъждам частни разговори с президента Тръмп или други ключови лидери по този въпрос. Но мога да потвърдя, че Националната оръжейна асоциация се  противопоставя на всяко законодателство, което несправедливо нарушава  правата на гражданите, които спазват закона\", каза Лапиер в изявление.\r\nТръмп не призна публично за разговор с Лапиер след двата случая на стрелба. Но The Washington Post, позовавайки се на неназовани източници, заяви, че шефът на Асоциацията е предупредил президента в телефонно обаждане във вторник срещу подкрепата на по-строги мерки. Не е ясно кой е инициаторът на обаждането.  След масовите стрелби в Ел Пасо, Тексас и Дейтън, Охайо, се появиха многобройни призиви за затягане на законите за оръжията. В четвъртък повече от 200 кметове призоваха Сената на САЩ да одобри законодателство, вече прието от долната камара, което ще изисква проверки за всички покупки на оръжия и да регулира вторичните продажби. Но Лапиер каза, че обсъжданите разпоредби - нито една от които той не конкретизира - ще направят милиони американци \"по-малко способни да защитават себе си и своите близки\".\r\nТръмп заяви тази седмица, че подкрепя предложеното законодателство, което ще блокира продажбите на оръжия за хора с проблеми с психичното здраве. Малко след като встъпи в длъжност обаче, президентът отмени регламент, въведен от предшественика му Барак Обама, който би затруднил хората с психични заболявания да купуват оръжие. Става въпрос за отчет пред ФБР и властите в единен регистър на такива хора и съответно проверка при покупка на оръжие.    ", "date": "2019.08.09", "title": "След новите масови убийства в САЩ, оръжейните производители \"говорят на ухо\" с Тръмп"}
{"url": "https://www.actualno.com/sciencelogy/huawei-pokaza-sobstvenata-si-operacionna-sistema-harmony-news_777922.html", "text": "      Huawei представи новата си, базирана на Linux операционна система - Harmony OS. Този ход идва, след като китайският технологичен гигант беше поставен през май в т.нар. на Съединените щати, което застрашава разрешението в бъдеще да продължава да използва операционната система Android на Google на своите смартфони.      Собствената операционна система на Huawei - Harmony OS ще бъде с отворен код.   По време на презентация на най-голямата в света технологична конференция в Дунгуан, Huawei заяви, че нейната операционна система Hongmeng (Harmony OS) ще използва микрокернел (минимален размер на софтуера, нужен за една ОС), което означава, че всички файлове и системи ще бъдат заключени, тъй като няма \"главен ключ\" за ht цялостната система, каквито имат Android, Linux и Unix.\r\nКомпанията вярва, че нейната ОС може да получи най-високо качествено одобрение от съответните регулаторни органи. Всички приложения за HTML, Linux и Android ще могат да работят в Harmony OS, според Huawei, предаде БНР.  От технологичният гигант също така заявиха, че планират да създадат \"споделена екосистема“, така че разработчиците да не трябва да адаптират техните Apps приложения към различни устройства, а в замяна това ще става автоматично.\r\nТе представиха и \"компилатор\", който поддържа всички програмни езици и повишава производителността с 60%. Освен това Huawei каза, че миграцията между операционните системи Android и Harmony OS може да стане за около два дена.   Работата по OS Harmony започна преди две години, като \"Хуавей\" посочи, че първата версия на операционната система ще бъде пусната на 10-и август, а новите версии ще бъдат налични през 2020 и 2021 година.    Операционната система Harmony OS също така позволява съвместимост с изкуствен интелект и може да се използва и на персонални компютри и на други устройства, подчертаха от Huawei. ", "date": "2019.08.09", "title": "Huawei показа собствената си операционна система - Harmony"}
{"url": "https://www.actualno.com/curious/dneven-horoskop-za-10-avgust-news_778051.html", "text": "       Овен       Тази събота чувството ви за красота ще бъде на високо ниво. Не правете компромиси с качеството. Насладете се на съвършенството. Телец Тази събота не позволявайте на ината ви да пропука отношенията с любимия ви човек. Представете си какво би станало, ако отстъпите.   Близнаци Това е ден, в който ще имате и късмет, и успех. Всичко, случващо се на личния фронт ще ви донесе утеха. Рак     Днес може да получите много обещания. Именно тяхната примамливост може да бъде опасна. Проверете добре нещата. Лъв    Днес не натрапвайте мнението си. При разговор с някого се уверете, че давате на събеседника си нужното време за отговор и участие. Дева Тази събота може да ви разочарова, но няма как всеки ден да е празник. Помислете какво полезно може да свършите, за да сте доволни от себе си.   Везни Това е ден, в който да се придържате към фактите. Може да имате своите предположения, но не ги изказвайте на глас, засега.    Скорпион Днес ще получите ценен урок. Още не сте готови да въплътите замисленото. Важното е да не прибързвате. Стрелец Очаква ви безоблачен и безгрижен ден. Това не означава, че всичко ви е позволено. Бъдете отговорни в радостта ви. Козирог    Днес ще се наложи да поправите ваша грешка. Успехът, често се корени в опита и повторението. Не съжалявайте за загубеното време. Водолей Днес ви е позволено всичко, стига да не вредите на околните, а и на себе си. Не подценявайте удоволствието от обикновените дейности. Риби През този ден може да сте малко припрени заради притеснение. Така рискувате да провалите деня си. Не се колебайте да сте естествени. ", "date": "2019.08.09", "title": "Дневен хороскоп за 10 август"}
{"url": "https://www.actualno.com/crime/myj-e-v-bolnica-sled-poboj-ot-jena-news_778204.html", "text": "      Мъж е в болница след побой от 40-годишна жена, съобщиха от полицията.      Нападателката е задържана за срок до 24 часа в районното управление, след като било установено, че на 4 август е нанесла удари на свой 58-годишен познат, в резултат на което мъжът е настанен в болница.   Двамата се скарали, докато били под въздействието на алкохол. После жената се нахвърлила върху мъжа.\r\nРаботата по случая продължава под наблюдението на Районната прокуратура в Асеновград.   ", "date": "2019.08.09", "title": "Мъж е в болница след побой от жена"}
{"url": "https://www.actualno.com/europe/v-majorka-shte-se-systoi-pyrvata-borba-s-bikove-ot-dve-godini-news_778168.html", "text": "      Борбите с бикове се завърнаха в Майорка, след като частичната забрана за практикуването на бикоборството беше отменена от висш съд в Испания, съобщава BBC.      Част от закона, приет от регионалния парламент, забраняваше убийството на биковете по време на борбите. Испанският конституционен съд обаче реши да отмени забраната с мотива, че именно убийството на бика е съществената част от спорта.   Борба с бикове в Майорка ще се проведе за пръв път от две години. Активисти за правата на животните заявиха, че съдебното решение е „ужасяващо“ и планират протести по време на събитието.\r\nАрена Колисео Балеар в Майорка, където ще се проведе бикоборството, чества 90-та си годишнина тази година. По повод празника и след падането на забраната на арената ще излязат четирима именити матадори, предаде БГНЕС.  Испанската конституция защитава бикоборството като „част от националното наследство на Испания“. Борбите с бикове, под една или друга форма, в страната съществуват още от времето на Римската империя. ", "date": "2019.08.09", "title": "В Майорка ще се състои първата борба с бикове от две години "}
{"url": "https://www.actualno.com/cite/ne-znaja-kakvo-znachi-v-dobrija-smisyl-agresivno-news_777333.html", "text": "      \"Не зная какво значи в добрия смисъл агресивно.\" Това каза директорът на болница \"Св. Екатерина\" Генчо Начев в интервю за bTV в отговор на въпрос какво трябва да се направи, за да се подобри ситуацията с донорските ситуации. По думите му трябва да се работи по-активно в тази сфера.       ", "date": "2019.08.09", "title": "Не зная какво значи в добрия смисъл агресивно"}
{"url": "https://www.actualno.com/business/s-novata-si-usluga-videobankirane-obb-spestjava-vreme-i-lichni-poseshtenija-na-klientite-si-news_778283.html", "text": "             Обединена българска банка, част от белгийската КВС Груп, е първата банка на българския пазар, която предлага на своите бизнес клиенти нова услуга, решаваща проблема с времето и разстоянието между клиент и експерт на финансовата институция. Услугата „Видео банкер“ дава възможност на клиентите, които не могат да посетят клон на банката, да осъществят среща с консултант и да обсъдят съвместно в реално време текущи въпроси и теми. В първата си фаза проектът е достъпен за фирмени клиенти (микро, малък и среден бизнес, както и корпоративни клиенти), опериращи на територията на София, а в края на месец септември услугата ще бъде активна и за фирмените клиенти на ОББ от цялата страна.\r\nПроучване, проведено от ОББ преди въвеждането на новата възможност за отдалечено общуване, показва, че близо 84% от клиентите на банката одобряват идеята и смятат въвеждането ѝ за отлично решение, което спестява време. Заедно, клиенти и специалисти, могат отдалечено да работят по документи, да споделят екрани и организират конферентни видео разговори, включително с експерти от KBC груп в България.\r\nУслугата може да се достъпва от всяко устройство – смартфон, таблет, десктоп, чрез използването на стандартни за потребителя интерфейси. Видеобанкирането е част от амбицията на ОББ да предостави на своите клиенти богат набор от комуникации за тяхно улеснение и максимално удобство.   Сигурността на връзката се гарантира от водеща в световен мащаб платформа за видео срещи, която осъществява контакта между експерт и клиент и позволява E2E криптиране. Съобразявайки се с желанието на своите клиенти, ОББ няма да извършва запис да видео срещите за бизнес клиенти, в случай че не се изисква регулативно.\r\nВидеобанкирането е сигурен и достъпен начин за осъществяване на контакт между банков експерт и неговия клиент от разстояние, спестява време и гарантира сигурността на обменените данни. С новата си услуга ОББ се превръща в първата банка, която предлага видео срещи за бизнес лица и утвърждава лидерската й позиция на иновативна банкова институция.     ", "date": "2019.08.09", "title": "С новата си услуга видеобанкиране ОББ спестява време и лични посещения на клиентите си "}
{"url": "https://www.actualno.com/curious/baba-otpydi-mechka-s-rymjene-news_775954.html", "text": "      83-годишна баба прекара денонощие в тресавище, ръмжейки, за да отпъди мечка. Жената от село Сита, Русия, отишла в тайгата за гъби и изчезнала. Тя била открита, заседнала до кръста в тресавище, разказа за ТАСС представител на спасителната група.      В гората, където жената отишла живеят мечки, а понякога се срещат и тигри. Спасителната група се натъкнала на следи от мечка. На няколко метра от леговището на животното те открили кофа с гъби и чули нехарактерно за животните ръмжене. Тогава видели бабата. Така тя се опитала да отпъди животното, което обикаляло около нея.    ", "date": "2019.08.09", "title": "Баба отпъди мечка с ръмжене  "}
{"url": "https://www.actualno.com/america/bivshijat-naj-bogat-chovek-na-brazilija-beshe-arestuvan-otnovo-news_777513.html", "text": "      Бразилската федерална полиция арестува Айк Батиста, който едно време беше най-богатият бразилец.      Той бе задържан заради подозрения за манипулации на пазара и пране на пари, предадоха световните агенции.   Батиста е бивш петролен и минен магнат, който през 2011 г. влезе в списъка на \"Форбс\" за осемте най-богати хора в света. Сега Батиста излежава 30-годишна присъда под формата на домашен арест.\r\nТой получи това наказание миналата година за пране на пари и корупция, защото платил около 16,7 милиона долара подкупи на губернатора на Рио да Жанейро, за да може да се възползва от правителствени поръчки.  Новият арест е заради схемата за манипулации на пазара и пране на пари, в която Батиста играел важна роля и в която били замесени страни като САЩ, Канада, Панама, Ирландия и Бахамите.\r\nНякои от печалбите от схемата били използвани за плащане на подкупи на бразилски правителствени представители с цел осигуряване на големи държавни сделки. Разследват се финансови транзакции в размер на 800 милиона реала (203 милиона долара). ", "date": "2019.08.09", "title": "Бившият най-богат човек на Бразилия беше арестуван отново"}
{"url": "https://www.actualno.com/healthy/urologijata-na-pirogov-veche-razpolaga-s-unikalen-za-bylgarija-multifunkcionalen-aparat-news_777505.html", "text": "      Клиниката по урология на „Пирогов” вече изследва и лекува своите пациенти с уникален за България урорентгенологичен апарат от най-ново поколение. Най-новият за страната подобен апарат е на водещата в света фирма за медицинска високотехнологична апаратура \"Сименс\".      „С модерната апаратура извършваме както диагностични, така и лечебни дейности при пациенти с урологични заболявания. Тя се явява своеобразен скок в ерата на лечението на пациентите. Апаратът дава множество предимства в диагностиката на бъбречно-каменната болест, на вродени аномалии на отделителната система и разстройства в уринирането, както при възрастни, така и при деца. ”, коментира началникът на клиниката д-р Емил Доросиев.   Този ултрамодерен високотехнологичен урорентгенологичен апарат е първият от този вид у нас, при който освен  подобрени показатели на рентгеновия образ, натоварването от рентгеновото лъчение е сведено до минимум както за пациентите, така и за персонала.\r\nЧрез него за пръв път у нас вече е възможно извършване на видеоуродинамика с микционна цистография (изследване на разстройства в уринирането с изобразяване на долните пикочни пътища) в най-физиологичното положение за това – седнало.  Освен диагностика, новата апаратура позволява да се извършват и терапевтични процедури. С нейна помощ се реализират най-съвременните и минимално инвазивни урорентгенологични интервенции – отстраняване на бъбречни конкремнти от пикочопроводите и от бъбречното легенче и чашки. Това става през естествените отвори на тялото или с перкутанен достъп (през кожата).\r\nМодерната технология позволява и извършването на спешна дезобтрукция (отпушване) на пикочните пътища при пациенти със застрашаващи живота състояния, дължащи се на камъни, онклогични заболявания и други. Рентгеновият апарат дава възможност и за селективно изобразяване на бъбречните съдове (вена и артерия) при специфични индикации (напр. травми на бъбрека), както и за минимално инвазивни интервенции, напр. за спиране на остро кървене.   Клиниката по урология на УМБАЛСМ „Н. И. Пирогов” разполага с апаратурата благодарение на програма  \"JESSICA\".     ", "date": "2019.08.09", "title": "Урологията на „Пирогов” вече разполага с уникален за България мултифункционален апарат"}
{"url": "https://www.actualno.com/crime/chat-jivot-v-tad-group-ot-shte-svaljam-pravitelstvoto-do-kasa-bira-za-ip-to-na-syrvyra-na-nap-news_777907.html", "text": "      Податки за изнудване – такава картина рисува по делото срещу директорите на TAD Group Иван Тодоров и Георги Янков, както и служителя им Кристиян Бойков. Доказателствата бяха пуснати публично от прокуратурата, в четири отделни файла, като два от тях представляват хронология на водени през Telegram разговори, в чатове.      Именно в чатовете личат разговори, подсказващи евентуална престъпна дейност. Набиващ на очи случаи, касаещи застрахователни дружества . При първия случай, на 3 ноември, 2018 година се води разговор между Бойков и Иван Тодоров, поне според прокуратурата. В разговора соченият за Бойков потребител с име Джон Доу (John Doe) казва, че имал достъп до вътрешната система на въпросната компания, свалил е 7 гигабайта данни ссъс 114 хиляди файла, а потребителят с име Ivan Todorov отговаря следното: \"Значи да ги гоним за тестове – ако не, в новините\". Следва поправка, че всъщност е източена база от 18, гигабайта, а разговорът е от 3 ноември, 2018 година.\r\nВ свидетелските показания на трима свидетели, също разпространени от държавното обвинение, човек с инициали Л.Н. казва, че в периода края на 2016 – началото на 2017 година е открита уязвимост в български сайт, която разкрива потребителски имена и пароли. След това е направен контакт, със знанието на Иван Тодоров, като са предложени услугите на TAD Group да бъде направен тест за киберсигурност, но въпросният сайт отказал. Тогава Тодоров заявил, че ако до 14 дни не си оправят пропуска, той може по закон да разкрие всичко, което е установено през пробива.   Прокуратурата вади и чат между Джон Доу и друг потребител, който е установен и инициалите му са Т.Д. В разговора става въпрос за продажба на бази данни за клиенти на други застрахователни компании , които изглежда са изтеглени през пробив на сървър на застрахователен брокер. Исканата от Джон Доу цена е 15 000 лева, но той прави уточнение, че това е \"ориентировъчно\" и подлежи на преговори. Освен това, Джон Доу твърди, че има постоянен достъп до сървъра на въпросното дружество и може да продава актуализирани данни. А Т.Д. му дава поръчка -  да изтегли определени оригинални полици \"Каско\". Всичко това се случва в периода 9 април, 2019 година – 12 юни, 2019 година.  Още на 3 ноември, 2018 година. Джон Доу казва в друг чат в Telegram, с друг потребител, че е \"ударил\" застрахователен брокер и е изтеглил 24 гигабайта данни, за които иска поне 20 000 лева. Има и следната реплика: \"Не знам там при вас сападжийските истории колко са големи\", като може би тук се визира известната компания Sap Labs.\r\nСъщевременно, в друг групов чат, с участието отново на John Doe и Ivan Todorov, Джон Доу пише, че български телекомуникационен оператор ползвал система на компания за информационни технологии, която \"успяхме да хакнем\", явно визирайки действия отпреди въпросното откритие за телекома. Държавният елемент и податките към \"Биволъ\"     На 18 януари, 2019 година, Джон Доу говори с друг потребител в Telegram и предупреждава, че в определено държавно учреждение (името е заличено) редовно правят проверки на логовете и \"най-вероятно до довечера ще оправят дупката ... Да дърпа навреме\".   На 5 март, в чат, именуван \"tad cyber team\", потребителят Ivan Todorov казва на потребителя Джон Доу, че е сключил граждански договор с външен човек, чието име е заличено в доказателствения материал. Коментарът на Джон Доу е \"ти сериозно си решил да ги вземеш всичките\", на което Todorov отвръща: \"Ще свалям правителството\".\r\nНа 11 юли Джон Доу пуска на Todorov интернет адрес на държавно учреждение и забележка за това кой е правил сайта му, а Todorov коментира: \"То си е тяхно май даже това\", като Джон Доу отговаря: \"Другата седмица са в \"Биволъ\". Всъщност в този чат върви разговора за нерегламентиран онлайн достъп до системата на застрахователна компания от 3 ноември, 2018 година.\r\nНа 12 юли, 2019 година, със заглавие \"Бял хакер от три години моли КЗЛД да спре теч на лични данни от нейния сайт\", като в статията се казва, че КЗЛД е сезирана два пъти през системата ѝ за сигнали и жалби още през 2016 година, но няма съдействие и белият хакер се обръща към медиите. Статията на \"Биволъ\" е илюстрирана със снимка на началната страница на Националния център за действие при инциденти в информационната сигурност (CERT.BG), а на 30 юли как от CERT са реагирали на техен сигнал за теч от Търговския регистър и са предприети необходимите действия. А още на 12 юли на официалния си сайт благодарствено писмо заради материала на сайта за разследваща журналистика от 12.07.2019 година. Хакерски шегички за НАП    Джон Доу пише в чат с 44 души в Telegram, че дава каса бира на този, който му пусне IP адреса на новия сървър на НАП. Следва отговор с въпросното IP, както и коментар: \"Малко даваш\". Отговорът е: \"Добре, айде – и мезе давам\". А иронията на съдбата разкрива и уточнение от Джон Доу: \"Хубаво е, че никой друг не ни чете чата\".         ", "date": "2019.08.09", "title": "Чат живот в TAD Group – от \"ще свалям правителството\" до каса бира за IP-то на сървъра на НАП"}
{"url": "https://www.actualno.com/healthy/gencho-nachev-skeptichen-sym-che-shte-namerim-bolnica-v-evropa-kojato-da-transplantira-bylgari-news_777324.html", "text": "      Това е очаквано решение за тези, които познават сферата. Трансплантационният туризъм и търговията с органи е в основата на решението тези държави да преустановят временно тази дейност с чужденци. Надявам се да е временно. Това каза Генчо Начев - директор на болницата \"Св. Екатерина\" и национален консултант по кардиохирургия в коментар за новината, че на чужденци.      Той уточни, че няма страна, която да не даде предимство на собствените си граждани и отбеляза, че е много по-добре нещо да се свърши тук, отколкото в друга страна. Начев заяви, че е скептичен, че ще се намери болница в Европа, която да трансплантира българи:   \"Имаме информация, че от министерството на здравеопазването са направили контакт с болницата в Хановър, но какво е развитието не мога да ви кажа\", каза още той в интервю за bTV. \r\nТой допълни още, че страната ни разполага с необходимата техника: \"Машина има, специалисти има. Това, което е необходимо допълнително ще се купи. Говорим за двама хирурзи, двама анестезиолози, четирима пулмолози.\"  Начев заяви, че не вижда кой знае какъв напредък с у нас и изрази мнение, че трябва да се подобри координацията и контрола в това отношение.\r\nСпоред анестезиологът Сибила Маринова, координатор по донорство във Велико Търново един от най-големите проблеми е да се разбере навреме за донор – кои пациенти в мозъчна смърт могат да са донори на бял дроб. 2% от смъртността в болниците се пада на мозъчната смърт. Това тя пред БНТ.   Маринова е категорична, че трябва да има единна система, с която навреме да се разбира за случаи на мозъчна смърт и да се направи всичко възможно това да се използва за донорство.    \"Трябва да работим така, сякаш някой наш близък се нуждае от спешна трансплантация – тогава ще се получат нещата\", категорична е Маринова. ", "date": "2019.08.09", "title": "Генчо Начев: Скептичен съм, че ще намерим болница в Европа, която да трансплантира българи"}
{"url": "https://www.actualno.com/business/skoro-klientite-na-bankite-na-otchet-vednyj-godishno-zaradi-borbata-s-praneto-na-pari-news_777008.html", "text": "      Поредни промени в Закона за мерките срещу изпирането на пари ще задължат гражданите всяка година да посещават офис на банка, в която имат сметка, за да потвърдят или актуализират предоставените лични данни. Мярката ще създаде сериозни проблеми, тъй като засяга на практика почти цялото население, като много хора имат повече от една сметка, и то в различни банки, които ще трябва лично да посетят. Още по-притеснителното е, че изискването се разпростира и върху множество други финансови посредници като застрахователи, брокери на недвижими имоти, задължени да следят за пране на пари, коментира в. \" \".      Според публикацията, някои банки - например Уникредит Булбанк, вече са почнали да се подготвят за промяната, макар че мярката още не е окончателно приета. Уникредит е пратила предупреждения на клиентите си, в които е поставила срок да посетят най-близкия филиал на банката не  по-късно от 15 септември. В писмата се обяснява, че заради превенцията  на прането на пари и финансирането на тероризма банката извършва  \"комплексна проверка на своите клиенти, преди да встъпи в нови или да  продължи вече установени делови взаимоотношения с тях\". \"Ако не посетите клон на банката, за да препотвърдите или обновите данните си, сметката ви ще бъде закрита\", предупреждават от колцентъра на Уникредит Булбанк всеки, който се обажда, за да потърси повече информация защо се налага да актуализира личните си данни, които банката вече има за него.\r\nЗащо датата е 15 септември и защо може да се закриват сметки, ако не бъде извършена проверката на личните данни както е искат от банката при положение, че законът още не е факт, не е ясно. Единственото обяснение е, че това се прави с цел \"превенция\".   С поредните промени в Закона срещу прането на пари не само банките, но и всички институции, фирми и свободни професии, които трябва да проверяват сделки и разплащания за пране на пари, се задължават да актуализират информацията за своите клиенти всяка година - при това като се свържат лично с тях. Към момента законът изисква само тази информация да се поддържа актуална, без да се посочва как.  Не е ясно защо трябва да има препотвърждаване на личните данни всяка година, и то с посещение във офиса на банката. Логично е да се изисква подобно нещо само при нужда от актуализация на информацията или при някакви съмнения. Още по-изненадващо е, че гражданите са заплашвани със закриване на сметката, ако не се явят в определен срок, коментираха експерти. Закриване на сметки обаче по-скоро няма да има, а ще има блокиране, докато собственикът не дойде, смятат специалисти. Остава отворен въпросът какво ще правят хора, които са възпрепятствани - например болни, по-трудноподвижни, тъй като често .\r\nСпоред действащия Закон за мерките срещу изпирането на пари идентифицирането на клиентите и проверката на идентификацията се извършват чрез използване на документи, данни или информация от надежден и независим източник. Идентифицирането на физическите лица се извършва чрез представяне на официален документ за самоличност и снемане на копие от него.\r\nПри идентифицирането на физически лица се събират данни за:    1. Имената   2. Датата и мястото на раждане\r\n3. Официален личен идентификационен номер или друг уникален елемент за установяване на самоличността, съдържащ се в официален документ за самоличност, чийто срок на валидност не е изтекъл и на който има снимка на клиента\r\n4. Всяко гражданство, което лицето притежава\r\n5. Държава на постоянно пребиваване и адрес (номер на пощенска кутия не е достатъчен).   При \"встъпване в делови отношения\" се събират и данни за професията на човека и целта и характера на участието му в деловите взаимоотношения. Ако банката прецени, че клиентът е рисков, може да събере допълнителни данни, включително чрез въпросник. ", "date": "2019.08.09", "title": "Скоро: Клиентите на банките - на отчет веднъж годишно, заради борбата с прането на пари"}
