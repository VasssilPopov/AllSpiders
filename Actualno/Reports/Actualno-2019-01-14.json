{"url": "https://www.actualno.com/sliven/slivenski-hudojnici-s-izlojba-v-berlin-news_716208.html", "text": "  Първата изложба на български художници в Германия за 2019 година е вече факт. Тя бе официално открита днес в Берлин.     Изложбата представя творби на деветима сливенски автори: Димитрина Дойчинова, Мариана Янкова, Петър Пецин, Румен Спасов, Радослав Николов, Изабела Банкова, Иван Канев, Мария Митева и Димитър Кавръков.   Това е четвърта по ред изява на сливенските творци в Германия. Организирана е от Диана Бързева, която от години живее в Берлин. Благодарение на добрите ѝ контакти с германските културни институции и творчески кръгове, картините на сливенските художници получават подобаваща експозиционна площ в една от залите на Културния дом в Шпандау в германската столица.\r\nПървата от серията сливенски изложби във Федералната република бе по покана на Културен център ТРЕС в Шонебек, старинен град на 16 километра от Магдебург. Тя бе открита на 8 септември, в присъствието на местната власт, журналисти и културната общност на града. „Навсякъде приемът бе изключително радушен”, изтъкна сливенската художничка Димитрина Дойчинова, един от основните организатори на културния обмен.  Тя разказа, че нашите творци са имали възможност да демонстрират на живо своя талант, да посетят ателиетата на свои колеги, както и да проведат едночасова среща с кметския екип на Шонебек.\r\nМесец по-късно - на 8 октомври, сливенски творци откриха две паралелни изложби – в градчето Барби и в Магдебург. В Барби, освен да покажат своите творби, те имаха възможност да проведат майсторски клас с гимназисти от първото частно училище в района, да запознаят учениците с различни рисувални и приложни техники и да обменят опит със свои колеги.   В Магдебург платната на сливенските художници бяха изложени в така наречената „Световна къща”, в залите на Българо-немското културно сдружение, и се оказаха обект на подчертан интерес от страна на медиите и почитателите на изкуството.    „Създадохме много контакти, получихме много покани за гостувания и участия. Успяхме да запалим интереса на нашите германски колеги към България и към Сливен”, подчерта Димитрина Дойчинова. И допълни, че през цялото време сливенските творци са се радвали на подкрепата и гостоприемството на българите в Германия.  \r\nТака, естествено и непритворно, сливенските платна се озовали и в Берлин. Просто - един ден на изложбата в Магдебург се появила Диана Бързева, видяла картините и казала: „Ще ги взема с мен и ще организирам серия от изложби в Берлин”.\r\nПървата от тях може да се види на адрес Westerwaldstraße 13 до 26 февруари.", "date": "2019.01.14", "title": "Сливенски художници с изложба в Берлин"}
{"url": "https://www.actualno.com/balkani/vuchich-e-gotov-da-svika-predsrochni-izbori-ako-opozicijata-pojelae-news_716178.html", "text": "  Предсрочни парламентарни избори в Сърбия ще бъдат незабавно назначени, ако опозицията поиска това, заяви сръбският президент Александър Вучич.     \"Изборите зависят от тях (опозицията), нека кажат само една дума - и отиваме на избори, където лесно ще ги победим, убедително и още по-убедително от преди\", каза Вучич.   По-рано сръбските медии съобщиха, че Вучич обсъжда с водещите фигури на Сръбската прогресивна партия, която той оглавява, възможността за предсрочни избори. Въпреки това за конкретни резултати не се съобщава.\r\nПрез последните шест седмици в Белград бяха проведени масови антиправителствени протести, организирани от опозицията. Демонстрации имаше в 7 големи града в страната.  Протестиращите искат свобода на медиите, прекратяване на нападенията срещу журналисти и опозиционни фигури.\r\nИ този път въпросът за Косово беше на дневен ред. Демонстрантите обвиняват Вучич в подготовката на тайно споразумение с Косово, което е и ключово условие за Сърбия да се присъедини към ЕС.   Протестите в Сърбия започнаха след побой над опозиционен политик през ноември.     ", "date": "2019.01.14", "title": "Вучич е готов да свика предсрочни избори, ако опозицията пожелае"}
{"url": "https://www.actualno.com/society/angelkova-za-dunite-njama-kak-da-komentiram-vandalskite-dejstvija-na-razlichni-hora-news_716167.html", "text": "  Една част от дюната е в плажа и съгласно договорът, който имаме с концесионера, за да бъдем максимално сигурни, че ще се опазват всички природни богатства, ние сме сключили една разпоредба, която задължава концесионера да опазва дюните, независимо от действията на него или трети лица. Това е негово задължение и всъщност е важно да се установи дали е подаден сигнал от концесионера. Това каза министърът на туризма Николина Ангелкова в ефира на \"Нова телевизия\".     \"Няма как да коментирам вандалските действия и прояви . Факт е обаче, че ние като институции и Министерството на туризма и РОСВ, и прокуратурата, веднага, след като разбрахме за това в ранните часове на събота сутринта, се координирахме и направихме необходимите проверки\", каза още министърът.   Тя обясни, че ясно е уточнена територията защитените дюните: „Ясно има карти, където са очертани тези дюни, които попадат както в защитени територии, така и извън защитени територии, защото има няколко вида такива дюни. Всеки може да получи информация от Агенцията за кадастъра, така че е ясно къде са тези местообитания”, обясни тя.\r\nАнгелкова посочи, че държавата може да контролира взаимоотношенията по договорите с концесионерите, сключени до момента. От една страна обаче липсва разпоредба, която да урежда започнатите процедури и тяхното приключване и от друга страна е нов режимът на отдаване на концесии на морските плажове. Освен това наредбата, свързана с мониторинга и контрола на концесиите е спряна от съда и на практика не е в сила. „В момента продължаваме да правим анализи и да обсъждаме с юристите дали е необходима законова промяна в тази посока, за да можем правилно да изпълняваме ангажиментите си”, добави тя.  Върховният административен съд окончателно отхвърли жалбата срещу екологичната оценка на Общия устройствен план на бъдещата туристическа и ски зона \"Миджур\". След като вече има зелена светлина, за да започне проектът, министър  Ангелкова коментитра, че развитието на зимния туризъм е от съществено значение за това да се развиват регионите в страната.", "date": "2019.01.14", "title": "Ангелкова за дюните: Няма как да коментирам вандалските действия на различни хора"}
{"url": "https://www.actualno.com/america/trymp-nikoga-ne-sym-rabotil-za-rusija-news_716175.html", "text": "  Американският президент Доналд Тръмп заяви, че никога не е действал в интерес на Русия.     \"Никога не съм работил за Русия\", цитира американският президент AFP.   В петък The New York Times публикува статия, в която посочва, че ФБР тайно провежда проверка, за да установи дали Тръмп е действал в интерес на Русия.\r\nПредставители на службите за сигурност са се сезирали през май 2017 година, когато Тръмп е уволнил директора на ФБР Джеймс Коми, пише вестникът. Разследването проверявало дали президентът не е заплаха за националната сигурност.  Проучвало се дали президентът умишлено помага на Кремъл срещу американските интереси или \"неволно е попаднал под влиянието на Москва\".\r\nВ същото време агенциите трябвало да установят дали уволнението на Коми не е възпрепятстване на правосъдието.   Говорителката на Белия дом Сара Сандърс разкритикува тази статия в същия ден, наричайки нейното съдържание абсурдно.    Washington Post, позовавайки се на свои източници написа, че американският президент е скрил от членовете на администрацията си подробности за първия си разговор с руския президент Владимир Путин, който се състоя през лятото на 2017 година в Хамбург по време на срещата на върха на Г-20.\r\nВестникът отбелязва, че след срещата, Тръмп взел бележките на преводача, който е присъствал на разговора и му казал да не разпространява съдържанието му сред другите членове на администрацията.", "date": "2019.01.14", "title": "Тръмп: Никога не съм работил за Русия"}
{"url": "https://www.actualno.com/starazagora/obedineni-zemedelci-za-izborite-iska-spas-panchev-news_716182.html", "text": "  “Иска ми се с останалите земеделски формации - БЗНС на Николай Ненчев, обединените земеделци на Петя Ставрева и земеделците на Румен Йончев, да успеем да изградим голямо земеделско обединение, и да вървим заедно на предстоящите избори“, заяви днес в Стара Загора Спас Панчев, независим депутат и председател на Земеделски съюз “Александър Стамболийски” (ЗС).     От формацията, на която Панчев е председател, търсят възможности за участие в изборите, които предстоят през 2019 г. - за европейски парламент и за местна власт.   Разговорите, които се водят обаче не са финализирани, но независимият депутат се надява в първите дни на февруари да има окончателно решение.\r\nДруги възможности за коалиция са “Воля”, които търсят партньори за местния вот, и формациите от „Обединени патриоти”, които няма да са заедно на следващи избори според народния представител. За местните избори наесен той отбеляза, че е възможно да се преговаря с местните структури на социалистите.  Нови протести срещу правителството очаква Спас Панчев напролет. Той смята, че значителното увеличение на цените на водата, парното и тока ще изкара хиляди хора на улиците през март - април.\r\nНо не очаква предсрочни избори, защото нагласите в парламента са 4-годишният мандат на правителството да се изпълни. Най-важните проблеми за решаване пред управляващите са корупцията и доходите на населението.   ", "date": "2019.01.14", "title": "Обединени земеделци за  изборите, иска Спас Панчев"}
{"url": "https://www.actualno.com/asia/nad-40-raneni-v-kabul-pri-atentat-s-kola-bomba-news_716181.html", "text": "  Кола-бомба е експлодирала близо до чуждестранен лагер на изток от Кабул, ранявайки повече от 40 души, съобщиха властите. Това е поредната атака, която разтърсва афганистанската столица, предаде AFP.     Не е имало непосредствено поемане на отговорност за атаката, но говорителят на Вътрешното министерство Наджиб Даниш съобщи, че взривът е бил насочен към Грийн Вилидж, където са настанени някои чуждестранни работници.   До скоро служители на ООН са живели и работели в лагера, но Даниш твърди, че сега районът е опустял и са останали само „дузина пазачи“.\r\n„Обитаемите къщи наоколо са претърпели големи поражения,“ споделя още Даниш. Специализирани полицейски отряди са разположени в района, с цел предотвратяване на евентуални последващи атаки.  Последната атака се случва във време, когато дипломатическият пратеник на ООН Залмай Халилзад посещава района с цел провеждане на срещи, насочени към слагането на край на войната в Афганистан, която според изчисления е най-смъртоносният конфликт за миналата година.", "date": "2019.01.14", "title": "Над 40 ранени в Кабул при атентат с кола-бомба "}
{"url": "https://www.actualno.com/vidin/ognjan-cenkov-s-novija-budjet-zapazvame-finansovata-disciplina-no-shte-prodyljim-i-s-realiziraneto-na-vajni-proekti-news_716176.html", "text": "  Това заяви кметът на Общината по време на общественото обсъждане на проектобюджета, което се проведе в залата на Общинския съвет. На него присъстваха областният управител на Видин Албена Георгиева, заместник областният управител Лъчезар Попиванов, председателят на Общинския съвет Генади Велков, общински съветници, кметове и кметски наместници, граждани.     Проектът на бюджет 2019 бе представен от Гергана Генова, началник отдел „Финансово-счетоводни дейности и бюджет“. Предложеният общ обем е на стойност . Определените размери на бюджетните взаимоотношения между централния бюджет и бюджета на Община Видин са разпределени под формата на субсидии, като общата субсидия за делегирани от държавата дейности е 24 693 754 лв., общата изравнителна субсидия – трансфер за местни дейности е 3 745 600 лв. и др. Приходите от местни дейности се предвижда да бъдат в размер на 16 776 890 лв.\r\nВ разходната част на проекта за бюджет са планирани средства за издръжка, капиталови разходи и погасяване на дългосрочни и краткосрочни кредити.\r\nС поименния списък за капиталови разходи присъстващите запозна инж. Румен Лилов, началник отдел „Устройство на територията“. Общата стойност на предвидените средства е 35 90 822 лв., като от тях целевата субсидия е 1 158 100 лв. Заложен е широк обхват от дейности в различни сфери, като основни ремонти на детски градини и училища, на общински сгради, строително-монтажни работи, основен ремонт на две кръгови кръстовища в град Видин, благоустрояване на междублокови пространства, ремонти на улици във Видин и населени места на Общината и много други.  Огнян Ценков каза, че общинското ръководство продължава да следва принципа на строга финансова дисциплина. „Правилата, които сме заложили, са балансираност, реалистични приходи и разумни разходи. 2019-та е годината, когато ще финализираме процеса на финансово стабилизиране на Община Видин. Ще продължим подобряването на образователната инфраструктура, изпълнението на значимите проекти по национални и европейски програми, популяризирането на културните, исторически и туристически обекти, развитието на потенциала на Общината във всички сфери“ – коментира той. Кметът каза, че заложените средства в проектобюджета са съобразени и с желанието на хората за осъществяване на конкретни дейности във връзка с подобряване на жизнената среда. И посочи, че тази година например се предвижда подпомагане от страна на Общината на семейства с репродуктивни проблеми, продължаване на ремонтните дейности в ГПЧЕ „Йордан Радичков“, изграждане на фитнес площадка на открито и др.\r\nОбластният управител Албена Георгиева и председателят на Общинския съвет Генади Велков поздравиха кмета и общинското ръководство за добрата работа през целия мандат и определиха бюджет 2019 като разумен, балансиран и изпълним. Имаше и изказвания на граждани, които благодариха за това, че Общината обръща внимание на местните инициативи на хората от град Видин и всички населени места и се съобразява с техните желания и потребности.\r\nОгнян Ценков подчерта, че от началото на мандата всяка година Община Видин приключва с актуализация на бюджета със знак плюс. „Получихме доверието на държавата, получихме доверието на гражданите, общинска администрация и общински съветници заработиха като един екип, поставяме си все по-високи цели и заедно ще ги постигнем“ – заяви кметът и благодари на всички за подкрепата.    ", "date": "2019.01.14", "title": "Огнян Ценков: С новия бюджет запазваме финансовата дисциплина, но ще продължим и с реализирането на важни проекти"}
{"url": "https://www.actualno.com/healthy/shefyt-na-nzok-namekna-che-hora-ot-fonda-za-lechenie-na-deca-sa-v-zavisimosti-ot-chujdi-firmi-news_716186.html", "text": "  Управителят на НЗОК д-р Дечо Дечев разкри, че Фондът за лечение на деца трябва да плати за лечението на 9-годишния Стефан в Румъния, който страда от спинална мускулна атрофия.     \"Това е записано в писмо от Румъния, като тяхната каса не поема това лечение и няма как българската Здравна каса да плати за него\", обяви в предаването \"Лице в лице\" Дечев по повод скандала около лечението на детето.   По думите му напрежение се създава от представители на обществения съвет към фонда, който предстои да бъде закрит.\r\nТой намекна, че :  \"Ако има твърдение, че има обвързаност с определена туристическа фирма, която организира чистата логистика, обвързване с фирми за преводачески услуги, обвързване с определени болници в чужбина срещу комисионни, аз не мога да го отрека\", заяви Дечев. Тече проверка по такива сигнали, уточни той.\r\n“В твърдението, и то главно на представители на така наречения обществен съвет към Фонда за деца, се казва, че румънската каса се отказва да плаща, защото българската каса имала непогасени задължения и ни нямала доверие.   Затова уточнявам – към днешна дата българската каса има задължения от 28 хиляди лева към румънската каса, а румънската каса има задължение към българската каса в размер на 88 хиляди лева. Тоест около три пъти и половина повече отколкото ние към тях.    Второто нещо, с това, с което беше подведена и публиката. Румънската каса не заплаща лечение за това заболяване на болниците. Тоест няма как българската каса да плати нещо, което румънската не заплаща“, допълни д-р Дечо Дечев\r\nСпоред Дечо Дечев всички редки заболявания като спиналната мускулна атрофия трябва да бъдат изведени в национална програма и за лечението им държавата да плаща според ефективността.", "date": "2019.01.14", "title": "Шефът на НЗОК намекна, че хора от Фонда за лечение на деца са в зависимости от чужди фирми"}
{"url": "https://www.actualno.com/sliven/hronika-na-edna-predizvestena-razruha-ili-zakysneli-vopli-za-porednija-pametnik-na-kulturata-news_716183.html", "text": "  „Търсим алтернативни решения за проблемите с бившата Белодробна болница в Сливен“.     Това съобщи на специална пресконференция днес областният управител Чавдар Божурски. \r\nНапоследък разрухата на сградния фонд на бившата болница за лечение на туберкулозно и белодробно болни развихри перата, страстите, деятелността, а може би и инвестиционния интерес към апетитния имот в центъра на Сливен.  \r\nОт 2010 г. търговското дружество „Специализирана болница за активно лечение на белодробни болести – Сливен” ЕООД, с принципал Министерство на здравеопазването, бе обявено в ликвидация.  Решението бе взето, въпреки несъгласието на местната общност, и въпреки, че само година по-рано, благодарение на добрия мениджмънт, част от болничната база бе основно реновирана. Ремонтите дейности бяха осъществени с подкрепата на Японското правителство, което инвестира в лечебното заведение 40 000 евро. В ремонта с 9 хиляди лева се включиха и гражданите на Сливен. Те бяха събрани в мащабна дарителска кампания, организирана от Областната управа. Всичко това обаче не успя да възпре принципала да абдикира от ангажиментите си към недоходоносното, но необходимо за региона болнично заведение, като го зачеркне от активите си, ведно с тежката за поддръжка материална база – паметник на културата. \r\nОсновната сграда на Белодробна болница в Сливен е построена още в края на XIX век – през 1898 г., по проект на виенски архитекти, с централно куполно фоайе и радиални коридори. Впоследствие сградата е достроявана неколкократно, с по-малки помощни сгради и крила. Прилежащият към болницата терен от 28 декара – бивше парково пространство, от години разпалва инвеститорските апетити, тъй като е с идеална локация в самия център на града.\r\nПоглед към хронологията на събитията сочи, че интересът към терена датира още от 2008 година, когато тогавашният кмет на Сливен Йордан Лечков започва преговори с тогавашния регионален министър Асен Гагаузов за отделяне на терена от сградния фонд, така че теренът да бъде „реализиран”. Лечков прокарва идеята и в Общинския съвет, но до решение така и не се стига. Натискът за закриване на лечебното заведение продължава и през следващите две години, докато в края на 2010 г. ликвидацията става факт. Назначените ликвидатори обаче не успяват да доведат процедурата докрай и голяма част от документацията се разграбва. След като и общинското дружество за охрана и СОТ влиза в списъка на кредиторите с неразплатени вземания, имотът става напълно неохраняем. Постепенно зидовете на оградата започват да се рушат, покривите да се самосрутват, а вандали и клошари все по-нагло да плячкосват изоставения паметник на културата.    Впрочем, без развитие остава и идеята красивата сграда и паркът да бъдат възстановени с помощта на европейските програми, а целият ансамбъл да бъде превърнат в „Сливенския Лувър” – многофукнционален културен център с ателиета, изложбени площи и зали за събития. Никой от властимащите в Сливен обаче не прегръща идеята и тя скоро замира.\r\nПрез последните няколко години темата за разрухата на сливенската белодробна болница периодично бе в медийния фокус, най-вече заради мародерствата върху останките от сградния фонд. Въпросът за охраната и съдбата на имота бе поставен и в Народното събрание, от депутата Петър Петров (Обединени патриоти), според когото имотът се е превърнал в източник на зарази и сборище на наркомани и клошари.\r\nПубликациите за ромски набези върху рушащите се сгради в централните и социалните медии рязко зачестиха напоследък.   На пресконференцията днес областният управител Чавдар Божурски поясни, че ликвидацията на Специализирана болница за активно лечение на белодробни болести до момента не е приключила. Поради тази причина държавата, в лицето на Областна администрация, не може да се разпорежда с него. Божурски изрази загриженост, че тези постройки се използват от бездомни лица, намират се в близост до училище и има риск от строителна или друга авария.\r\n„Смятам, че при така създадена обстановка, като областен управител и собственик на терена, не мога да допусна компромис със здравето и живота на гражданите. Потърсих съдействие от кмета на общината Стефан Радев и заедно стигнахме до удовлетворителни на този етап решения, за което искам специално да му благодаря“, подчерта Чавдар Божурски. В отговор на изпратени от областния управител писма, кметът е дал разрешение за промяна в Подробния устройствен план на бившата болница, което ще даде възможност за обособяване на основната сграда - паметник на културата, в самостоятелен имот, който да бъде обезопасен. Предложението е изпратено за становище до Министерството на културата. Такова ще бъде поискано и от Министерството на здравеопазването.   На пресконференцията стана ясно още, че след подадените сигнали кметът на Сливен е издал заповед за сформирана комисия, която да провери състоянието на сградния фонд в терена на бившата Белодробна болница. Установено е, че част от помощните сгради са се саморазрушили и физически не съществуват. „Очакваме протокола“, уточни Чавдар Божурски.\r\nСпоред областния управител съдбата на освободения от помощните постройки терен може да бъде решена чрез обществено обсъждане. „До момента няма заявен инвеститорски интерес“, бе категоричен той.\r\nДали ще се появят свежи идеи и инвестиции, предстои да разберем. Засега поредният паметник на изящната архитектура гасне пред очите на сливналии.", "date": "2019.01.14", "title": "Хроника на една предизвестена разруха, или закъснели вопли за поредния паметник на културата "}
{"url": "https://www.actualno.com/sofia/obshtina-bojurishte-s-rekorden-prihoden-ostatyk-news_716173.html", "text": "   е в отлично финансово състояние за новата 2019 година. Бюджетът за настоящата година е над 10 милиона. Приключихме 2018 година с преходен остатък 3 761 765 лв. За първи път Общината реализира преходен остатък в такъв размер, което се дължи на доброто от мен и екипа ми. Общината е финансово стабилна и нямаме намерение да поемаме дългове. Капиталовата програма е в размер на 1 122 240 лв. и имаме заложени 500 000 лв. резерв, с което също можем да се похвалим, че е прецедент.     Това заяви в кметът на общината Георги Димов.\r\nТой използва социалната мрежа, за да прикани за пореден път гражданите а се включат в днешното обсъждане на бюджета, което започва в местното читалище в 18:30 ч. Всички присъстващи ще имат възможност да зададат въпроси и да научат в детайли всичко, което ги интересува.", "date": "2019.01.14", "title": "Община Божурище с рекорден приходен остатък"}
{"url": "https://www.actualno.com/politics/prezidentskoto-veto-vyrhu-nk-vliza-v-komisijata-po-pravni-vyprosi-news_716196.html", "text": "  На заседание във вторник Комисията по правни въпроси ще проведе ново обсъждане на промените в Наказателния кодекс, върху които държавният глава Румен Радев наложи вето, предаде БГНЕС.     Новите текстове, с които се изменят норми в Наказателно-процесуалният кодекс, бяха приети от парламента на 13 декември 2018 г. С тях се дава възможност за отлагане до 48 часа на уведомяването при задържане на лице.   „Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага“, смята държавният глава.\r\nВ мотивите си президентът изразява подкрепа в усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя.  Според Радев без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило.", "date": "2019.01.14", "title": "Президентското вето върху НК влиза в Комисията по правни въпроси "}
{"url": "https://www.actualno.com/business/planira-se-uvelichenie-na-zaplatite-na-slujitelite-v-sydebnata-sistema-eto-kolko-shte-vzimat-magistratite-news_716189.html", "text": "  С 10% ще бъдат увеличени заплатите на магистратите и служителите в съдебната система, съобщава \"Правен свят\".     За магистратите това прави месечно между 2 и 4500 основно трудово възнаграждение. Служителите пък занапред ще взимат между 1000 и 2000 лв.   След увеличението на заплатите магистратите от върховните съдилища и прокуратури ще получават основно месечно възнаграждение от близо 4500 лв.\r\nНа ниво - апелативен съд и апелативна прокуратура основната заплата ще е малко над 3 700 лв. Малко над 3 000 лв. става основната заплата на окръжно ниво, а на районно малко под 2 500 лв., като съдиите в СРС и прокурорите в СРП ще получават по близо 300 лв. повече  Това ще реши след близо 1 месец почивка в първото си заседание за 2019-та година пленумът на Висшия съдебен съвет (ВСС), съобщава „Правен свят“.\r\nВъпреки, че кадровият орган бе планувал увеличението на възнагражденията в съдебната система да е със 17% за настоящата година, в крайна сметка се оказа, че според разчетите на Министерството на финансите парите ще стигнат за 10%, както е предвидено за всички служители от държавната администрация.   Разминаванията в парите за съдебната система обаче не се изчерпиха само с орязването на процента за увеличение на заплатите на магистрати и служители.    Малко преди приемането на бюджета за 2019 година, стана ясно, че в частта, която касае съдебната власт, Министерство на финансите бе предвидило промяна на чл. 352 от Закона за съдебната власт (ЗСВ), чието приемане щеше да наложи драстично орязване на парите за облекло на съдебната администрация - от около 2000 лв. на година - на до 450 лв.\r\nТова доведе до нажежаване на настроенията сред служителите в съдебната система, както и в крайна сметка до работна среща между главния прокурор Сотир Цацаров и финансовия министър Владислав Горанов, по време на която \"обвинител №1\" се застъпи за исканията на съдебните служители, и след която стана ясно, че парите за дрехи няма да се намаляват.\r\nСлед разразилият се скандал с парите за облекло на съдебната администрация, Финансовото ведомство стопи и вечната разлика между поисканото от кадровия орган за идната година и отпуснатото от 103 млн. лв. на 65 млн. лв.   ", "date": "2019.01.14", "title": "Планира се увеличение на заплатите на служителите в съдебната система, ето колко ще взимат магистратите"}
{"url": "https://www.actualno.com/politics/evropejskata-integracija-shte-dovede-do-federalizacija-smjata-tomislav-donchev-news_716193.html", "text": "  \"Нуждаем се от нова сила за една стара идея – идеята за наднационализъм, за вяра в обединението на наднационално ниво.\" Тази теза защити в дискусия за бъдещето на Европа лидерът на Румен Чолаков. Той припомни казаното през 1946 г. от Уинстън Чърчил, че трябва да създадем един вид съединени европейски щати.     Идеята приветства вицепремиерът Томислав Дончев. Според него , но е небходимо време, трябва и достатъчно икономическа мощ и още самочувствие.\r\n\"Проевропейските сили днес са в отстъпление\", отбеляза Чолаков и разкритикува най-големите проевропейски партии в Европейския парламент - ЕНП, социалистите и демократите.\r\n\"В последните 10 години ЕС сякаш има реакционна политика да потушава различните кризи, които избухват. ЕК на Юнкер не успя да спре излизането на Великобритания от ЕС, а в същото време допусна безконтролна миграция, която даде гориво на евроскептицизма\", изтъкна Чолаков.  \"ЕС от десетилетия върви към задълбочаване на интеграцията, но днес сме спрели да вървим на средата на пътя. Имаме общ парламент,обща комисия, общи съдилища, но от друга страна се оказваме безсилни пред авторитарни и евроскептични правителства\", коментира още Чолаков. Решението според него е в предприемането на смела и задълбочена интеграция между страните-членки на ЕС.\r\nЗа повишаване на еврооптимизма Дончев предложи – да се въведе веднъж в  годината . Ако някой тръгне за Италия или Дания – да  минава граничен и митнически контрол, сякаш идва от външна за ЕС страна. Няма нужда да го правим, контрира го Румен Чолаков и поясни, че Великобритания ще го направи съвсем скоро вместо нас. Брекзит обаче е малък мащаб за Деня без Европа, убеден е Дончев. Затова той настоя: \"за целия ЕС трябва да се прилага Ден без Европа като мощно периодично  упражнение\". Иначе голяма част от хората ще продължат да свързват ЕС само  с нашите емигранти, с искания да се джендарира населението и с това, че  само благодарение на твърдата национална позиция сме спасили  шкембе–чорбата, поясни Дончев. Той обърна внимание и на друг феномен –  „зад океана младите мечтаят да започнат собствен бизнес, да станат  велики предприемачи, искат да станат богати, а тук масовата мечта е да  станеш държавен чиновник и да работиш обезателно в публичния сектор“.\r\nБъдещето на Европа събра на дискусия в НДК т. нар. , политически активните утвърдили се в чужбина млади българи и добре познатите фигури на българския и европейски политически живот Сергей Станишев, лидер на ПЕС и евродепутат и вицепремиерът Томислав Дончев. „Навлизаме в ключов етап за европейския проект. Разединението и антиевропейският тон ще са големите предизвикателства пред нас. Задълбочаващото се разслоение в обществото е знак за предстоящи социални икономически нестабилности. Геополитическият натиск и емигрантската криза поставят на изпитание ценностите и идеалите, които олицетворява Европейският съюз“. Това заяви зам.-председателят на \"Милениум Клуб България\" Цветелина Пенкова. Тя подчерта, че една от целите на Милениум клуб е изграждането на активно гражданско общество от млади българи в България и по цял свят.     Три сценария за бъдещето на Европа очерта Томислав Дончев - Задълбочаване на интеграцията; Дезинтеграция и разпадане на ЕС и междинен вариант: Частична дезинтеграция - нещо като Европа на две скорости.\r\nЕвропа на две скорости е антиевропейска идея, също и прословутият е антиевропейска идея, подчерта Дончев.\r\nЕвропа заедно с Великобритания представлява 7 % от населението на света и дава между 17 и 20% от световния брутен вътрешен продукт, същевременно прави около 50% от социалните разходи, които се правят в света, посочи вицепремиерът. Някой би казал, че по този начин съхраняваме социалния капитал, от друга страна някой би казал, че правим Европа по-ленива, дори затрудняваме интеграцията, коментира той.\r\nЕвропа е на кръстопът. От една страна това са възможности, имаш шанс да избереш най-добрата възможност, но има и риск да избереш грешната посока, отбеляза Дончев.\r\nЗа предстоящите евроизбори, Томислав Дончев каза че ги вижда в светлината на на националпопулизма и евроскептицизма, но не се нае да прогнозира резултата, тъй като понякога ефектът е обратен. ЕС би се сринал от много по-радикално различен състав, смята Дончев. Големият проблем, според него е, че това би означавало да бъдат пропуснати 5 години. Това е все едно да стоиш на средата на кръстопътя, което понякога е по-лошо, отколкото да тръгнеш в грешната посока, коментира Дончев.    Три сценария за Европа обрисува и Сергей Станишев - „Европа на статуквото“, олицетворявано от ЕНП, която от 20 години доминира европейските институции и формира политиките, „Европа на неравенствата“ в лицето на жълтите жилетки, вълните на обществено недоволство и различните европейски скорости и третият вариант - „Социална Европа“, възстановяваща изконните ценности на ЕС солидарност и взаимно уважение.\r\nЛидерът на ПЕС упрекна спечелилата предните европейски избори ЕНП за несгодите на европейците след кризата от 2008 – 2009 г. По думите му ЕС се превърнал в машина за наказание на хората, в мрачен образ. Силата на ЕС беше в това, че създаваше по-добро бъдеще, а сега огромна част от младите хора се чувстват несигурни и това е реалността в Европа и в България, каза Станишев и подчерта, че затова мисията на предстоящите избори е Европа да бъде спасена. Две са според него основните заплахи – статуквото и войнстващият национализъм. Търсенето на враг винаги довежда до това, че врагове са и съседите, предупреди той. За младите мирът изглежда естествено състояние, но не е. Той е извоюван, подчерта историкът и призова младите да работят за напредъка на България, да не губят своите корени, да имат кураж за реформи и да отстояват мнението си.\r\nВ хода на дискусията лидерът на ПЕС използва случая и за предизборна заявка – целта на моето политическо семейство е да бъдем ядрото на нов лявоцентриски алианс, който да има достатъчно гласове в ЕП, за да избере нашия кандидат за председател на ЕК. Време е ЕНП да си почине малко, добави той, а за присъствието на националистите в следващия ЕП уверено предрече, че щели да останат изолирани.\r\nСтанишев изнедоволства от размера на европейския бюджет – само 1% от БВП на страните членки и че пак се очертава драстично намаление.\r\nЛидерът на Милениум клуб и домакин на дискусията Румен Чолаков уверено заяви, че неговото поколение е \"най-европейското поколение в историята на човечеството\". Той припомни, че в деня след брекзит-референдума във Великобритания най-търсеният въпрос в британския Гугъл е бил „какво е Европейски съюз“ и изтъкна, че според социологически проучвания по-голямата част от българите и от европейците са проевропейски настроени.   Чолаков сравни евроскептицизма с комунизма като го определи като призрак, който броди из Европа и заподозря като негов източник търсенето на враг. „Зад тезите на омразата евроскептицизмът гради авторитаризъм; зад „доброто за отечеството“ всъщност надничат задушаването на свободата на словото, разрушаването на върховенството на закона и равенството пред него, манипулациите на изборите, икономико-политическите корупционни кръгове“, категоричен е Румен Чолаков.\r\nСпоред лидера на Милениум клуб не можем да живеем като заложници в страх, че утре континентът ще бъде залят от бежанци. „Нуждаем се от контрол на външните граници, от общоевропейска армия, която да пази външните граници на ЕС. Това би улеснило и приемането на България в Шенген. Трябва да имаме силата, ако решим да не допуснем нито един бежанец да влезе в Съюза, а след това да имаме състраданието да допуснем тези, които наистина се нуждаят от закрила. Трябва безкомпромисно и безпощадно да отстраним всички радикални елементи“, заяви Чолаков.\r\nМного Чолаков вижда в засилването на интеграцията и в разширяването на еврозоната. Европейският стабилизационен механизъм, който разполага със 700 млрд. евро е на разположение само за страните от еврозоната, отбеляза той и препоръча да се борим да стане достъпен и за другите държави от ЕС и да включи и допълнителни контрациклични мерки.\r\nЕвропа на две скорости е недопустима, но ако статуквото продължи тя ще е факт, категоричен е лидерът на Милениум клуб. Румен Чолаков каза още, че за силна Европа трябва да сме готови и да жертваме част от своите свободи и повдигна въпроса дали заради чистотата на въздуха софиянци биха приели да се забрани ползването на твърди горива.\r\nТой отбеляза, че за да се докажеш в чужда страна трябва да си 10 пъти по-добър от конкурентите и пожела на българските партии да предложат такива кандидати за евродепутати, които да са 10 пъти по-добри от конкурентите. „Намерете тези българи, които гледат напред и тези българи, които гледат към звездите, препоръча лидерът на Милениум клуб.", "date": "2019.01.14", "title": "Европейската интеграция ще доведе до федерализация, смята Томислав Дончев"}
{"url": "https://www.actualno.com/politics/dve-komisii-gledat-na-zakrito-zasedanie-predlojenieto-za-f-16-news_716192.html", "text": "  Две парламентарни комисии ще разгледат предложението на кабинета за стартирането на преговори със САЩ за придобиване на изтребители F-16, предаде БГНЕС.     Във вторник темата ще бъде дискутирана от 13.30 часа в Комисията по отбрана и от 15.30 часа в Комисията по бюджет и финанси, като и двете заседания ще се проведат при закрити врати.   Справка на интернет страницата на Народното събрание показва, че проекторешението е внесено в деловодството на 10 януари, когато бе оповестено правителството решение да поиска от законодателния орган възлагане на мандат да преговаря със Съединените щати за придобиването на новите самолети за бойната ни авиация. Очаква се лично премиерът Борисов да определи преговорен екип, който да изготви международния договор и да влезе в контакт с американското правителство.\r\nТемата за модернизацията на българските ВВС се превърна в спорна, след като финалната права битката бе между американската „Локхийд Мартин“ и нейния изтребител F-16V Block 70 и шведската СААБ и изтребителя JAS-39C/D Gripen, но бе предпочетена американската оферта.  Президентът Румен Радев многократно разкритикува начина на избор на американския изтребител, който определи като „триумф на лобизма“ и дори „удар по България“. Изборът на F-16 пък бе защитен от зам.-председателя на ГЕРБ Цветан Цветанов, според когото той е добър от стратегическа гледна точка, а процедурата е направена прозрачно и съгласно правилата.\r\nАргументи се чуха и от други места. Опозицията, в лицето на „БСП за България“, заяви, че депутатите от парламентарната група ще гласуват „против“ проекторешението, обвинявайки правителството на Бойко Борисов в незачитането на Конституцията и решенията на българския парламент.   Мнение по темата изказа и лидерът на НФСБ Валери Симеонов, чиято партията част от „Обединени патриоти“ и коалиционен партньор в управлението. Според неговото лично мнение процедурата трябва да бъде прекратена и да се проведе нов конкурс.    ", "date": "2019.01.14", "title": "Две комисии гледат на закрито заседание предложението за F-16 "}
{"url": "https://www.actualno.com/balkani/han-smjanata-na-imeto-na-makedonija-ne-e-edinstvenoto-uslovie-za-pregovori-s-es-news_716201.html", "text": "  Спорът за името не е единственото условие за началото на преговорите с Европейския съюз и сега акцентът трябва да бъде върху реформите, а не върху възможни предсрочни избори, заяви от Брюксел еврокомисарят Йоханес Хан.     Той не е съгласен с отношението на някои хора, че сега е добър момент за предсрочни избори, защото, както изтъкна, \"няма много време до следващия доклад на Европейската комисия\", цитира Плусинфо.   „Страната трябва да използва този много положителен момент, създаден от споразумението от Преспа, защото целта ни е да се вземе решение през лятотото и наистина да отворим първите глави до края на годината.\r\nИ това може да бъде постигнато само ако всички наистина се ангажират с необходимия напредък. Сега, когато въпросът за името е на добър път да бъде решен благодарение на решимостта на лидерите и отговорното поведение на депутатите, които гласуваха за договора, усилията трябва да се съсредоточат върху реформите, особено в областта на върховенството на закона. Според него това не само ще убеди държавите-членки, но и е в интерес на гражданите, които имат нужда да видят конкретни ползи точно сега.  \"Очаквам всички политически сили, включително и основната опозиционна партия, да подкрепят този процес\", каза Хан.\r\nВсе пак, изтъкна Хан, за Македония решението за започване на преговори все още не е гарантирано, докато не бъдат изпълнени ключовите реформи, поискани от ЕС, по-специално реформата в разузнавателните служби, борбата с корупцията и съдебната система.   ", "date": "2019.01.14", "title": "Хан: Смяната на името на Македония не е единственото условие за преговори с ЕС"}
{"url": "https://www.actualno.com/analysis/predstojat-vajni-pregovori-mejdu-rusija-i-sasht-po-dogovora-za-raketite-sys-sreden-obseg-news_716209.html", "text": "  Русия и Съединените щати ще преговарят в Женева за Договора за ликвидиране на ракетите със среден обсег, съобщава ТАСС.     Началото на срещите е предвидено на 15 януари. Заместник-министърът на външните работи Сергей Рябков каза, че Москва не са по-заинтересовани от Вашингтон да има споразумение по въпроса.   В края на 2018г. президентът на САЩ Доналд Тръмп обвини Русия, че нарушава подписания в края на Студената война договор. Кремъл отхвърли обвиненията.\r\nТръмп заплаши, че ще изтегли САЩ от споразумението, което предвижда намаляване на руския и американския арсенал от ядрени ракети със среден обсег на действие.  ", "date": "2019.01.14", "title": "Предстоят важни преговори между Русия и САЩ по договора за ракетите със среден обсег"}
{"url": "https://www.actualno.com/politics/jeljazkov-ima-3-scenarija-za-paketa-mobilnost-no-samo-edin-e-bezboleznen-news_716203.html", "text": "  Има три варианта за гласуването на пакета Макрон, срещу който се обявиха превозвачи, и правителството ги подкрепи\", заяви транспортният министър Росен Желязков в Страсбург след среща с председателя на Европейския парламент Антонио Таяни.     Първият вариант е да се внесе само приетото предложение - едно от трите. Вторият е да се внесе целият пакет. Третият е да се внесе в новия европарламент. На 31 януари докладът може да се гледа по същество в Брюксел, разясни Желязков.   Дали това ще стане обаче ще стане ясно на председателски съвет, който ще е или този или следващият четвъртък. В същото време на 21 януари се събират координаторите, които не успяха да постигнат съгласие, обясни Желязков.\r\n\"Всичко в този пакет е противоречие\", смята той. За него има само един добър вариант - отлагането.  Ако обаче се внесе целият пакет това ще раздели Европа на страни, които считат, че са на втора скорост, и ще даде много лош сигнал. Желязков е изтъкнал пред Таяни, че това ще засили и националистическите настроения.\r\n\"Това ще повлияе на превозвачите и на 30 % от избирателите в Европейския съюз\", допълни той.   Желязков благодари на Сергей Станишев за организацията на една от срещите му в Страсбург, и за писмото на Корнелия Нинова до Удо Булман, председател на Прогресивния алианс на социалистите и демократите в Европейския парламент, за подкрепа за отлагане на дебатите. Това показва, че вървим в една посока, каза той.    „Ние в никакъв случай не казваме, че Европа няма нужда от общо законодателство по темата. Ние казваме, че това, която е предложено още 2017 г., не е пропорционално и е дискриминативно”, коментира Желязков.", "date": "2019.01.14", "title": "Желязков: Има 3 сценария за пакета \"Мобилност\", но само един е безболезнен"}
{"url": "https://www.actualno.com/crime/podsydimite-za-poboja-nad-jurnalista-stojan-tonchev-bjaha-opravdani-news_716205.html", "text": "  Точно 3 години след жестокия побой над журналиста от Поморие Стоян Тончев, Районният съд в морското градче оправда двамата подсъдими за него, съобщи \"24 часа\".     33-годишният Тончев, който бе кандидат-кмет на Поморие, бе нападнат около 23 часа на 14 януари 2016 г. на ул. \"Солна\", докато се прибирал пеша към дома си от трима маскирани мъже.   Двама от тях го пребили с метална телескопична палка и метален бокс, а журналистът бе приет в бургаската болница с фрактура на лицеви кости, комоцио и множество рани по главата.\r\nПреди година пред съда бяха изправени двама души - Веселин Кръстев-Плешивия и Мартин Душев-Барбарона. Плешивия бе обвинен за нанасяне на телесната повреда с особена жестокост, а Мартин Душев бе обвинен в помагачество - че е осигурил палката, с която е бит Тончев. Вторият бияч остана неизвестен.  Прокуратурата поиска 5 г. затвор за Веселин Кръстев и 3 г. за Барбарона, тъй като имат предишни присъди, но съдът счете, че двамата са невинни за нападението над Тончев. Въпреки събраните 10 тома по делото магистратите приемат, че няма доказателства срещу подсъдимите.\r\nСпоред защитата разпознаването в хода на досъдебното производство е било направено набързо и е опорочено.   \"По фотоалбума е драскано на ръка. Върху снимките на заподозрените са нарисувани черни маски, вероятно защото по данни на пострадалия нападателите са били маскирани.    Така 90% от изображенията всъщност са унищожени, а това е недопустимо и в разрез с изискванията на НПК\", коментира бургаският адвокат Радослав Николов, защитник на Веселин Кръстев.", "date": "2019.01.14", "title": "Подсъдимите за побоя над журналиста Стоян Тончев бяха оправдани"}
{"url": "https://www.actualno.com/cosmos/shte-zagubi-li-rusija-edinstvenija-si-kosmicheski-teleskop-news_716142.html", "text": "  Русия е изгубила контрол върху единствения си космически радиотелескоп, но властите работят за възстановяване комуникацията, съобщиха от космическата агенция в страната. Инцидентът е поредната спънка за руската космическа индустрия, затънала в дългове, която през последните години е претърпяла загуба на космически кораби и спътници, като е имала и неуспешно пилотирано изстрелване, предаде БГНЕС.     Ръководството на \"Роскосмос\" заяви, че Американската обсерватория е уловила сигнали от руския телескоп „Спектр-Р“ или „RadioAstron“, който спря да отговаря на команди от Земята миналия четвъртък.   От \"Роскосмос\" заявиха, че това означава, че бордовите системи работят независимо. Телескопът \"Спектр-Р\" беше пуснат в орбита през 2011 г., с цел изследване на черните дупки и магнитното поле на Земята, наред с други теми. С наземни обсерватории и 10-метрова антена, \"RadioAstron\" е един от най-големите телескопи, правени някога.\r\nНов опит за възстановяване на контрола върху телескопа ще се  Предишните опити за връзка с телескопа бяха неуспешни. Юрий Ковальов, ръководител на проекта \"RadioAstron\", отказа да каже, че страната е загубила телескопа завинаги.  \"Не мога да погреба един спътник, който е жив със сигурност\", каза Ковальов в писмени коментари. \"Това е като да искаш данни за състоянието на болен човек, докато лекарите се борят за живота му\", каза Ковальов, физик във Физическия институт \"Лебедев\" на Руската академия на науките в Москва.\r\nТази година Русия планира да пусне още един телескоп, \"Спектр-РГ\", чиято задача ще бъде да състави \"пълна карта на Вселената\", оповести космическата агенция. Трябвало е телескопът \"Спектр-Р\" да работи само през 2014 г., но неговият живот е удължен.   Някои експерти твърдят, че телескопът \"Спектр-Р\" е един от малкото успешни космически проекти в Русия. Миналия октомври ракета \"Союз\", превозваща руснака Алексей Овчинин и американския астронавт Ник Хейг, претърпя крах само няколко минути след изстрелването, принуждавайки двамата астронавти да направят аварийно кацане.    ", "date": "2019.01.14", "title": "Ще загуби ли Русия единствения си космически телескоп?"}
{"url": "https://www.actualno.com/society/babh-izze-2-836-kg-hrani-prez-dekemvri-2018-g-news_716139.html", "text": "  През декември 2018 г. инспекторите на дирекция „Контрол на храните” към Българската агенция по безопасност на храните (БАБХ ) извършиха общо 10 528 бр. проверки в цялата страна, съобщиха от БАБХ.     2 836 кг храни от животински и неживотински произход и 45 600 бр. яйца са изтеглени и насочени за унищожаване. Количеството е конфискувано от производствени обекти, складове и магазини за търговия на едро и дребно, и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други – без документи за произход и без здравна и идентификационна маркировка.   За установени нарушения са издадени 376 предписания и са съставени 86 акта. Затворените обекти в страната с временно преустановена дейност са два.", "date": "2019.01.14", "title": "БАБХ иззе 2 836 кг храни през декември 2018 г."}
{"url": "https://www.actualno.com/society/novinite-naj-vajnoto-za-denja-14-januari-news_716162.html", "text": "   Редакционният екип на ви представя най-важните новини за изминалия ден, 14 януари.       Административният ръководител на Апелативна прокуратура – Бургас, Любомир Петров, благодари на МВР, че само за няколко часа са успели да разкрият извършителите, разрушили дюните на къмпинг \"Смокиня\". Това е станало и с помощта на местните хора, защото се счита, че няма преки свидетели на престъплението, съобщи кореспондент на . трима души. Спрямо двама от тях днес е повдигнато обвинение. По-късно стана ясно и , обвинен, че е поръчал разрушатането на дюните.   Минимална работна заплата за началници – това е положението в Агенция „Пътна инфраструктура (АПИ) или поне съгласно обявите за работа, които пуска държавната структура. През почивните дни популярност в социалните мрежи набра обявата за началник отдел \"Информационна система и инфраструктура\" в Националното ТОЛ управление със заплата от 510 лв. Има три варианта за гласуването на пакета Макрон, срещу който се обявиха превозвачи, и правителството ги подкрепи\", заяви транспортният министър Росен Желязков в Страсбург след среща с председателя на Европейския парламент Антонио Таяни.     \"Нуждаем се от нова сила за една стара идея – идеята за наднационализъм, за вяра в обединението на наднационално ниво.\" Тази теза защити в дискусия за бъдещето на Европа лидерът на Милениум клуб България Румен Чолаков. Той припомни казаното през 1946 г. от Уинстън Чърчил, че трябва да създадем един вид съединени европейски щати. Идеята приветства вицепремиерът Томислав Дончев. Според него задълбочаването на интеграцията постепено ще доведе до федерализация, но е небходимо време, трябва и достатъчно икономическа мощ и още самочувствие. 30 години има политика, която не води до реалната интеграция на ромите. Сега, в управленската програма на кабинета, е заложено образованието – да се вкарат в системата всички деца, които не са там. Ескалирането на напрежението пречи на тази програма – представителите ни от Община Марица ни казаха, че след случилото се във Войводино 20-30 ромски деца не са дошли повече на училище. Това коментира дясната ръка на Бойко Борисов в ГЕРБ – Цветан Цветанов.    Протест от няколкостотин души от ромски произход, предимно по-млади и буквално деца, се проведе пред Министерския съвет – с искане за оставка на вицепремиера Красимир Каракачанов заради думите му, че \"циганите са много нагли\". Вицепремиерът ги изрече след случая във Войводиново, където двама млади роми пребиха разузнавач-парашутист от 68-ма бригада \"Специални сили\" - ефрейтор Валентин Димов. Управителят на НЗОК д-р Дечо Дечев разкри, че Фондът за лечение на деца трябва да плати за лечението на 9-годишния Стефан в Румъния, който страда от спинална мускулна атрофия. По думите му напрежение се създава от представители на обществения съвет към фонда, който предстои да бъде закрит. Той намекна, че хора от фонда са в зависимости от туристически и преводачески фирми, и болници в чужбина. С 10% ще бъдат увеличени заплатите на магистратите и служителите в съдебната система, съобщава \"Правен свят\".Въпреки, че кадровият орган бе планувал увеличението на възнагражденията в съдебната система да е със 17% за настоящата година, в крайна сметка се оказа, че според разчетите на Министерството на финансите парите ще стигнат за 10%, както е предвидено за всички служители от държавната администрация. Точно както се закани миналата седмица, омбудсманът Мая Манолова внесе жалба срещу текстовете за формирането на единна цена на водата от Закона за ВиК услугите, става ясно от съобщение на пресслужбата на народния защитник. Според Манолова в случая има нарушение на Конституцията, защото единната цена за една цяла обособена територия не отразява много фактори при формирането на стойността на водата в отделни населени места. Не знам да има предприятия, затворили заради скъп ток. Това каза енергийният министър Теменужка Петкова. Преди поредната среща за стойността на електричеството за индустрията, Петкова коментира, че на борсата само 10% от тока се търгува в т.нар. сегмент \"Ден напред\". Именно там се забеляза най-рязко покачване на цената на тока. 90% от търговията на борсата е при двустранни договори, тоест големият бизнес би трябвало да купува енергията на такива големи, дългосрочни договори, за да му е изгодна цената, посочи Петкова в сутрешния блок на БНТ. От днес, 14 януари, влизат в сила новостите при продажбата на имитиращите млечни продукти. През юли месец миналата година правителството прие промени в Наредбата за специфичните изисквания към млечните продукти, касаещи, както условията и начините на предлагане на имитиращите продукти, така предоставяне на повече информация относно техните характеристики. Към края на 2017 година само 16,9% от българското население са деца (до 17-годишна възраст) т.е. 1 192 746 деца. Това показват данни от пуснатата за публично обсъждане Национална стратегия за детето с хоризонт 2019 – 2030 година. Елитните гимназии в София, в които конкуренцията за влизане е особено сериозна, масово са приемали ученици над утвърдения прием. Гимназията, приела най-много \"надпланови\" младежи, е Втора английска - 24 деца, равняващи се на цял един клас. Най-скромно е увеличението на учениците в 35-о СУ \"Добри Войников\" - едва 2-ма души. Това показват данни на просветното министерство за надплановия прием в 10-те столични гимназии с най-високи приемни балове тази година. \"Патриотите имат тежък проблем със самолетите, които са тяхната къса клечка и тъй като това е тежко камъче в обувката си намериха отдушник. Не може да правим от всяко село нова Катуница.\" Това каза лидерът на \"Движение 21\" Татяна Дончева в коментар за случващото се във Войводиново. Българка украси корицата на модната библия VOGUE. Става въпрос за топмодела Ивелина Чоева, която гордо застана на корица на най-популярното списание за мода в света. 21-годишната българка е лице на януарското специално издание на модната библия в Украйна, в което е пубикуван годишния хороскоп за 2019.", "date": "2019.01.14", "title": "Новините: Най-важното за деня, 14 януари"}
{"url": "https://www.actualno.com/crime/predsrochno-osvoboden-ubiec-izgori-jiva-pensionerka-v-pleven-news_716207.html", "text": "  49-годишен убиец, освободен предсрочно от затвора, запали жива 72-годишна самотно живееща жена във вилната зона край град Плевен. Пенсионерката е издъхнала от изгарянията, съобщиха от прокуратурата.     Тялото на убитата е открито на Никулден. Незабавно е извършен оглед и е образувано досъдебно производство.   В резултат на проведените оперативно-издирвателни мероприятия и действия по разследването, на 10 януари т.г. извършителят на жестокото убийство е задържан.\r\nОказало се, че това е 49-годишен мъж, който през 2017 г. той е бил освободен предсрочно от затвора за извършено друго убийство.  Той и убитата се познавали, като в края на ноември м.г. мъжът отишъл на гости на пенсионерката във вилата й. Двамата употребили значително количество алкохол, избухнал скандал, който прераснал в бой.\r\nБившият затворник ударил възрастната жена, която паднала в безсъзнание на земята. Мъжът я преместил в избата на вилата и я запалил. Жената е починала от изгарянията.   Окръжната прокуратура в Плевен е повдигнала обвинение за убийство, извършено при условията на опасен рецидив на задържания. Той е направил пълни самопризнания.    ", "date": "2019.01.14", "title": "Предсрочно освободен убиец изгори жива пенсионерка в Плевен"}
{"url": "https://www.actualno.com/burgas/gripna-epidemija-i-v-burgas-news_716145.html", "text": "  На свое заседание Регионалният щаб за борба с грипа и острите респираторни заболявания /ОРЗ/ взе решение за обявяване на грипна епидемия на територията на област Бургас. От Регионална здравна инспекция /РЗИ/ докладваха, че към настоящия момент на база изследвания в последните седем дни има заболеваемост, която е  222,51% или 451 случая при наблюдавано население 20 269 души. По данни на специалистите от РЗИ най-засегнати са малките деца от 5 до 14 години.  От РУО на МОН предоставят следната информация за броя на отсъстващите ученици: общо  13,87 % или 4900 ученици от общо 35300, 3,73% са отсъстващите учители или 135 от общо 3700. Най висок е процентът на отсъстващите ученици в община Средец - 23,17, а най- нисък в община Айтос - 9,10 %.     В сила влизат следните противоепидемични мерки за снижаване на заболеваемостта: обявяване на грипна епидемия на територията на област Бургас, считано от 15.01.2019г., преустановяване на учебните занятия във всички училища на територията на област Бургас за периода 15.01-18.01.2019г. включително. Прекратяване на плановите операции в лечебните заведения, преустановяване на свижданията, консултациите на здрави бременни жени и деца, както и всички профилактични прегледи и имунизации са сред другите противоепидемични мерки.   Детските градини ще работят с режим на „засилен филтър”, като ще бъде ограничен достъпа на родители и външни лица.\r\nОт Регионалния щаб за борба с грипа и острите респираторни заболявания апелират към гражданите да избягват посещаване на събития от масов характер.Следващото заседание на Щаба е насрочено за 18.01.2019г. петък от 14:00 часа.  ", "date": "2019.01.14", "title": "Грипна епидемия и в Бургас"}
{"url": "https://www.actualno.com/analysis/die-welt-zashto-nato-se-strahuva-ot-raketata-9m729-news_716127.html", "text": "  САЩ разказват за тази опасност трезво, с числа и букви. 9M729 (SSC-8 по класификацията на НАТО е ракетата, с която Русия нарушава Договора за ликвидирането на ракети със среден и малък обсег (ДЛРСМО). Москва отрича обвинението. Това е спор, в който експертите показват противоречия и несъответтсвия на текста на договора и оръжейния арсенал с техническите възможности.     Сключеният през 1987 година между САЩ и Русия ДЛРСМО регулира разоръжаването и унищожаването на ядрените оръжия с малък и среден обсега, т.е. от 500 до 5 500 км, припомня германското издание Die Welt.   Заедно с това договорът засяга само наземно базираното оръжие, а не снарядите, които се пускат от самолети или кораби и подводници. Затова в договора, в продължение на десетилетия имаше вратичка, отбелязват експертите.\r\nВ края на ноември ръководителят на Националното разузнаване на САЩ Даниел Коутс заяви, че в отрасъла отдавна не е тайна, че от средата на 2000-те години  Русия разработва ново наземно оръжие, което може да се снабди с ядрена бойна глава. Коутс говореше за наземна система. 9М729 се разработва от руското конструкторско бюро \"Новатор\". Т.е. става въпрос за ракета в традиционния смисъл. При това Коутс говореше за система \"Искандер\".  Интересното е, че експертите разбират под \"Искандер\" не само ракета, но и цяла система от тежко четириосно транспортно средство и стартова установка, а така също и въоръжение. Това може да бъде или ракета с малък обсег SS-26, или съответстваща на договора за спомагателно въоръжение, крилата ракета с малък обсег с обозначение 9M728 (SSC-7). Това управляемо оръжие е с дължина от 7 до 8 метра и диаметър от 1,5 м. Основните претенции се свеждат до това, че Москва е разработила много по-мощна крилата ракета, именно модел 9M729, която може така също да се пуска със система \"Искандер\".\r\nВоенният експерт, ръководител на компанията ST Analytics и преподавател във военния университет в Мюнхен Маркус Шилер, отбелязва, че от техническа гледна точка няма да е неочаквано, ако ракетата 9М729 се окаже с далечен обсег и така да бъде нарушен договора. \"От гледната ми точка на технически специалист, договорът е формулиран много неточно и неудачно.\"   Така, руснаци твърдят, че ракетите им \"Искандер\" (SS26) са с обсег едва 480 км, т.е. съответстват на изискванията на договора. Според Шилер обаче, ако се намали полезното натоварване ракетата ще има обсег над 500 км.    Според експерта новата ракета се пуска от транспортно-пускова установка с помощта на двигател на твърдо гориво. За полета й към целта се използва двуконтурен турбореактивен двигател, като тези в самолетите. За разлика от балистичните ракети, тя не се вдига високо в небето, а вероятно се приближава към целта на ниска висота, може би под 100 м.\r\nПри скорост от 1000 км/ч за ракета за преодоляване на големи разстояния ще е нужно много повече време, отколкото при балистичните ракети. \"Те могат да достигат цели на разстояние до 5000 км за четвърт час. Но нивото на заплаха при балистичните ракети е много по-голямо\", казва още Шилер. Всъщност балистичната ракета с далечен обсег може да бъде преобразувана в ракета със среден обсег.", "date": "2019.01.14", "title": "Die Welt: Защо НАТО се страхува от ракетата 9M729 "}
{"url": "https://www.actualno.com/society/slavi-trifonov-scenata-v-plovdiv-struva-trojno-po-malko-news_716174.html", "text": "  Щоуменът Слави Трифонов не пропусна да се включи в коментарите относно - европейска столица на културата\". По думите му община Пловдив е платила близо 3 пъти повече за сцената, отколкото струва, защото Трифонов бил наел същата преди време за много по-малко пари.     По думите му българският еврокомисар Мария Габриел е говорила \"някакви глупости\", а пловдивският кмет Иван Тотев - \"още по-големи\". Eто и пълният текст на комента му във Facebook: \"Гледах откриването на “Пловдив - европейска столица на културата” и си викам: \"Нещо не е наред\". Да оставим настрана това, че зрителите се сбиха за одеяла, че кукерите бяха кукери наполовина, а долу бяха обути с маратонки, че Теодосий Спасов свиреше на фона на някакъв кашон, че българският еврокомисар Мария Габриел говореше някакви глупости, че пловдивският кмет Тотев говореше още по-големи глупости.. И си викам – кое не е наред?! И изведнъж чатнах – сцената. Аз тази сцена я познавам. Аз съм я наемал, когато правихме концерт на стадион “Васил Левски”.  Правихме го на същата тази сцена. Верно, беше построена хоризонтално, но това са плоскости, които могат да бъдат наредени нагоре или настрани. Затова се изненадах, когато в БТВ Новините съобщиха, че сцената за откриването струва 2 милиона лева. 2 милиона лева. А аз наех същата тази сцена, от същата немска фирма и тя, заедно с осветлението, видеостените, озвучаването и електрогенераторите, струваше 681 хиляди лева. Същата сцена, от същите хора, аз я взех за 681 хиляди лева. А държавните чиновници са дали 2 милиона. Искате ли да се сетите къде е отишла разликата от близо милион и половина лева? И за доказателство аз веднага мога да извадя фактурите, с които платих същата тази сцена, от същата тази немска фирма. Искам и европейските културни общинари от Пловдив да извадят фактурите и да покажат за какво точно са платили 2 милиона наши пари.\"   Не закъсня и от страна на Пловдив! ", "date": "2019.01.14", "title": "Слави Трифонов: Сцената в Пловдив струва тройно по-малко"}
{"url": "https://www.actualno.com/pleven/stana-jasno-kolko-dushi-sa-sa-razgledali-plevenska-epopeja-1877-prez-2018-g-news_716135.html", "text": "  91 450 туристи са разгледали Панорамата „Плевенска епопея 1877“ през миналата година. Тя отново е била най-посещаваният от осемте обекта на плевенските Военноисторически музеи /ВИМ/. На второ място е Параклис-мавзолеят „Св. Георги Победоносец“ - 17 933 посещения през годината, а на трето – Скобелев парк-музей – с 14 378 посещения, съобщиха днес от ВИМ.     Общо през експозициите на Военноисторическите музеи в Плевен са минали 137 516 посетители – с 1 985 повече от 2017 г. От тях 13 144 са чуждестранни туристи от 75 държави. Британците са 2 167 души, румънците – 2 021, германците – 1 368, руснаците – 1 290, турците – 1 267, американците – 1 034, и др.", "date": "2019.01.14", "title": "Стана ясно колко души са са разгледали \"Плевенска епопея 1877“ през 2018 г."}
{"url": "https://www.actualno.com/montana/vidin-i-montana-posreshtnaha-bango-vasil-news_716152.html", "text": "  Деца от ромските квартали на Монтана “Кошарник” и “Огоста” посетиха кмета на Монтана Златко Живков на ромската Нова година. Пред присъстващите бе разказана легендата за Банго Васил- спасителят на ромите-катунари, от която произлиза празникът Василица. Децата са ученици от начално училище \"Георги Бенковски\" в квартал \"Кошарник\".     \"Сурва, сурва година, здрава, здрава гърбина, златен клас на нивята, сладък плод за децата, вечен мир на земята! Живи, здрави до година, до година до амина!\" С тези наричания децата сурвакаха кмета за здраве.\r\nКметът Златко Живков се отблагодари с желязна паричка и лакомства: \"Хубав празник днес! Да сте живи и здрави!\"   На 14 януари българските роми отбелязват един от най-големите и почитани празници- Нова година. Празникът се нарича още Василица, Васильовден или Банго Василий (куцият Васил). Посреща се по Юлианския календар. Според някои Банго Васил е Свети Васил - застъпник и защитник на ромите, който възстановява моста, по който преминават ромите, след като е бил разрушен от Дявола или от Господ и спасява давещите се роми. Във втория тип легенди Банго Васил е \"историческа\" личност, куц овчар, който спасява давещо се ромско дете или пък приютява бягащ от неприятелите си циганин. Връзка с празнуването на Васильовден има и легендата за ятото гъски, които спасяват ромите от египетската войска, като ги пренасят през Червено море. Това е един от най-големите празници на ромската общност.  Тази вечер се отбелязва Бъдни вечер.. На трапезата по традиция се редят постни ястия, а в полунощ с печена пълнена гъска се посреща светеца Василий, когото ромите почитат като техен спасител и покровител\r\nПриготвя се тиква с мед и върху нея слагат монети, после тикватат тиквата се хвърля към тавана. Ако нечие парче се залепи на тавана, поверието гласи, че той ще бъде особено щастлив през новата година. За самата вечер се приготвя гъска, която се пече цяла, пълнена с лук и ориз, като се вярва, че ще е пълна годината. Преди да се пренесе на трапезата, се отваря прозореца, изнася се тавата през прозореца и се казва \"Хайде, Банго Василе, да ядем гъска! \"Така и светецът е поканен на трапезата. И се вярва, че точно в 12 часа Банго Васил посещава всички домове и носи щастие и късмет на най-безпомощните членове на общността.\"    След настъпването на Новата година ромите започват да посрещат гости, като се надяват първият гостенин в дома им да е добър човек, за да им да носи късмет. Сутринта на 14 януари тръгват децата, които сурвакат за здраве, а на 15 януари се прави разтурник.\r\nТака ромската Нова година продължава и  ритуалите, които се правят, са свързани с пожелания за здраве, късмет и благополучие.", "date": "2019.01.14", "title": "Видин и Монтана посрещнаха Банго Васил"}
{"url": "https://www.actualno.com/europe/kmetyt-na-gdansk-pochina-news_716164.html", "text": "  Кметът на Гданск, който беше по време на благотворителен концерт, почина от раните си, съобщи TVP.Info.     Павел Адамович бе нападнат от съден за банкови обири 27-годишен рецидивист. Нападателят обясни, че е бил измъчван  и лежал в затвора, въпреки че бил невинен. Адамович бе кмет на Гданск от 1998 година. През 2017-2018 водеше блог на руски език на сайта \"Ехо Москвы\".   Атака бе изключително нагла, тъй като нападателят успява след нея да вземе микрофон на сцената.\r\nПредседателят на Европейския съвет Доналд Туск, полският президент Анджей Дуда и премиерът Матеуш Моравецки са изразили своето безпокойство и подкрепа за Адамович.  ", "date": "2019.01.14", "title": "Кметът на Гданск почина "}
{"url": "https://www.actualno.com/dobrich/krasen-kralev-dade-start-na-remonta-na-sportna-zala-v-dobrich-news_716150.html", "text": "  „Няма как да очакваме от нашите атлети да са на световно ниво, без да им осигурим условия за подготовка. Години наред тази зала . Тук съм се състезавал, тук съм тренирал. Българският спорт дължи много на тази зала“. Това каза министърът на младежта и спорта Красен Кралев в Добрич. Той даде символичен старт на ремонтните дейности на лекоатлетическата зала в СК „Простор“.     Началото на реконструкцията ще е и ще продължи . В обновяване на спортното съоръжение ще бъдат вложени 307 764 лв. Предвижда се да бъде излята настилка от 10 милиметра върху сегашната, която е от 1984 г. и е доста амортизирана. По данни на директора на общинското предприятие „Спортни имоти“ Пламен Папазов съществуващата настилка на места е изтънена до 3 милиметра. В залата има 200 м кръгова писта и 60 м за гладко бягане, сектори за дълъг, троен, овчарски и висок скок, както и сектор за тласкане на гюлле.\r\nПреди Добрич, спортният министър е посетил Кранево, където руски инвеститори изградиха единственото извън София съоръжение за зимни спортове. В новосъздадения клуб тренират фигурно пързаляне 26 деца от Добрич и Варна. Собствениците на залата са имали проблем с лицензирането, но след разговор с Федерацията по кънки министър Кралев очаква до дни да получат членство и права да се състезават. По думите му такъв тип спортни съоръжения са изключително важни, тъй като страната ни ще кандидатства за домакин на младежките зимни олимпийски игри през 2024 г.  ", "date": "2019.01.14", "title": "Красен Кралев даде старт на ремонта на спортна зала в Добрич"}
{"url": "https://www.actualno.com/moresport/velikotyrnovskija-klub-grabna-dva-medala-v-nacionalnija-shampionat-po-borba-news_716082.html", "text": "  Състезателите на великотърновския клуб по борба \"Етър-Виктори 2011\" се завърнаха с от Държавния личен шампионат за юноши, който се проведе в Бургас. Ето и резултатите от надпреварата, които предаде Мирослав Дечев от групата на Великотърновските журналисти:      В категория до 53 килограма:          В категория до 57 килограма:          \"Много съм доволен, постараха се момчетата в това трудно и сложно състезание, тъй като бяха най-малките в тази възраст. Категорията е до 20 г., а нашите състезатели са на 17 г. Началото за новия състезателен сезон е добро, има оптимизъм, продължаваме подготовката и тренировъчния процес \", коментира Николай Викторов – треньор на Спортен клуб по борба \"Етър-Виктори 2011\".", "date": "2019.01.14", "title": "Великотърновския клуб грабна два медала в националния шампионат по борба "}
{"url": "https://www.actualno.com/plovdiv/plovdiv-e-daleche-ot-gripna-epidemija-news_716132.html", "text": "  Пловдив е далечe от обявяване на , заявиха от Регионалната здравна инспекция в града. Въпреки това от там отчитат завишаване на болните от остри респираторни заболявания и грип през последната седмица.     За този период болните са били при 147 на 10 000 души за страната. Броят е голям и тепърва ще се увеличава, защото в края на месец януари предстои пикът на епидемията, коментира д-р Моника Троянчева – директор на Дирекция „Надзор на заразните болести“ към здравната инспекция. През миналата седмица лабораторните изследвания са потвърдили един случай на грип при пациент от града, но от здравната инспекция отказаха подробности за състоянието му. От там поясниха, че нямат данни да смъртни случаи в Пловдив, следствие на усложнение от грип.\r\nОт инспекцията следят обстановката, ако се покачат случаите тогава може да се мисли за обявяване на грипна епидемия. И тази година симптомите на вируса са много висока температура, хрема, болки в гърлото и кашлица, която трае няколко седмици. Здравните власти препоръчват хората да взимат мерки навреме и да избягват струпване на много хора на обществени места и търговски обекти.", "date": "2019.01.14", "title": "Пловдив е далечe от грипна епидемия "}
{"url": "https://www.actualno.com/crime/v-sgs-startira-deloto-sreshtu-miroslav-borshosh-news_716096.html", "text": "  Първо заседание по делото срещу Мирослав Боршош се проведе в Софийския градски съд.     Разпитвани бяха свидетели по делото срещу бившия директор на НДК, съобщи Нова телевизия.   Бивши служители разказват как се работело по времето, когато се подготвяло европредседателството.\r\nБоршош е обвинен в длъжностно присвояване в особено големи размери, умишлена безстопанственост и сключване на множество неизгодни сделки.  На съд е даден и бившият председател на Съвета на директорите на НДК Валентин Кръстев.\r\nОбвиненията срещу него включват принуда чрез заплаха на трима служители на НДК, отговарящи за обществената поръчка по ремонта на двореца.   В края на май 2018 г. прокуратурата даде на съд бившия директор на НДК Мирослав Боршош.    Софийска градска прокуратура внесе обвинителен акт за нецелево разходване на целеви средства, умишлена безстопанственост, сключване на множество неизгодни сделки, длъжностно присвояване и принуда.", "date": "2019.01.14", "title": "В СГС стартира делото срещу Мирослав Боршош "}
{"url": "https://www.actualno.com/analysis/polza-ot-brexit-ima-bylgarskijat-turisticheski-biznes-news_716091.html", "text": "  Докато се водят трескави спорове как Великобритания ще напусне ЕС, една страна вече получава дивидент от Brexit - България, пише британският в. .     Според изданието , тъй като британски семейства търсят алтернативни дестинации.    , като извлича полза от валутната несигурност.\r\nАсоциацията на британските туристически агенти съобщи, че през тази година в сравнение с 2018 г., като през миналата година вече е имало увеличение на резервациите спрямо предходната година, посочва The Guardian.  Популярните за почивка на англичаните места в еврозоната станаха по-скъпи, тъй като лирата се срина спрямо еврото след вота за напускане на ЕС през 2016 г.\r\nСега британските семейства предприемат действия, за да се предпазят от бъдещи колебания в курса на паунда в случай на невъзможност за сключване на споразумение за Brexit.\r\nТуристическите агенти съобщават, че все повече британци избират All Inclusive почивки по време на най-активния за годината сезон, за да предвидят отсега разходите за храна, напитки и настаняване.       В момента курсът на банките е 1.11 евро за лира, което е доста по-малко от курса отпреди референдума за Brexit, когато 1 лира се търгуваше за 1.30 евро.\r\nОчакванията са, че евентуален Brexit без споразумение ще доведе до ново падане на стойността на лирата, което ще направи лятната почивка още по-скъпа за всеки британец, който пътува до Европа.\r\nЦeнтpaлнaтa бaнĸa изчиcли, че спадът ще бъде 25%, ĸoeтo щe cpинe пayндът пoд пapитeтa c дoлapa.\r\nHo дopи и бpитaнцитe, ĸoитo вeчe ca зaпaзили cвoитe caмoлeтни билeти и All Inclusive xoтeли нe ca нaпълнo зacтpaxoвaни.Koмпaниитe имaт пpaвo дa yвeличaт цeнитe c дo 8% в cлyчaй нa дoпълнитeлни paзxoди, нaпpимep нoви тaĸcи.\r\nОсвен това, излизaнeтo нa Beлиĸoбpитaния щe cъздaдe и дpyги aдминиcтpaтивни глaвoбoлия. Haпpимep здpaвнaтa зacтpaxoвĸa нa бpитaнцитe вeчe нямa дa вaжи в EC. Bъзмoжнo e тoвa дa ce cлyчи и c шoфьopcĸитe ĸнижĸи.      Πpoмeни щe имa и пpи пpaвилaтa зa пpeнoc нa дoмaшни любимци. Цeнитe нa paзгoвopитe в poyминг cъщo нaй-вepoятнo нямa дa ocтaнaт тaĸивa.", "date": "2019.01.14", "title": "Полза от Brexit има ...българският туристически бизнес"}
{"url": "https://www.actualno.com/balkani/rekorden-tyrgovski-izlishyk-na-kitaj-sys-sasht-ot-nad-desetiletie-news_716085.html", "text": "  Китай обяви, че търговският излишък за 2018 г. със САЩ е най-големият от повече от десетилетие, съобщава CNBC.     Според данните на китайското правителство излишъкът на Китай със САЩ се е увеличил със 17% на годишна база и е достигнал 323,32 млрд. долара през 2018 г.   Това е най-високата стойност от 2006 г., от когато датира началото на статистическото отчитане, отбелязва Reuters.\r\nИзносът за САЩ е нараснал с 11,3% на годишна база през миналата година, докато вносът от САЩ в Китай е нараснал с 0,7% през същия период.  Общият търговски излишък на Китай за 2018 г. е 351,76 млрд. долара. Исносът през миналата година се е повишил с 9,9% спрямо 2017 г., докато вносът е скочил с 15,8% за същия период.\r\nМакар че излишъкът със САЩ се е повишил, то общият обем на излишъка на Китай е бил най-ниският от 2013 г., въпреки че ръстът на износа е бил най-високият от 2011 г.   От Китайската митническа администрация поясняват в понеделник, че най-голямо притеснение за търговията през тази година е външната несигурност и протекционизмът, като прогнозите са, че растежът на търговията през 2019 г. може да се забави.    Икономическите данни от Китай се наблюдават отблизо за резултатите от търговската война между Вашингтон и Пекин.\r\nТърговският излишък на Китай със САЩ е в центъра на спора между двете най-големи икономики в света. Двете държави си наложиха мита върху стоки за стотици милиарди долари.\r\nМеждувременно китайският износ по света се е увеличил с 9,9% (2,48 трилиона долара) през 2018 г., докато вносът е нараснала с 15,8% (2,14 трилиона долара).   Общо през 2018 г. търговският обмен на Китай се е увеличил с 12,6% до рекордните 4,62 трилиона долара.", "date": "2019.01.14", "title": "Рекорден търговски излишък на Китай със САЩ от над десетилетие"}
{"url": "https://www.actualno.com/society/uchenik-e-vajen-svidetel-po-deloto-za-unishtojenite-duni-na-kymping-smokinja-news_716146.html", "text": "  Административният ръководител на Апелативна прокуратура – Бургас, Любомир Петров, благодари на МВР, че само за няколко часа са успели да разкрият извършителите, разрушили . Това е станало и с помощта на местните хора, защото се счита, че няма преки свидетели на престъплението, съобщи кореспондент на .     Задържани са трима души. Спрямо двама от тях днес е повдигнато обвинение. Това са Иван Петков Нончев на 46 години от Бургас, собственик на авто-ремонтна работилница. Обвинението спрямо него е за пудбудителство и помагачество. Законът предвижда наказане до три години лищаване от свобода или глоба от две до десет хиляди лева. Според Любомир Петров, наказанието е изключително ниско.   Като обвиняем е привлечен и Манол Николаев Пазвантов 24 години от Созопол, по същия текст от Наказателния кодекс. Административният ръководител на Апелативна прокуратура – Бургас, Любомир Петров допълни: “Той е управлявал багера, който е бил без регистрационни номера. Спътникът на Манол, съвсем скоро е навършил 18 години и за него не се е установило да е управлявал багера. Той е бил на мястото. Предстои да се извърши геодезично заснемане на обекта, за се види точно какво е увредено. Повдига се обвинение за унищожена природна забележителност дюни. Има данни, че част от дюните са на плажната ивица, а друга са на частни имоти. Това обаче не означава, че дори да е в частен имот, може да бъде разрушавана.“\r\nУченик в Созопол, който е в 11 клас, е много важен свидетел по делото, добави Петров. Взети са мерки за неотклонение, парични гаранции. На багерста две хиляди лева, а на Нончев - 10 хиляди лева.  На въпрос дали са верни твърденията на концесионера, че е подал информация по случая до държавните институции, старши комисар Калоян Калоянов, директор на ОД на ОД на МВР Бургас каза: „ Не сме получавали официална информация, научихме за проблема от медиите. Двама от заподозряните задържахме в домовете им в Равадиново, а другият в проиводствена база в Бургас.“\r\n„Концесионерът също се разследва. Делото още е в начален етап. Ще проверим дали е е знаел, има ли съгласие от негова страна и предприети действия. Но на този етап няма доказателства концесионерът да е знаел какво се е случило“ добави Любомир Петров.   ", "date": "2019.01.14", "title": "Ученик е важен свидетел по делото за унищожените дюни на къмпинг \"Смокиня\""}
{"url": "https://www.actualno.com/pleven/plevenskijat-oblasten-upravitel-se-oplaka-zaradi-falshiv-facebook-profil-news_716098.html", "text": "  \"Във Facebook е направен фалшив мой профил в качеството ми на областен управител. Наскоро го открихме. Регистриран е преди няколко месеца, но от седмица има активност в него като коментари от мое име\". Това заяви областният управител на Плевен Мирослав Петров.     Той поясни, че начинът, по който се осъществява комуникацията с него, е чрез официалния сайт на областната администрация, чрез отдела за връзки с обществеността и в приемните му дни. Няма практика тази комуникация да се осъществява чрез социалните мрежи. Компетентните правоохранителни органи са уведомени за фалшивия профил, предприети са и необходимите мерки за премахването му.   „Много хора се подвеждат, че чрез този профил си общуват с мен. Дискутират се обществено значими теми, но те не са моята официална позиция. Там излиза невярна и некоректна информация. Аз самият нямам нагласата да комуникирам с хората чрез социалните мрежи, затова нямам и личен профил във Facebook. Все пак, годината е предизборна и е възможно чрез този фалшив профил да се стигне до някаква провокация – от мое име да се изкаже някакво мнение, което не споделям\", обясни Мирослав Петров.", "date": "2019.01.14", "title": "Плевенският областен управител се оплака заради фалшив Facebook профил"}
{"url": "https://www.actualno.com/business/bsp-namekva-za-vryzka-s-ginka-vyrbakova-pri-stroeja-na-otsechka-ot-am-hemus-news_716094.html", "text": "  Вярно ли е, че изпълнителният директор на \"Автомагистрали\" ЕАД Стоян Беличев е бивш съдружник на ? Този въпрос поставиха депутатите от БСП Елена Йончева и Георги Свиленски, които днес (14 януари) поискаха от АПИ заедно със свои колеги от БСП да им бъде предоставен договорът за строежа на участъка от АМ \"Хемус\" между Боаза и Велико Търново.     \"Искаме и от МРРБ да ни бъдат предоставени рамковите споразумения между държавното дружество \"Автомагистрали\" и фирмите, които ще строят отсечките от аутобана\", заяви говорителят на ПГ на \"БСП за България\" Елена Йончева, предаде БГНЕС.   \"Още на 10 октомври 2018 г. бившият директор на АПИ Светослав Глосов казва, че до края на 2018 година ще бъдат обявени обществените поръчки за строителството на АМ \"Хемус\". Малко след това строителството се възлага на фирми, без конкурс и обществена поръчка\", припомни Елена Йончева. \"Има обосновано съмнение, че това е пример - как една държавна фирма, в случая \"Автомагистрали\", се използва като черна кутия за разпределяне на милиарди левове, което в съвременна България е безпрецедентно. Тя няма капацитет за изграждането на автомагистрала \"Хемус\". Финансовите й резултати за 2017 г. са влошени. Изпълнителният ѝ директор Стоян Беличев досега не е заставал пред медиите\", добави Йончева.\r\nТя припомни, че в края на миналата година няколко строителни фирми организираха протест с хиляда машини в София срещу искането на опозицията за проверка на качеството на магистралите. \"Малко след това, същите фирми получиха без обществени поръчки, търг и конкурс 1,350 млрд. лева за изграждането на магистрала \"Хемус\", посочи още Йончева.  Зам.-председателят на ПГ на \"БСП за България\" Георги Свиленски изрази надежда час по-скоро да бъде получен отговорът от АПИ. \"Напомняме, че не сме се отказали от проверката от независима лаборатория на качеството на българските пътища и чакаме от АПИ да си свършат работата, а не с формални отговори да си мислят, че това ще бъде подминато. Ако нямат притеснения, очакваме договорът да ни бъде предоставен в рамките на днешния или утрешния ден\", отсече Свиленски.", "date": "2019.01.14", "title": "БСП намеква за връзка с Гинка Върбакова при строежа на отсечка от АМ \"Хемус\""}
{"url": "https://www.actualno.com/ruse/deca-ot-ruse-se-uchat-na-tolerantnost-kym-drugite-i-otgovornost-kym-prirodata-news_716100.html", "text": "  Положителни резултати отчита Община Русе по проект „Богатството на различията – приобщаващо образование за интелигентен растеж“ по ОП „Наука и образование за интелигентен растеж 2014-2020“. Отлична подготовка за първи клас показват над 600 малчугани, оценени с двете максимални нива по скалата на Уекслер за детска интелигентност. Децата от детски градини: „Детелина“, „Снежанка“, „Звездица“,  „Русалка“, „Зора“ и „Незабравка“ вече са в първи и втори клас на 6 русенски училища. В подготовката на всяко от тях са участвали педагог, психолог, логопед и кинезитерапевт, които са дали комплексна оценка на обучаваните да откриват смисъла на извършваните дейности за физическото си, интелектуално, социално и емоционално развитие. Това е постигнато чрез стартови и финални тестове и игрови модели.     Над 900 деца и родители са участвали в образователни, творчески и спортни събития, в които изграждат стабилна връзка между семейството и образователната система. В детските градини са приложени модерни образователни методи, в унисон със съвременните потребности на децата и държавния образователен стандарт.   В продължение на две години и половина педагози прилагат иновативни подходи за предучилищна подготовка с акцент към личността на детето и специфичните му възможности, дарби и интереси. Ученето чрез игра и образование сред природата, вдъхновява децата да разгръщат потенциала си в естествена среда.\r\nШест образователни екскурзии до исторически забележителности, 3 тридневни зелени училища, 58 локални и общи събития, 36 спортни игри и състезания, 26 творчески работилници и лаборатории за откриватели, 50 срещи с етнолози и зоолог, посещения на музеи, библиотека, детска опера, детски симфонични концерти и образователни филми сближават три випуска деца, родители и учители. Специалисти от Сдружение Център „Динамика“ подобряват говорните умения, но и физическата издръжливост и  устойчивостта към здравни проблеми.  Всичко това допринася за по-добро качество на обучение, творчески прояви, възпитаване на добронамереност и съпричастност към различните, отговорност към природата и стремеж към познание и личностно развитие.", "date": "2019.01.14", "title": "Деца от Русе се учат на толерантност към другите и отговорност към природата  "}
{"url": "https://www.actualno.com/starazagora/objaviha-gripna-epidemija-v-oblast-stara-zagora-news_716101.html", "text": "  Заради , Регионалната здравна инспекция обявява Резултатите от изследвани проби на болни показват наличие на циркулация на грипен , а засегнатите са от всички възрастови групи.     За прекъсване на епидемичната верига и за ограничаване на заболеваемостта от грип и ОРЗ сред учениците РЗИ - Стара Загора, ще предлoжи на Регионалното управление на образованието . Здравната инспекция препоръчва лечебните заведения за болнична помощ да преустановят свижданията, а тези за извънболнична помощ - медицинските, диагностично-консултативните центрове и центровете за спешна медицинска помощ, при възможност да разкрият грипни кабинети. Препоръчва се да спрат работата си женските и детските консултации и да се преустанови провеждането на плановите профилактични имунизации и реимунизации и да спре профилактичната дейност.   РЗИ напомня на всички лечебни заведения, че е важно .        ", "date": "2019.01.14", "title": "Обявиха грипна епидемия в област Стара Загора"}
{"url": "https://www.actualno.com/interest/predstoi-izgrajdaneto-na-syvremenna-nauchna-laboratorija-v-bylgarskata-poljarna-baza-news_716046.html", "text": "  \"Предстои в българската полярна база да изградим съвременна научна лаборатория\" Това каза директорът на Българския антарктически институт и ръководител на 27-ата антарктическа експедиция проф. Христо Пимпирев в интервю за Агенция „Фокус“ за експедицията.     По думите му по този начин българските изследвания ще бъдат напълно конкурентни на изследванията на всички силни антарктически държави. Той уточни, че се изпълнява национална полярна програма, която е приета с решение на Министерски съвет.   \"Имаме държавна задача в Антарктида. Не задоволяваме научното си любопитство, а правим изследвания, които са важни за цялото човечество и работим заедно с наши колеги от цял свят. В момента имаме учени от нови държави, които не са работили досега на българската база. Някои от тях за пръв път, стъпващи на ледения континент\", каза проф. Пимпирев. По думите му страната ни има какво да предложи – своята база, която е една инфраструктура. Проф. Пимпирев допълни, че с Министерство на образованието работи отлично.\r\n\"Има 29 държави от цял свят, които са консултативни и които управляват този континент. Основното ударение в изследванията са научните, подпомагането им от логистиката и съответно външната политика на всяка държава. Така че две министерства са основни. Това е Министерство на външните работи и Министерство на образованието и науката. Ние работим отлично с тях, специално с министър Вълчев и дирекция „Наука“, каза още проф. Пимпирев.  Според него се очакват успехи през тази година в антарктическата експедиция, защото сътрудничеството с институциите е много ефективно.", "date": "2019.01.14", "title": "Предстои изграждането на съвременна научна лаборатория в българската полярна база "}
{"url": "https://www.actualno.com/business/kak-shte-se-svalja-cenata-na-industrialnija-tok-s-tok-ot-dyrjavni-proizvoditeli-news_716105.html", "text": "  Ще бъдат осигурени допълнителни количества ток за свободния пазар. Това стана ясно след за индустриалния ток.     Оказа се обаче, че по думите на Теменужка Петкова . .   Петкова посочи и, че що се отнася до ТЕЦ \"Марица Изток 2\", дружеството трябва да си осигури приходи, за да си плаща въглеродните емисии. Трябва да създаден такава организация на работа, че да може дружеството да си гарантира приходите, многозначително каза енергийният министър. Никой не е казал, че ТЕЦ-ът трябва да работи на загуба, добави тя.\r\nИначе поне по сегашната оценка най-голяма възможност \"изглежда\" има точно ТЕЦ \"Марица Изток 2\" - за сегмента \"Ден напред\".  Бизнесът трябва да каже какви допълнителни продукти очаква да види що се отнася до дългосрочните договори, уточни още председателят на КЕВР Иван Иванов. Той поиска да се премахне експортната такса за тока чрез промяна в закона, за да може да има свързване на енергийни борси с Югоизточна Европа. Най-напреднали са разговорите с Македония за обединение със сегмента \"Ден напред\", както и с Румъния за сегмента на търговия в рамките на деня (бел. ред. - третият сегмент са дългосрочните договори ). По принцип обаче свързаността е част от европейските ни ангажименти.\r\nНа въпрос защо щом борсата работи нормално, се вземат \"черезвичайни мерки\", отговорът на Теменужка Петкова беше, че днес се обсъдила причината за търсенето при т.нар. технологични загуби и търсенето на ток въобще. , по думите на Петкова. Тя добави и, че при по-студено време било нормално технологичните загуби да са по-големи.   В рамките на 7 дни трябва да се представят всички предложения за мерки, а след това ще има втора среща, за да бъдат обсъдени.    ", "date": "2019.01.14", "title": "Как ще се сваля цената на индустриалния ток - с ток от държавни производители"}
{"url": "https://www.actualno.com/burgas/espertiti-syvetvat-ne-gonete-i-ne-snimajte-vidri-ako-gi-vidite-na-burgaskija-plaj-news_716092.html", "text": "  На няколко пъти в района на бургаския залив бяха забелязани видри. Животните веднага станаха обект на голям интерес и множество снимки. В резултат на това, плашливите видри се дезориентират и тръгват към града, където става още по- опасно за тях. Видрата е защитен вид и е включена в приложение три от закона за биоразнообразието.     За още информация по случая се обърна към Милена Ярмова, главен експерт в отдел „Биоразнообразие, защитени територии и зони“ към РИОСВ Бургас. Ето какво съветва специалистът:„ Ако забележи животно на плажа, не го гонете и безпокойте, по никакъв начин.То е дошло тук за да търси храна. Сладководните басейни са неговата естествена среда, но когато те замръзнат, видрите са принудени да търсят храна и в морето. Това е най-вероятната причина да бъдат видени в морската зона на Бургас“. Предположението на експертите е, че животните са най-много две, а няма нашествие, каквито мнения бяха изразени в социалните мрежи.  „Видрите обикновено живеят по отделно, но понякога може да е женска с малките, която е намерила храна в залива.“\r\nЕдна от видрите е намерена в градинка до пристанището, където се е скрила от страх. Тя е предадена на зоополицията в отдел „Екология“ на община Бургас. Животното ще бъде освободено и пуснато на подходящо за него място.", "date": "2019.01.14", "title": "Еспертити съветват: Не гонете и не снимайте видри, ако ги видите на бургаския плаж"}
{"url": "https://www.actualno.com/pleven/oblastnijat-upravitel-na-pleven-v-regiona-njama-predpostavki-za-situacii-kato-vyv-vojvodinovo-news_716087.html", "text": "  \"Смятам, че в Плевенска област няма предпоставки за ситуации като тази в село . През последните няколко години проблемът с ромските гета в голяма степен беше решенЮ. Така областният управител на Плевен Мирослав Петров отговори на въпрос на има ли в региона места, населени незаконно от роми.     Петров е бивш директор на плевенската Областна дирекция на вътрешните работи. В близо 25-годишната си  кариерата като служител на МВР многократно се е сблъсквал с проблемите, които създават ромските общности.   \"Най-критично беше положението в село Мечка. Там бяха разселени т.нар. \"гръцки\" цигани, които преди 25 години бяха изгонени от село Подем. Те са с най-ниския социален статус – ниско интелигентни, неграмотни, женят се помежду си по роднински. Срещу голямата престъпност в Мечка се взеха доста мерки – с постоянно полицейско присъствие, с видеонаблюдение, с изпълнението на програма за работа с тази общност и др. Сега там ситуацията е чувствително по-спокойна. В бюлетина на Областната дирекция на МВР няма отчетено завишение на извършените престъпления в Мечка – на непрекъснати кражби и грабежи, както беше в близкото минало.\r\nДругото село с многобройно ромско население в региона е Буковлък. Там през 2012 година имаше сериозна конфликтна ситуация. По това време главен секретар на МВР беше Калин Георгиев. С него отидохме в селото и още тогава бяха описани всички незаконни постройки. Отделно с представители на ВиК и енергото там бяха описани всички случаи на неправомерно присъединяване към мрежата. След това започна процедура по узаконяването на постройките. Създадоха кризисен щаб, а кметът на Буковлък Росен Русанов се ангажира да придвижи процедурите. Бутнаха само няколко къщи, които не бяха в регулация. И там ситуацията на е такава, като във Войводино.  Още докато бях в системата на МВР, анализирахме ромските общности в градовете Левски и Долни Дъбник. Тези общности са много характерни. Те са по-богати, \"бизнесът\" им е предимно да изпращат джебчии в чужбина. Голяма ромска общност има и в град Славяново, но тя не създава сериозни проблеми\", обобщи Мирослав Петров.", "date": "2019.01.14", "title": "Областният управител на Плевен: В региона няма предпоставки  за ситуации като във Войводиново"}
{"url": "https://www.actualno.com/society/manolova-se-obyrna-kym-konstitucionnija-syd-zaradi-cenata-na-vodata-news_716050.html", "text": "  Точно както се закани миналата седмица, омбудсманът внесе срещу текстовете за формирането на единна цена на водата от Закона за ВиК услугите, става ясно от съобщение на пресслужбата на народния защитник.     Според Манолова в случая има нарушение на Конституцията, защото единната цена за една цяла обособена територия не отразява много фактори при формирането на стойността на водата в отделни населени места. Не се държи сметка за инвестицията, за качеството, дали доставката се прави гравитачно или чрез помпи (например Добрич), смята омбудсманът, като уточнява, че всъщност не се вземат предвид действително направените разходи от съответното ВиК, както е било преди 2015 година. За пример тя дава друга част от закона - за цената за отвеждане на отпадъчните води, която може да се определя диференцирано. Такава опция няма за питейната вода.   Достъпът до вода трябва да бъде защитен  от  закона, намесата по  отношение  на  същия да е  наложена  от повелителна социална нужда и тя да е пропорционална на преследваната от него цел, казва Манолова.\r\n\"В случая, чрез заложеното в чл. 14, ал. 2 от закона правило за определяне на единна цена на обособена територия, подходът на законодателя е неоправдан социално и небалансиран, не отчита обществения интерес и правата на потребителите на услугите и не задоволява изискването за справедливост\", пише Манолова в жалбата до КС.  Становището на омбудсмана, изразявано нееднократно, е, че увеличението на цената на водата е несправедливо, защото то не води до подобрение нито на качеството на услугата, нито на качеството на водата. По думите ѝ гражданите спонсорират ВиК дружествата, които могат да си позволят загуби и течове, защото потребителите са тези, които плащат сметката.", "date": "2019.01.14", "title": "Манолова се обърна към Конституционния съд заради цената на водата"}
{"url": "https://www.actualno.com/starazagora/preduprejdavat-za-uchebni-strelbi-na-tulbeto-v-kazanlyk-news_716043.html", "text": "  Тази седмица започват учебни стрелби на територията на учебен център „Тюлбето“ в Казанлък. Тренировките ще се провеждат между 8:00 и 17:00 часа. За да си предотвратят инциденти от военно формирование 22 180 предупреждават, че      Първите военни тренировки ще се провеждат на 15 и 16 януари, вторник и сряда. Следващата седмица ще има тренировки на 21, 23, 24 и 25 януари. В последната седмица на месеца учебни стрелби ще има на 28, 29, 30 и 31 януари\r\nВ посочените дни и забранено движението на хора, животни и машини в района на учебен център „Тюлбето“. Преди стрелбите ще бъдат разставени постове на отцепление. На нарушителите на забраната ще бъде търсена съдебна отговорност на основание .   ", "date": "2019.01.14", "title": "Предупреждават за учебни стрелби на \"Тюлбето\" в Казанлък"}
{"url": "https://www.actualno.com/curious/top-10-myjki-i-top-10-jenski-imena-na-genii-news_714436.html", "text": "        Използвайки данни за над 14 000 философи, математици, учени, писатели, художници, композитори, поети, нобелови лауреати и други знаменити личности, от там са установили кои са 10-те мъжки и 10-те женски имена, които са най-често срещани сред гениите. Става дума за наименования, традиционни за англоговорящите държави.    На първо място сред мъжките имена е Джон, а сред женските – Мери. Не сме сигурни дали причината не е просто, че са най-популярните имена на Запад. Но ако все пак държите да кръстите детето си с „умно“ име и нямате против модата на западните названия – ето и класациите.   1. Джон\r\n2. Робърт       3. Уилям\r\n4. Чарлз\r\n5. Дейвид\r\n6. Джеймс\r\n7. Ричард      8. Йохан\r\n9. Джордж\r\n10. Пол ", "date": "2019.01.14", "title": "Топ 10 мъжки и топ 10 женски имена на гении"}
{"url": "https://www.actualno.com/burgas/pomorie-ne-zabravja-poeta-napisal-dve-hubavi-ochi-news_716029.html", "text": "  141 години от рождението на Пейо Яворов отбелязаха в Поморие. Градът се гордее с факта, че един от най-големите български поети е част от неговата история.     От 1899 до 1900 година Яворов живее и твори в някогашно Анхиало. Това е най-яркият период от живота на твореца. Вдъхновен от една хубава българка, той написва поемата „Калиопа“ и други свои произведения, които остават завинаги в литературната съкровищница. Този период се счита за творческия дебют на символиста.   Жителите на морския град винаги са показвали своето преклонение и почит към Яворов. На паметника му винаги има цветя. И тази година светлата дата беше почетена от граждани, общински съветници, кметът на града, гости. В памет на Яворов на 15 януари от 17.30 часа, в ГХГ „Дечко Стоев“ ще се проведе среща с литературоведа Георги Райков.", "date": "2019.01.14", "title": "Поморие не забравя поета, написал „Две хубави очи“"}
{"url": "https://www.actualno.com/business/donchev-objasni-zashto-ninova-greshi-za-porednata-otsechka-na-am-hemus-news_716058.html", "text": "  Няма нарушение и държавна помощ за на участъка от АМ \"Хемус\" между Боаза и Велико Търново (134 километра). В това е убеден вицепремиерът Томислав Дончев, който коментира темата на влизане за събитието „Три перспективи за  бъдещето на обединена Европа” в НДК, предаде репортер на .     Дончев се спря на въпроса заради заканата на лидера на БСП Корнелия Нинова да се обърне към Европейската комисия, понеже това било нерегламентирана държавна помощ, тъй като не се пуска обществена поръчка. Законът за обществените поръчки (ЗОП) позволява изключения, когато дружеството, което ще строи, е собственост на възложителя – защото възложителят го управлява, защити Дончев намерението на правителството.   \"Има категоричен текст в Закона за обществените поръчки за приложимата европейска директива, където детайлно е описана процедурата. Ако едно дружество 100% собственост на възложителя, тогава може да не се прилага плътната процедура по реда на ЗОП, но това също е режим в самия закон и няма държавна помощ\", каза Дончев.\r\nОт АПИ пък побързаха да уточнят, че \"Автомагистрали\" ЕАД, което ще строи отсечката, няма сключени договори с подизпълнители.  На събитието за бъдещето на Европа гост е и лидерът на Партията на европейските социалисти (ПЕС) Сергей Станишев. Той не видя проблем що се отнася до Истанбулската конвенция, макар БСП да не я подкрепи и се обърна към журналистите, че ако продължават да се съмняват, скоро може би ще поставят въпроса дали БСП трябва да е член на ПЕС.", "date": "2019.01.14", "title": "Дончев обясни защо Нинова греши за поредната отсечка на АМ \"Хемус\""}
{"url": "https://www.actualno.com/society/dupka-do-dupka-mesec-sled-kraja-na-remonta-na-konstantin-velikov-v-stolicata-news_716053.html", "text": "  Гражданската организация Спаси София алармира за нов некачествен ремонт в столицата. Този път активистите разпространиха снимки, показващи . Те сигнализират, че по асфалтовата настилка, пусната в експлоатация само преди месец, са се появили множество , , а .     \"Трасето на 15 септември, след което срокът се измести за декември. След няколко месечен ремонт, създал хаос и затруднения на хиляди столичани, отново сме в началото - трасето се нуждае от повторно затваряне и преасфалтиране\" - казва Андрей Зографски.   Припомняме, че през октомври, тогавашният зам.-кмет по транспорта, Евгени Крусев, отстрани фирма \"Амфисия\" заради некачествено строителство и възложи на общинското дружество Софинвест да завърши проекта. Малко след това, на обекта се появи техника и работници на Щрабаг, които фрезоваха и преасфалтираха целия участък, а движението на градския транспорт беше пуснато на 1 декември.  От \"Спаси София\", които неколкократно са внасяли официални предложения до Столичната община как булевардът да бъде проектиран и ремонтиран, настояват кметът на София - Йорданка Фандъкова, да даде ясни отговори за това чия е отговорността за некачествения и повтарящ се ремонт и с колко са глобени двете фирми. „Колко още некачествени ремонти ще трябва да изтърпим, за да вземе Столичната община адекватни мерки и да спре подигравката с времето и парите на софиянци? Какво, освен пълно нехайство на столичната администрация показва този безкраен ремонт?” - пита Борис Бонев, обяснявайки, че трасето осеяно с дупки и неравности може да бъде опасно за пътуващите в градския транспорт и изисква незабавно вземане на мерки, поне за временно спиране на разпада.\r\nОт Спаси София се обръщат към и.д. зам.-кмет по транспорта, г-н Дончо Барбалов, с призив на пролет да бъдат осигурени необходимите средства за цялостен и качествен ремонт на споделеното трамвайно трасе, включващ подмяна на старите релси и поставяне на виброизолация, за да се избегне повторното отваряне на дупките и нов ремонт на ремонта.   ", "date": "2019.01.14", "title": "Дупка до дупка месец след края на ремонта на \"Константин Великов\" в столицата"}
{"url": "https://www.actualno.com/society/sriv-v-sistemata-na-kat-sprja-izdavaneto-na-lichni-karti-news_716052.html", "text": "  Тази сутрин е възникнал технически проблем в информационната система за издаване на българските документи за самоличност. Веднага са предприети действия за своевременното му отстраняване, съобщиха от МВР.     Временно не се извършват административни услуги, свързани с издаване на лични документи, в това число и свидетелства за управление на МПС.   От МВР поднасят извинения за причинените неудобства.", "date": "2019.01.14", "title": "Срив в системата на КАТ спря издаването на лични карти"}
{"url": "https://www.actualno.com/curious/sedmichen-luboven-horoskop-za-14-18-januari-news_716044.html", "text": "        Вътрешни съмнения и подозрения биха могли да застрашат хармонията във връзката ви. Опитайте се да контролирате емоциите си, докато овладеете мислите си. Не говорете твърде много, защото напрежението ще ескалира лесно. Седмицата ви предлага възможност да си дадете сметка от какво се нуждаете в любовта. Може би не можете да намерите баланса между желанията си и това, което партньорът ви дава.   Половинката ви ще се опитва да ви контролира и да налага мнението си. Подходете с разбиране и комуникация, защото това поведение е породено от несигурност, а не от желание за власт.     Ще успеете да дадете свобода на вашите сексуални фантазии. А най-хубавото е, че цялата тази интимност ще върви ръка за ръка с духовна връзка. ", "date": "2019.01.14", "title": "Седмичен ЛЮБОВЕН хороскоп за 14-18 януари"}
{"url": "https://www.actualno.com/society/imitirashtite-mlechni-produkti-veche-na-otdelni-shtandove-v-magazinite-news_716063.html", "text": "   През юли месец миналата година правителството прие специфичните изисквания към млечните продукти, касаещи, както условията и начините на предлагане на имитиращите продукти, така предоставяне на повече информация относно техните характеристики.      . Сред останалите изисквания са на етикетите с големи букви да пише, че продуктът е имитиращ, ясно трябва да е посочена и заместващата съставка - растителна мазнина или протеин от немлечен продукт, както и неговото количество.   Неотговарящите на тези изисквания продукти трябва да се изтеглят от търговската мрежа, а Българската агенция по храните (БАБХ) ще бъде отговорна за спазването на правилата.", "date": "2019.01.14", "title": "Имитиращите млечни продукти - вече на отделни щандове в магазините"}
{"url": "https://www.actualno.com/smolyan/izgorja-emblematichna-krychma-v-rodopite-news_716056.html", "text": "  Оставена без надзор камина изпепели механата на ловна вила „Бурето“, съобщиха от полицията.     Сигналът за пожара бил подаден в 5,50 часа в събота срещу неделя. Пламъците са унищожили около 80 кв.м. покривна конструкция, 70 кв.м. навес. Паднала е мазилката от около 100 кв. метра, изгорени са мебели, бяла и черна техника. Спасена е една сграда, допълват от полицията.    Вилата се намира близо до смолянското село Требище, а в емблематичната кръчма се събират ловджиите от местната дружинка. Гости в механата са били стотици туристи и политици от всякакъв ранг. Тя е висока около 5 метра и представлява огромно буре.  Кметът на село Търън Търън Явор Говедаров разказва, че имали гости до късно. Когато последната група си тръгнал, в хижата останали четирима човека. По някое време мъжете усетили, че механата гори.\r\nТой обясни, че кръчмата е изгоряла, но пък сградата със спалните помещения е спасена.   ", "date": "2019.01.14", "title": "Изгоря емблематична кръчма в Родопите"}
{"url": "https://www.actualno.com/crime/kursanti-ot-nacionalnija-voenen-universitet-sa-bili-napadnati-na-pytja-news_716066.html", "text": "   Това съобщиха от пресцентъра на Министерството на отбраната.     Автомобилът им е засечен от друг автомобил. След принудителното спиране, нападателят излиза от автомобила си и нанася удари с брадва по предното стъкло на колата на курсантите. След подаден сигнал на телефон 112 служителите на МВР са издирили и задържали нападателя им. По случая е образувана проверка, а нападателят е задържан за 24 ч. в Районното управление на МВР-Казанлък.    Лицето е от ромски произход и до момента има – множество кражби, сред които кражби с взлом; хулигански прояви, сред които и нанасяне на средна телесна повреда; възпрепятстване на органите на властта и няколко влезли в сила присъди. Има данни, че той е извършител на още 11 престъпления, за които се очаква да му бъдат повдигнати обвинения.\r\nПрипомняме, че наскоро младежи от ромски произход пребиха командос в след спор на пътя. Това доведе до протести в селото и провокира събаряне на незаконни постройки. Министърът на отбраната пък предизвика противоречиви реакции със свои изказвания срещу ромското малцинство у нас.  ", "date": "2019.01.14", "title": "Курсанти от Националния военен университет са били нападнати на пътя"}
{"url": "https://www.actualno.com/burgas/nacionalnijat-flag-da-se-vee-nad-burgas-v-praznichnite-dni-news_716062.html", "text": "  Българското знаме да се издига над Бургас в празнични дни. Това предлага в докладна записка общинският съветник Георги Дракалиев.     Неговата идея е знамената да бъдат стотици, за да се се подсили патриотичният ефект. Той посочва, че по време на коледните и новогодишните празници, украсата на града е допринесла за по-добрия вид и празнична нагласа на жителите и гостите на Бургас. Според Дракалиев, същото може да се случи и със най-големият символ на държавността – националният трибагреник.   Георги Дракалиев счита, че българският национален дух трябва да се издига високо, а за това е нужно да се използват и символите. Историята на България трябва да се пази, почита и предава на бъдещите поколения, казва Дракалиев и е убеден, че това може да се постигне по различни начини. Според общинският съветник, този подход не изисква голямо финансиране от общинския бюджет и това го прави още по-подходящ. Знамената ще бъдат използвани многократно, а ефектът забележителен.  ", "date": "2019.01.14", "title": "Националният флаг да се вее над Бургас в празничните дни"}
{"url": "https://www.actualno.com/goodnews/bylgarka-izgrja-na-koricata-na-modnata-biblija-vogue-news_716071.html", "text": "  Българка украси корицата на модната библия VOGUE. Става въпрос за топмодела Ивелина Чоева, която гордо застана на корица на най-популярното списание за мода в света.     21-годишната българка е лице на януарското специално издание на модната библия в Украйна, в което е пубикуван годишния хороскоп за 2019. 12-те кадъра за ексклузивната фотосесия са били реализирани в Париж, в студио  Deux Choses Lune. Главен фотограф е световноизвестния Лукас Пуковец в екип с криейтив директор Соня Кваша и стилистът Джули Пелипас. Концепцията на фотосесията е изключително изчистена, а основен акцент в нея са бижута от последните колекции на престижни брандове като Bvlgari, Chopard и Cartie. Ивелина се занимава с мода от 2011 година. След като завършва Езиковата гимназия в гр. Хасково продължава образованието си в престижния университет UEL в Лондон, където изучава специалност \"Бизнес и Маркетинг\" с насока в модния бизнес. Тя е снимала за световноизвестни брандове и е участвала в кампании на Fendi, Loreal, Max Factor, Tresseme, Samsung и много други. Успоредно с това родната красавица е заснела впечатляващи едиториали за модни списания като Harper’s Bazaar, Cosmopolitan и Glamour. Пътувала е за модни ангажименти в Милано, Истанбул, Париж, Лондон, Банкок, Дубай и Ню Йорк.  Ивелина притежава невроятна харизма и уникално излъчване, които са ключът към нейния успех. Именно това впечатлява и международния екип на VOGUE, които я избират за корицата на специалното издание на модната библия. \"Модата за мен е призвание. Красотата  да изразиш и пресъздадеш копнежите и мечтите на умовете в модната индустрия, както пред камера, така и да седиш  редом до тях, за да измисляте как да позиционирате и развиете определен бранд на пазара. Мога смело да кажа, че съм видяла доста от кухнята на модната индустрия\", споделя амбициозната красавица.    В момента Ивелина работи в Лондон като маркетинг специалист за два световноизвестни модни бранда. Благотворителността също не е чужда за нея, а скоро предстои  да представи новите си проекти и в България.", "date": "2019.01.14", "title": "Българка изгря на корицата на модната библия VOGUE"}
{"url": "https://www.actualno.com/balkani/cipras-njama-da-se-otteglim-ot-dogovora-ot-prespa-news_716067.html", "text": "  Гръцкият премиер Алексис Ципрас изрази решимостта си да стигне до край с Договора от Преспа, като заяви, че Гърция няма да се оттегли от него, предаде БГНЕС.     На конференция, посветена на Договора за Преспа, след оставката на Панос Каменос от коалиционното правителство Ципрас заяви, че със споразумението Гърция се е освободила от логиката на национализма и квази-патриотизма по такъв критичен национален въпрос.   Това става само два дни след гласуваните в Скопие промени в конституцията. Ципрас поздрави и македонския си колега Зоран Заев за постигнатото.\r\n“Същото постигна Зоран Заев и неговото правителство приключвайки целия опит със смело преразглеждане на конституцията, което гарантира дългосрочния характер на това споразумение.  Позволете ми да поздравя министър-председателя на Северна Македония Зоран Заев за куража, за проявената смелост от началото до края на този процес.\r\nПоздравявам го, защото не се оттегли под натиска на националистическите протести на омраза, организирани от ВМРО-ДПМНЕ, партньор на “Нова демокрация” в Европейската народна партия, които инвестираха в насилие и предизвикаха политическа аномалия, опитвайки се да унищожат този исторически опит”, каза гръцкият премиер.   „Искам да предам послание на гръцките граждани и особено на всеки гръцки гражданин, който мисли свободно, независимо от политическите си убеждения.    Както там [в Македония] не се оттеглиха, ние също няма да се оттеглим. Казвам това, защото със сходни планове за политическа дестабилизация, се сблъскваме и тук, в нашата страна, още от първия момент“, каза Ципрас\r\nТой очерта проблемите, с които Гърция трябва да се справи, като посочи речта на омразата, но също така и последния случай с публикуването на лични данни на депутатите, които подкрепят споразумението от Преспа.\r\nГръцкият премиер заяви, че споразумението е историческо, национално полезно и патриотично.   ", "date": "2019.01.14", "title": "Ципрас: Няма да се оттеглим от Договора от Преспа"}
{"url": "https://www.actualno.com/pleven/arheopark-s-ribarski-selishta-ot-pet-epohi-shte-pravjat-v-nikopol-news_716077.html", "text": "  Археопарк с пет компонента на точни елементи от крайбрежни рибарски селища ще изгради община Никопол по трансграничен проект. Мини рибарските селища ще са от пет епохи – старокаменна, каменномедна, бронзова, римска и средновековна.     Планирано е да се възпроизведат части от материалната стопанска и битова култура на съответните исторически пластове.  Археологическият обект „Скална църква“ се намира на разстояние около 700 м от входа на съществуващия дърводелски цех в крайбрежните варовикови скали край река Дунав, източно от град Никопол.\r\nЗа да се достигне до него, трябва да се премине по ул.”Александър Стамболийски”, която е с асфалтова настилка до входа на дърводелския цех и оттам по земен, скален и неравен път се стига до обекта. Липсата на път, особено след валежи, прави обекта недостъпен както по суша, така и по вода, тъй като няма удобно място за пристан на малки плавателни съдове.    Местната администрация е финализирала процедурата по възлагане на инженерингова обществена поръчка – за проектиране и СМР, която е разделена на две обособени позиции. Първата е за изграждане на път до археологическия обект „Скална църква“. За негов изпълнител е избрана фирмата „Ратек“ ООД – София, а договорът е на стойност 2,8 млн. лв. без ДДС.\r\nПо препоръка на „Геозащита Плевен“ ЕООД, предвид „развитите геодинамични процеси по склона, преди изпълнението на строежа трябва да се извърши детайлно инженерно-геоложко проучване. Целта е да се определи геодинамичния риск в района, предвиден за строителство.   Същинската част на проекта обаче е във втората обособена позиция. Тя е за изграждане на музей на открито – археологически парк „Пристани на времето“.\r\nЗа него е предназначен терен площ 3 182 квадратни метра.\r\nИсторическите и археологически факти локализират крайбрежието на град Никопол като най-подходящ район за подобен обект, поради факта че той съдържа артефакти от тези епохи, концентрирани на неговата ограничена територия.\r\nТук животът не е преставал от среднокаменната епоха до Средновековието: от най-древното рибарско поселение по поречието на река Дунав, открито досега в Европа – от среднокаменната епоха /40 000 – 10 000 г.пр. Хр./, до средновековен Никопол /14 в.сл.Хр./ - един от най-оживените търговски и културни центрове на своето време.\r\nВ непосредствена близост до днешен Никопол и по неговото крайбрежие ще бъдат изградени автентични реконструкции на характерни архитектурни фрагменти от рибарски селища и прилежащи им крайбрежни пристани от пет далечни една от друга епохи. Тези исторически пристани ще функционират реално и днес. Ще са оживени от местни рибари и занаятчии. Те ще запознават своите посетители, плавайки на реконструирани дървени плавателни съдове, с приказни и напълно реални, обмазани с глина хижи, домове, части от каменни зидове на пазарища, сред един уютен лабиринт от среднокаменна, меднокаменна, бронзова, римска и средновековна епоха.\r\nЗа изпълнител на втората обособена позиция е избрано обединение „Стройкомерс Дизайн“, участници в което са фирмите „Стройкомерс Плевен“ ЕАД и „Ар Си Дизайн“ ЕООД – София. Договорът на обединението е на стойност 1 295 431 лв. без ДДС. Изпълнението на дейностите трябва да бъде приключено до 30.07.2019 година.\r\nПроектът „Пристани на времето“ на община Никопол е финансиран от програма INTERREG V-A Румъния- България по съвместен проект „The Bridges of Time“. Партньори по него са общините Никопол и Турно Магуреле (Румъния).", "date": "2019.01.14", "title": "Археопарк с рибарски селища от пет епохи ще правят в Никопол"}
{"url": "https://www.actualno.com/varna/hiljadi-varnenci-shte-sa-bez-voda-dnes-news_716051.html", "text": "  Днес, 14 януари, хиляди жители на морската столица ще останат без вода днес, поради реконструкция на бул. „Васил Левски“ и планово изграждане на нови връзки от фирма „Хидрострой“. Това съобщиха от ВиК-Варна.     Варненци ще са на сухо от 9 до около 24 часа. Частично спиране на водата ще има в карето заключено между: стадион Спартак, ХЕИ, НАП, Спортна зала, Икономически университет, Червения площад, Полиграфията, Кооперативния пазар, Експрес Банк, Лятно кино Тракия, стадион Спартак\r\nРайоните без вода ща са: карето между – бул. „Ян Палах“, бул.“Васил Левски, ул. „Царевец“, бул. „8-ми Приморски полк“, бул. „Мария Луиза“, бул. „Хр. Ботев“, ул. „Д-р Пискюлиев“, ул. „Отец Паисий“.", "date": "2019.01.14", "title": "Хиляди варненци ще са без вода днес"}
{"url": "https://www.actualno.com/business/petkova-posyvetva-biznesa-da-kupuva-tok-v-dylgosrochen-plan-za-da-mu-e-evtino-news_716078.html", "text": "  Не знам да има предприятия, затворили заради скъп ток. Това каза енергийният министър Теменужка Петкова.     Преди поредната среща за стойността на електричеството за индустрията, Петкова коментира, че на борсата само 10% от тока се търгува в т.нар. сегмент \"Ден напред\". Именно там се забеляза най-рязко покачване на цената на тока. , посочи Петкова в сутрешния блок на БНТ.   В коментар заради обаче председателят на АИКБ Васил Велев заяви, че \"дългосрочните договори се прекратяват масово от доставчиците или едностранно се вдига цената\". На въпрос защо тогава бизнесът търси помощта на държавата и конкретно на Теменужка Петкова, а не се обърне към съда, г-н Велев все още не е отговорил. Той не отговори и на въпрос дали има как такива дългосрочни договори да се прекратяват правомерно.   на голяма част на търговете, организирани от трите държавни дружества - АЕЦ \"Козлодуй\", ТЕЦ \"Марица-изток 2\" и НЕК, не се явили купувачи.   \"Пазарът на електрическа енергия в България е организиран в два сегмента - единият е регулираният пазар, на който са битовите потребители, и на който е малкият бизнес, който е присъединен към мрежи ниско напрежение, и на свободния пазар е големият бизнес, голямата индустрия. Колегите, които оперират на този пазар, закупуват електрическа енергия от българската независима енергийна борса\", поясни Теменужка Петкова каква е структурата в сектора.", "date": "2019.01.14", "title": "Петкова посъветва бизнеса да купува ток в дългосрочен план, за да му е евтино"}
{"url": "https://www.actualno.com/society/porednata-strategija-za-decata-tepyrva-trjabva-da-se-pogrijim-za-tjah-news_716113.html", "text": "  Към края на 2017 година само 16,9% от българското население са деца (до 17-годишна възраст) т.е. 1 192 746 деца. Това показват данни от пуснатата за публично обсъждане с хоризонт 2019 – 2030 година.     Осигуряването на условия за ефективно упражняване на правата и подобряване качеството на живот на децата като условие за свободното и пълноценното им личностно развитие – това е основната цел на Националната стратегия за детето с хоризонт 2008 – 2018 година. И в сегашния документ е записано, че вторият хоризонт от тази цел – .   Що се отнася до по-добрия живот на децата ни, съгласно стратегията – да намалим детската бедност и да създадем условия да не се разпространява (чрез социално нвключване), да може всички деца да получават образование – предучилищно и училищно, да работим за по-доброто им здраве и да ги насърчаваме да вземат участие, когато изработваме политики за правата и отговорностите им. Постигането на тези цели обаче се затруднявало – нямало я необходимата статистическа информация, с която да се помогне. Затова и нямало достатъчна \"институционална и информационна свързаност при планирането\" и няма връзки с други стратегически документи, от други сектори, които също са свързани с доброто на децата ни. Съответно в новата стратегия се залага на нов дизайн на институционално взаимодействие.\r\nСъгласно заключенията в стратегията, най-уязвими са децата в семейства с три или повече деца, както и децата от ромската и турската етническа група.  Относно , 78,4% от децата в България за учебната 2017 – 2018 година са записани в детски градини, но целта е процентът да стане 90 на сто. Но децата в яслите (до 3-годишна възраст) са само 20%. А 12,7% от децата в страната напускат преждевременно образователната система.\r\nИначе остава и още една тревожна статистика – е два пъти по-висока в България, отколкото средната в ЕС, но за последните 14 години нашият коефициент е спаднал двойно. Има обаче области в страната, където детската смъртност е много по-висока от други области. Затова в стратегията е предвидено \" \". Друга цел е да се подобрят здравните услуги за бременни жени и майки на деца до 1-годишна възраст. Сред целите е и пълно покритие със задължителни ваксинации на децата.   ", "date": "2019.01.14", "title": "Поредната стратегия за децата - тепърва трябва да се погрижим за тях"}
{"url": "https://www.actualno.com/music/d2-s-premiera-na-novo-video-mars-i-ekskluziven-koncert-news_716110.html", "text": "  Музикантите от D2 ще зарадват своите почитатели с нов сингъл и видео, озаглавени „Марс“.     Официалната премиера на видеото ще се състои на 26 януари (събота), в столичния София Лайв Клуб, съпътствана от ударен лайв концерт с най-доброто от групата!\r\n„Марс“ е по музика и аранжимент на D2, a текстът е създаден от Руши Видинлиев, с когото групата работи и по предишния си сингъл „Егоист”. Песента е записана през лятото на 2018 г. преди Деян Каменов – Дидо да влезе в риалити шоуто „Фермата“, а клипът е заснет, малко след като вокалистът на D2 стана победител в шоуто.\r\nРежисьор на видеото е Валери Милев, който предлага на почитателите на хубавата музика уникално визуално пътешествие към далечните светове на „Марс“. В абсолютен синхрон със стилната визия на „Марс“ е и очарователното присъствие на красивата Радина Филипова – талисманът на българската художествена гимнастика.   Видеоклипът е реализиран с вдъхновяващата подкрепа на Nescafe Dolce Gusto, марката която още веднъж показва, че подкрепя българските артисти и култура, както и със съдействието на Националната обсерватория „Рожен“ и нейния директор - д-р Никола Петров. Във видеото музикантите от D2 са с най-актуалните модели очила на оптики Leonardo, и облечени с модерните костюми на Sergio Barone.\r\nВеднага след официалната премиера на „Марс“, D2 стартират и национално клубно турне в повече от двайсет български града.    Цени на билетите за концерта на D2:\r\nПредварителна продажба: 15 лева\r\nВ деня /на място: 20 лева\r\nБилети може да закупите и онлайн,  на eventim.bg  - от тук: ", "date": "2019.01.14", "title": "D2 с премиера на ново видео „Марс“ и ексклузивен концерт"}
{"url": "https://www.actualno.com/europe/anonimni-signali-za-zalojeni-bombi-na-ruski-letishta-news_716083.html", "text": "  Полицията в Москва проверява съобщения за заложени бомби на летищата Шереметиево, Внуково, Домодедово и Жуковски, съобщи ТАСС.     Специалните части проверяват летищата съвместно с кинолози. Летището работи в обичаен режим, евакуация не се провежда. В Домодедово са въведени допълнителни мерки за безопасност.   По информация на \"Интерфакс\" сутринта на 14 януари от търговския център \"Охотни ряд\" са били евакуирани 50 души след телефонно обаждане за бомба. От търговския център съобщиха, че това не отгваря на истината.\r\nПрипомняме, че през ноември 2018 година в Москва бяха евакуирани над 4 хил. души заради сигнали за поставени бомби.  През месеците септември-декември 2017 година в Русия се проведоха масови евакуации на търговски центрове, кинозали, учебни заведения, административни сгради заради анонимни сигнали.", "date": "2019.01.14", "title": "Анонимни сигнали за заложени бомби на руски летища"}
{"url": "https://www.actualno.com/cite/vyprosyt-s-romskata-integracija-e-oprjal-do-umruchni-bitki-ne-do-syveti-news_716017.html", "text": "  Такова обобщение даде водещата на сутрешния блок на Нова телевизия Аделина Радева предвид поредната порция коментари за ромската интеграция.     ", "date": "2019.01.14", "title": "Въпросът (с ромската интеграция) е опрял до юмручни битки, не до съвети "}
{"url": "https://www.actualno.com/curious/4-nachina-kak-da-preborim-zimnata-umora-news_716060.html", "text": "  Мрачното време и късия ден правят ежедневието ни много трудно. За да се справите с неприятната умора, трябва да си набавите нужната енергия. Много хора се оплакват, че през зимата се чувстват много зле и заради това, ние открихме няколко начина, с които ще можете да се справите със зимната умора.       Когато навън е тъмно, тялото ни започва да произвежда повече меланин, което води до нужда от сън. Това не е много приятно, особено когато имате толкова много работа за вършене. Вдигнете всички щори и пердета, за да може да влиза колкото може повече светлина от вън. Излизайте малко по-често навън, дори само една разходка по време на обедната почивка, може да увеличи притока на енергия и да ви накара да се чувствате значително по-добре.   Опитайте се да заспивате по едно и също време, както и да се събуждате по едно и също време. Трябва да спите по 8 часа на ден, като се опитайте да пропускате следобедната дрямка, защото тя само ще наруши графика ви. Не консумирайте кафе в късния следобед, за да можете да заспите на време вечерта. Също така се опитайте да сложите възможно най-далече телефона и да изключите телевизора, един час преди лягане. Най-добре ще е да почетете книга преди да заспите.     Да, определено рано сутрин не е особено приятно да се правят каквито и да е физически упражнения, но това със сигурност ще ви помогне и си заслужава поне да опитате. Научно доказано е, че упражненията рано сутрин спомагат за отделянето на хормона ендрофин, който също е наречен „хормона на щастието“. Можете да правите упражнения и вечер. Чрез тях ше разпуснете и ще заспите по-лесно. Вместо постоянно да посягате към чашата кафе, можете да се опитате да го замените с питателни храни, които ще ви дадат достатъчно енергия за пълноценен старт на деня. Захарните изделия не са подходящи за тази цел, защото след това, усещаме приток на енергия за много кратък период от време. Зърнените продукти увеличават приема на витамин В, което превръща храната в енергия. Също така зърнените храни са източник на въглехидрати с бавно отделяне, което ги прави по-засищащи от останалите закуски.", "date": "2019.01.14", "title": "4 начина как да преборим зимната умора"}
{"url": "https://www.actualno.com/kustendil/krajbi-i-narkotici-v-romskija-kvartal-na-kustendil-news_716102.html", "text": "  В края на миналата седмица, в кюстендилския ромски квартал - “Изток“ са регистрирани три престъпления. При извършена проверка в квартала, служителите на РУ Кюстендил откриват и изземат от 27-годишен мъж, близо четири грама хероин. Мъжът е задържан с полицейска заповед за 24 часа, по случая е започнато досъдебно производство, уведомен е и дежурен прокурор.     В РУ Кюстендил е заявена кражба на пари и накити от къща в кв. „Изток“. В навечерието на Нова година пък, в същия квартал е извършена и домова кражба. От дома на свои съседи, 37-годишен мъж отнел олекотени завивки, пердета, спални комплекти и тонколона. Част от откраднатите вещи са иззети от него. 37-годишният извършител е известен на полицията с множество противозаконни деяния, осъждан е. Работата по започнатото досъдебно производство продължава РУ Кюстендил, предаде кореспондент от града, за    ", "date": "2019.01.14", "title": "Кражби и наркотици в ромския квартал на Кюстендил"}
{"url": "https://www.actualno.com/balkani/sdelkata-kamenos-cipras-pozvoljava-na-premiera-da-upravljava-news_716010.html", "text": "  След шума от последните дни, който постави под въпрос бъдещето на сегашното правителство и ратификацията на Преспанския договор от Атина, премиерът Алексис Ципрас и коалиционният му партньор Панос Каменос по същество постигнаха съгласие да вървят по път, който е удобен и за двете страни и повече да не се заплашват, пише на интернет страницата си гръцкият всекидневник Kathimerini.     Като не направи една равносметка от онова, което в неделя бе обявено, но бе предварително договорена сделка, за всички е ясно, че правителството на СИРИЗА ще остане на власт, но с обновен мандат и въпреки критиките за начина, по който това мнозинство е ще се създаде.   Самата СИРИЗА има 145 депутати в гръцкия парламент и може да разчита на подкрепа от страна на Катерина Папакоста, заместник министър по въпросите за сигурността на гражданите, на Спирос Данелис, заместник председател на партия„ „Потами“, както и на четирима депутати от „Независими гърци“. Така гласовете, които си осигуряват за необходимото обикновено мнозинство, са 151 от 300-членен Парламент.\r\nСамо Панос Каменос, който е министър на отбраната, и неговият заместник Мария Коля-Царуха ще напуснат постовете си, пише агенция Фокус.  Все пак правителството трябва да премине и през вот на доверие, който ще се гласува в сряда или четвъртък в предстоящата седмица. И да продължи с подновен мандат въпреки критиките.\r\nВ същото време споразумението, постигнато между гръцкия премиер и напускащия кабинета му негов коалиционен партньор, индиректно, но ясно почти напълно гарантира, че Преспанският договор ще бъде ратифициран.   Зоран Заев призова гръцките законодатели да го одобрят, както стана известно от неговата съботна пресконференция. Най-вероятно на неговия призив да бъде отговорено.    Ципрас е решен да доведе до финал процесът от Преспа. Така той ще покаже на ЕС и на САЩ, че е реалистичен партньор, на когото може да се вярва.\r\nНа свой ред и Панос Каменос ще остане лидер на парламентарна група, тъй като според гръцкия закон са нужни 5 души да създадат самостоятелна група. Той ще продължи да се ползва от някои институционални блага. На следващите парламентарни избори той ще си гарантира отново депутатски кресла.", "date": "2019.01.14", "title": "Сделката Каменос-Ципрас позволява на премиера да управлява"}
{"url": "https://www.actualno.com/balkani/cipras-si-osiguri-oshte-edin-glas-ot-partijata-na-kamenos-news_716118.html", "text": "  \"Независими гърци\" не са единни в позицията си относно Договора от Преспа. Това показват постове в Twitter на досегашния министър на отбраната Панос Каменос. С репликите си в социалната мрежа той заклейми двама от членовете на партията, които са част от правителството - министърът на туризма Елена Кундура и зам.-министърът на земеделието Василис Кокалис.     \"За Василис Кокалис, макар и във фаза на преговори от Китай, за неговия глас по националния въпрос, е достатъчно и неговото намерение за смяна на позицията, за да бъде отстранен от парламентарната група на \"Независими гърци\", написа Каменос в профила си в Twitter, предаде БГНЕС.   По-рано заместник-министърът на земеделието Кокалис заяви чрез писмено изявление от Китай, където е част от правителствената делегация, че ще подкрепи правителството на Алексис Ципрас. \"Ще гласувам за доверието към правителството\", казва Кокалис .\r\nКокалис, заедно със своята съпартийка министъра на туризма Елена Кундура, е част от правителствена делегация в Китай. Министърът на туризма вече заяви, че подкрепя правителството, след което  Каменос през официалния си профил в Twitter я отстрани от депутатската  група на \"Независими гърци\". Двамата министри от \"Независими гърци\" не присъстваха на пресконференцията в Панос Каменос вчера, с която той изтегли партията от управлението - заради новото име на Македония.  По-късно тази седмица предстои вот на доверие на правителството в гръцкия парламент, както и гласуване за ратификация на Договора от Преспа.", "date": "2019.01.14", "title": "Ципрас си осигури още един глас от партията на Каменос"}
{"url": "https://www.actualno.com/society/api-maj-e-znaela-za-idvashtija-proval-s-e-vinetkite-tyrsi-nachalnici-sjakash-lovi-majmuni-s-trici-news_715976.html", "text": "   – това е положението в Агенция „Пътна инфраструктура (АПИ) или поне съгласно за работа, които пуска държавната структура.     През почивните дни популярност в социалните мрежи набра обявата за в Националното ТОЛ управление. Това ще е човекът, който трябва да отговаря за системата за електронните винетки, но и за IT осигуреността на самата тол система. Интересен факт е, че обявата е пусната в предпоследния работен ден на 2018 година, заради което посочената заплата е ... Това е минималната работна заплата, а причина за нея била Наредбата за заплатите на служителите в държавната администрация.   Друг интересен факт е, че търсенето на такъв началник почва още преди старта на системата на електронните винетки, което подсказва, че може би ръководството на АПИ вече добре си е давало сметка каква буря предстои. Бурята завърши с на директора на Националното тол управление в АПИ Антон Антонов, който се прочу с подхода си да бяга от журналистически въпроси, както и с на директора на АПИ инж. Светослав Глосов. Освен тях си тръгнаха още Веселин Давидов, член на УС на АПИ, в чийто ресор е електронната система за събиране на такси за използване на републиканската пътна мрежа, както и Радослав Николов, съветник в Политическия кабинет на регионалния министър.   От Нова година обаче минималната заплата в България е Точно толкова предлага АПИ за – обява, пусната в края на миналата седмица. А изискванията са чудовищни – задължително висше образование, задължително и опит – поне 4 години, добро познание на нормативната база т.е. известен юридически опит - Закон за администрацията, Закон за държавния служител, Кодекса на труда, Закон за пътищата, Наредба за условията и реда за оценка на изпълнението на служителите в държавната администрация. Тези изисквания ги има и в другите обяви за началници.\r\nНещата с опита обаче не свършват дотук – АПИ иска и да се познават вътрешните правила на структурата. Отделно специално за началника на \"Планове и проекти\" задължение е да помага за стратегическото планиране за ценообразуването и управлението на тарифната политика. А началника на IT отдела трябва да отговаря за техническа експлоатация и дейностите по поддръжката, свързани с целия софтуер и хардуер на Електронната система за събиране на таксите за ползване на Републиканската пътна мрежа (РПМ).   Извън тези две обяви, малко по-стара е за . И там заплатата е минималната стара – А този човек трябва да подпомага директора на Националното ТОЛ управление и да организира и ръководи събирането на пътните такси, както и контрола по санкциониране на нарушителите. Припомняме, че именно , известно като \"ТОЛ полиция\", а в Националното ТОЛ управление трябва да работят , като за него правителството отдели ! Обявата е пусната в последната пълна работна седмица на 2018 година – отново косвено доказателство, че Агенцията е била наясно с очертаващия се провал на системата за електронните винетки.    ", "date": "2019.01.14", "title": "АПИ май е знаела за идващия провал с е-винетките, търси началници сякаш лови маймуни с трици"}
{"url": "https://www.actualno.com/europe/tereza-mej-ili-sporazumenie-za-brexit-ili-spirame-s-brexit-news_716007.html", "text": "  Премиерът на Великобритания Тереза Мей ще направи последен опит да привлече депутатите на нейна страна, тъй като гласуването в Камарата на общините относно с ЕС наближава. То трябва да се състои утре, 15 януари, от 19:00 часа гринуичко време.     Мей ще използва речта си да предупреди, че парламента по-скоро ще блокира Brexit, отколкото да остави Великобритания да излезе без сделка. Британският премиер ще добави и, че това ще нанесе \"катастрофална вреда\" на политическото доверие, ако резултатите от референдума не бъдат зачетени.   Лейбъристите обещаха да свикат вот на недоверие, ако Мей загуби. Техният лидер Джеръми Корбин ще гласува против сделката и ще се опита да  предизвика нови парламентарни избори, ако сделката не бъде приета. Мей вече преживя вот на доверие от собствената си партия, след като отложи гласуването.", "date": "2019.01.14", "title": "Тереза Мей: Или споразумение за Brexit, или спираме с Brexit"}
{"url": "https://www.actualno.com/politics/cvetanov-schita-che-sluchiloto-se-vyv-vojvodinovo-poprechilo-na-romskata-integracija-news_716015.html", "text": "   . Това коментира дясната ръка на Бойко Борисов в ГЕРБ – Цветан Цветанов.     Същевременно Цветанов посочи като успешен кмет кметът на Марица – Димитър Иванов. Проблем има и не трябва да го замитаме. Проблемът трябва да бъде решаван със системен подход – над 22 000 деца успяхме да върнем в образователната система, повтори Цветанов пред Нова телевизия. И убедено обяви, че който се е образовал, е излязъл от гетото.   Относно краткосрочните мерки, Цветанов първо обърна внимание как всички обвинявали ГЕРБ, а не било правилно. И заключи, че проблеми имало навсякъде, при кметове от всички цветове. Той даде пример с преди време сирийско семейство, което живее в село Устина и работи.\r\nОтносно купуването на нов изтребител за ВВС Цветанов похвали процедура и изрази увереност, че цената за F-16 ще може да бъде свалена. Той видя и спорът за изтребителя като сблъсък между \"президента и всички останали евроатлантици\". Цветанов повтори и, че F-16 идва с пълно въоръжение, а \"Грипен\" - не, като допълнително въоръжение трябва да се договоря с други държави. Той обвини Румен Радев, че преди години казал, че F-16 е най-доброто, а по време на правителството на Пламен Орешарски вече си сменил мнението. Цветанов не пожела и да каже дали Фандъкова ще е кандидат за кмет на София на ГЕРБ, както и нито един кандидат на ГЕРБ - нито за местните, нито за евроизборите.   Каза ми да бягам на зиг-заг, защото обичал да стреля и да гледа как куршумите разкъсват плътта. Това споделя отвлеченият преди месец Светослав Харитонов.   Той се занимава с търговия с маркови часовници. Нападнат и отвлечен е на 12 декември, като заплашили Харитонов с оръжие и се представили като служители на ГДБОП. След това отишли и до апартамента на Светослав, който бил претърсен и всичко в него било задигнато. А после, Харитонов е откаран между село Кривина и летището, където е изритан в полето. Там идва и най-страшното: \"Бягай на зиг-заг, аз ще стрелям в теб, да видя ще успееш ли да избягаш\". За щастие това се оказва лъжа.    С вързани зад гърба ръце Светослав търси помощ от охранител на близък склад, който обаче му казал, че не иска да се замесва. Харитонов тича към шосето и там спира шофьор, който го откарал в полицията. Следва разследване и са арестувани трима души - Робърт Михайлов, Петър Михов-Питбула, Стоян Стоянов, известен с прякорите Карамански и Чука. Стоянов и Михов са освободени, както и Михайлов – заради липса на доказателства, а първият пред Нова телевизия отрече каквото и да е участие. Крадец съм, всичко може да се открадне, няма нужда да се ползва насилие, е тезата на Стоянов. Михов и Михайлов са неоткриваеми.\r\nАко продължи работата, може да се стигне до осъдителни присъди, убеден съм, коментира Цветан Цветанов.", "date": "2019.01.14", "title": "Цветанов счита, че случилото се във Войводиново попречило на ромската интеграция"}
{"url": "https://www.actualno.com/europe/nov-incident-s-bitov-gaz-v-rusija-ima-zaginal-news_716019.html", "text": "  Един човек е загинал, а четирима са в неизвестност след взрив на газ в жилищен блок в град Шахти в Ростовска област. Други двама души са в тежко състояние. Преди взрива жител на входа е усетил силен мирис на газ.     Инцидентът е станал рано сутринта на 14 януари. Разрушени са два етажа от входа на жилищен блок, съобщи ТАСС.   На мястото на трагедията се провежда спасителна операция. Образувано е наказателно дело.   Припомняме, че на 31 декември 2018 година експлозия на битов газ срути цял вход в . Тогава загинаха 38 души. В руската преса се появиха версии за атентат.", "date": "2019.01.14", "title": "Нов инцидент с битов газ в Русия, има загинал"}
{"url": "https://www.actualno.com/kustendil/foto-dokumentalna-izlojba-po-povod-80-godishninata-ot-rojdenieto-na-binio-ivanov-news_716108.html", "text": "  В сряда, на 16-ти януари, от 11:00 ч. в читалище „Братство 1869”  ще бъде открита фото-документална изложба по повод 80-годишнината от рождението на Биньо Иванов – поетът, свързал трайно съдбата си с град Кюстендил. Изложбата съдържа стихосбирки на автора, книги, посветени на него, както и архивни снимки от неговия живот. В началото на тази година бе обявено Тринадесетото издание на поетичния конкурс в Кюстендил, носещ името на Биньо Иванов.        Биньо Стоянов Иванов е роден на 16.01.1939 г. в с. Бараково, Кюстендилско. Завършва ВИИ в София, работи в промишлено предприятие в Кюстендил и в местния литературен печат. Първите му публикации са от 1958-59 г. (\"Родна реч\"), в периода 1961-64 публикува епиграми в \"Народна младеж\". След 1967 г. публикува стихотворения в \"Пулс\" и \"Литературен фронт\". В началото на 80-те участва в радиопредавания на \"Свободна Европа\" и \"Дойче веле\". Първата му поетична книга, \"До другата трева\", излиза през 1973. Следват \"Над полето, сред небето\", \"Навярно вечно\", \"Природи\", \"Стихотворения\", \"Пътешествието на бабините очила\", \"Си искам живота\" , \"Часът на участта\" , \"Биньо Иванов, представен от Енчо Мутафов. Стихове. Избрано\". Посмъртно е носител на Специалната награда на Сдружението на българските писатели. Умира през 1998 година.", "date": "2019.01.14", "title": "Фото-документална изложба по повод 80-годишнината от рождението на Биньо Иванов"}
{"url": "https://www.actualno.com/cars/planyt-na-gm-po-dva-novi-modela-na-cadilac-na-godina-news_716116.html", "text": "  Принадлежащата на концерна General Motors компания Cadilac представи на автосалона в Детройт два автомобила – пълноразмерния кросоувър XT6 и предвестник на своя първи електромобил, който е от същия клас. И двете машини са с по 3 реда седалки, като информация има само за тази с двигателя с вътрешно горене.     Големият кросоувър XT6 е алтернатива за тези, които не искат Cadilac Escalade. Дължината на всъдехода е 5050 мм, като той е с цели 200 мм по-дълъг от Toyota Highlander, но съответства на тази на Audi Q7 и Volkswagen Teramont. В основата на автомобила е платформата на модела XT5, но в случая, тя е удължена и така разстоянието между дете оси достига 2863 мм.   Двигателят на Cadilac XT6 е поставен напречно, като в базовия вариант задвижва предната ос. Като опция се предлага и система за задвижване на четирите колела GKN. Самият мотор също е взет от XT5 – 3,6-литров V6 LGX с мощност 314 к.с. и система за изключване на два от цилиндрите при по-ниски натоварвания. Скоростната кутия е 9-степенна GM Hydramatic. Що се касае до електрически кросоувър, от Cadilac дори не разкриха името му. Знае се само, че това е първият зелен модел на марката, като в основата му е нова електрическа платформа на GM. На нея ще бъдат построени и други електромобили на марката, при това от различни видове и с различно задвижване.\r\nВсе още не ясно и кога ще се появи първият електромобил на Cadilac на пазара. Президентът на компанията Стивън Карлайл обяви, че плановете на GM предвиждат на всеки 6 месеца Cadilac да пуска по 2 нови модела. Така след XT6 два седана, новата генерация а Escalade, както и обновеният XT6.  Обновяването на гамата трябва да помогне на Cadilac да си върне позициите на пазара в САЩ. Компанията завърши на минуси 2018 г., като продаде 154 702 нови коли (-1,1% в сравнение с 2017). Най-големият пазар вече е Китай с 205 605 продажби (+17%).", "date": "2019.01.14", "title": "Планът на GM – по два нови модела на Cadilac на година"}
{"url": "https://www.actualno.com/politics/petyr-kurumbashev-trjabva-da-napravim-koalicija-ot-dyrjavi-edinomishlenici-sreshtu-plana-makron-news_716023.html", "text": "  \"Трябва да направим коалиция от държави единомишленици срещу плана \"Макрон” и срещу Пътния алианс ( бел. ред . в който влизат Австрия, Белгия, Дания, Франция, Германия, Италия, Люксембург, Норвегия и Швеция). Спечелихме малка междинна битка\", Това каза евродепутатът от БСП – Петър Курумбашев в интервю за bTV относно гласуването на  пакет \"Мобилност\" в европарламента миналата седмица.     \"Оттук нататък не само да гледаме какво прави т.нар. Пътен алианс, а да се обединим с държавите, които не са съгласни с промените предложени в проекта \"Мобилност\", като Полша, Румъния и др.\", допълни още евродепутатът. Той посочи още, че и държави от периферията са на нашата позиция.   По думите му на 17 януари ще се реши дали тази тема влиза в пленарна зала.\r\n\"Навреме бяха писмата на президента и премиера до Антонио Таяни да се отложи гласуването за следващия европарламен\", отбеляза още евродепутатът.  Петър Курумбашев съобщи, че в  БСП предстои да се направят номинации за водач на листата за евродепутати и уточни, че от февруари ще стартира реденото на листите.", "date": "2019.01.14", "title": "Петър Курумбашев: Трябва да направим коалиция от държави единомишленици срещу плана \"Макрон\""}
{"url": "https://www.actualno.com/asia/letishteto-v-melbyrn-prekysna-rabota-zaradi-defektna-protivopojarna-sistema-news_716009.html", "text": "  Работата на международното летище в Мелбърн в Австралия беше прекъсната поради неизправност в системата за противопожарна защита на контролната кула. Персоналът е бил евакуиран заради фалшивата тревога и това е довело до проблеми, пише БГНЕС.     Летищната противопожарна система се е задействала около 09:40 часа по местно време в сградата на центъра за контрол на въздушното движение. \"Всички полети бяха спрени поради пълната евакуация на контролната кула\", се казва на официалния сайт на летището.   Всички полети, излитащи от Мелбърн, закъсняха с между час и половина до два часа и половина. Най-малко осем полета, кацащи по това време, са били изпратени до алтернативни летища в Канбера и Сидни.\r\nСпоред публикации в местни медии причината за включването на алармата е техническа грешка в противопожарната система на летището. Тя е била елиминирана в рамките на час и половина. След това летището продължи да работи нормално.  ", "date": "2019.01.14", "title": "Летището в Мелбърн прекъсна работа заради дефектна противопожарна система"}
{"url": "https://www.actualno.com/blagoevgrad/kukeri-dovedoha-vladimir-putin-i-donald-trymp-v-selo-do-simitli-news_716013.html", "text": "  Интересни гости имаше село Сушица, край Симитли. За да отбележат Сурва по стар стил, кукерите дойдоха в селото, предрешени като Папата, Доналд Тръмп и Владимир Путин. Интересните образи, бяха посрещнати от кмета на селото Георги Митрев и кмета на Симитли Апостол Апостолов.     Жители и гости на селото направиха снимки за спомен, след което откриха голямо хоро. \r\nРазличните събития в Симитли, под надслов \"Симитли - Древната земя на кукерите\" бяха отбелязани през уикенда.  Кукери от различни квартали на града, сурвакари и фолклорни любители, обикаляха цялата област, за да пожелаят здраве и щастие през новата година.\r\n16-тият фестивал на кукерските и маскарадните игри в града завърши с много награди, отличия и медали за отличените участници.  Сред интересните наградени бяха 84-годишната баба Мария от Петрич, която получи приз за \"най-възрастен участник\", \"Най-добре маскирана мечка\" - награда, която отиде в с. Полена, а пък Стоян Гинински и Радослав Равнечки си поделиха първото място в награда \"Най-добър кукерски костюм\".", "date": "2019.01.14", "title": "Кукери \"доведоха\" Владимир Путин и Доналд Тръмп в село до Симитли"}
{"url": "https://www.actualno.com/politics/tatjana-doncheva-ne-moje-da-pravim-ot-vsjako-selo-nova-katunica-news_716018.html", "text": "  \"Патриотите имат тежък проблем със самолетите, които са тяхната къса клечка и тъй като това е тежко камъче в обувката си намериха отдушник. Не може да правим от всяко село нова Катуница.\" Това каза лидерът на \"Движение 21\" Татяна Дончева в коментар за случващото се във      \"Както решиха въпроса с шума, така да бяха започнали да решават въпроса с незаконните постройки. Какво се иска и къде смятат, че е  решението? Какво предлагаме на ромите, като работа, какъв е ангажимента на държавата и като възможности. Вижте как ги връщат от Западна Европа, облечени, ходили на училище, значи всичко може. Въпросът е има ли държавна политика, но не в контекста \"ще водим . Така че патриотите да се върнат на темата със самолетите и да оставят тази елементарна хватка,\" допълни още Дончева в интервю за bTV.   Тя припомни, че никой не трябва да забравя търговията с паспорти, нито сделката със самолетите.\r\nСпоред Дончева ефективната интеграция на ромското население трябва да бъде решено заедно с ромските лидери с онези, с които се занимават с ромски проблеми от години.  \"Тази работа не може да се остави само на хората, които експлоатират темата с изборите\", смята Дончева.\r\nПо думите ѝ третото правителство на ГЕРБ съществува заради изключително удачната международна конюнктура, в която всички имат нужда от повече тамагочита, а парламентът ни е пълен с тежко контролирани хора, които нямат ход.   ", "date": "2019.01.14", "title": "Татяна Дончева: Не може да правим от всяко село нова Катуница "}
{"url": "https://www.actualno.com/tennis/grigor-pobedi-v-pyrvija-si-mach-v-melbyrn-news_716005.html", "text": "  Не съвсем без проблеми протече първият мач на българския номер едно при мъжете на тазгодишния Australian Open. Григор Димитров загуби още първия сет, който изигра в Мелбърн, но в крайна сметка спечели мача си срещу сръбския ветеран Янко Типсаревич – 4:6, 6:3, 6:1, 6:4.     Първият сет показа тревожна тенденция – липса на първи сервис при Григор и много проблеми. На два пъти той трябваше да спасява точки за пробив още на старта, на свой ред не успя в два различни гейма да се възползва от 15:40 на сервис на Типсаревич и си изпати при 4:4 гейма, като загуби сета.   След това нивото на Григор постепенно започна да се вдига и той чисто физически притисна Типсаревич, който вече е далеч от най-добрите си дни. Един пробив – в началото на частта, беше достатъчен на Григор за успеха във втория сет, а в третия превъзходството на българина вече беше смазващо – три пробива и успех с 6:1 гейма.\r\nПоследният сет се оказа по-оспорван, но хубавата новина беше, че Димитров задържа високо ниво на сервис, на свой начален удар мина през дюс само за 4:3 гейма и успя да затвори срещата на посрещане - на втория си мачбол.  Пълни подробности !", "date": "2019.01.14", "title": "Григор победи в първия си мач в Мелбърн"}
{"url": "https://www.actualno.com/society/novini-ili-novini-kartinata-na-pechata-za-14-januari-news_715987.html", "text": "  Нова седмица, ново начало ... или стари проблеми. Омагьосаният кръг е най-големият ужас, в който можем да живеем – защото означава повторение до безкрай. Дали още ни пука – да видим какво предлагат и медиите – още от същото ново или ...      Защо парламентът твори законова глупост след законова глупост? Според вестника една от причините е, че не желае да плати 100 000 лева на Съвета по законодателство. Лично ние малко се съмняваме, че дори да имаше съвети, резултатът щеше да е различен.\r\nНа първа инстанция пък Орлин Аврамов осъди прокуратурата да му плати 9000 лева - заради обвинението за адвокатката Надежда Георгиева отпреди 19 години. Случаят беше един от знаковите по времето на Никола Филчев, както и убийството на прокурор Николай Колев и на следовател Илия Илиев, който неофициално твърдял, че Филчев е убил Георгиева.  И една образователна новина - елитните гимназии е София масово приемали след VII клас без да имат необходимия бал. Това ставало \"в особени случаи, с мотивирано предложение на директора пред образователния министър\". Но \"особените случаи\" са стотици, като само във Втора английска така е приет цял клас - 24 ученици. Медията първа съобщи за поредния случай с луди глави, тръгнали да търсят дивото край Банско. Петима македонци попаднали в един от демянишките улеи и съответно създали работа късно вечерта за Планинската спасителна служба.     Вестникът обръща внимание на грипа чрез интервю с директора на Националния център по заразни и паразитни болести проф. Тодор Кантарджиев. Сега в България идва щамът „Калифорния”, който засяга и очите, плюс 38 градуса температура и болки в мускулите и ставите. \"Екстри\" са още кашлицата и по-затрудненото дишане. Големите централни теми на медията са отново свързани с криминалната област – Цветан Василев и къде обичат да бягат търсените от закона у нас, а именно – в Германия.\r\nПо първата тема вестникът разказва за поредното заседание по делото \"КТБ\". През 2013 година Василев раздал на \"довереници\"  2 млн. долара под формата на коледни бонуси. Сумите варирали между 250 000 лева до 450 000 лева. Пачките били сложени в непрозрачни, подаръчни пликчета, уточниха от спецпрокуратурата. Бонусите получили охранителят Васил Шуманов, Венцислав Тодоров, директорът на \"Бромак\" Иван Стойков, Красимир Зарев, както и финансовият директор на \"Дунарит\" Никола Киров.   Втората тема пък е построена на статистическа база – през миналата година над 8 от 10 екстрадирани от чужбина в България са от Германия. И тук идва въпросът - що за идиот си, за да бягаш в Германия? От друга страна да бягаш към Турция или Сирия не изглежда по-добре ...", "date": "2019.01.14", "title": "Новини или Novini - картината на печата за 14 януари"}
{"url": "https://www.actualno.com/europe/uvelichava-se-procentyt-na-rusnacite-iskashti-ostavka-na-pravitelstvoto-news_716002.html", "text": "  Над 50% от руснаците искат сегашното руско правителство да си отиде, показва изследване, проведено през месец декември миналата година на социологическия център \"Левада\", цитирано от \"Ведомости\".     Всъщност точният процент е 53 на сто, като недоволството е заради растящата инфлация и намаляващите доходи (57%), неспособността да гарантира работа за всички (46%), недостатъчна загриженост за социалната защита на хората (43%). За сравнение преди 2 години процентът на искащите оставка е бил само 33 на сто, пише Агенция \"Фокус\".   През последната половин година очевидно обществото е засилило скептицизма си по адрес на властта. Според Марина Красилникова от \"Левада\" \"основната тенденция продължава да е свързана с искания към правителството, макар че и рейтингът на президента Владимир Путин пада. Неотклонно се влошава обществената атмосфера, но в същото време все повече хора са готови да дават все по-разнообразни и конкретни отговори на въпроса за очакванията си от правителството, което свидетелства за засилено чувство за самостоятелност у руснаците, те все по-рядко се надяват на подкрепа от страна на държавата, за тях тя става все по-малко надежден институт\".", "date": "2019.01.14", "title": "Увеличава се процентът на руснаците, искащи оставка на правителството"}
{"url": "https://www.actualno.com/europe/napadatel-atakuva-i-rani-tejko-s-noj-kmet-na-polski-grad-video-news_716001.html", "text": "  Кметът на полския град Гданск беше нападнат и тежко ранен с нож пред очите на стотици хора по време на благотворителна акция - за набиране на пари за медицинско оборудване, съобщава Агенция \"Фокус\".     53-годишният Павел Адамович е откаран в болница и опериран, като засега състоянието му се определя като \"много сериозно\".   Атака е изключително нагла, тъй като нападателят успява след нея да вземе микрофон на сцената, където е течала благотворителната инициатива и дори е успял да каже, че е бил несправедливо вкаран в затвора и \"затова Адамович трябва да умре\". Причината, според нападателя, е, че присъдата му била \"прочетена\" от предишното центристко правителство, а Адамович е избран с тяхна подкрепа.   Нападателят бързо е бил разпознат и арестуван. Говорителят на полицията в Гданск е казал, че това е 27-годишен мъж, жител на града.\r\nПредседателят на Европейския съвет Доналд Туск, полският президент Анджей Дуда и премиерът Матеуш Моравецки са изразили своето безпокойство и подкрепа за Адамович.", "date": "2019.01.14", "title": "Нападател атакува и рани тежко с нож кмет на полски град (ВИДЕО)"}
{"url": "https://www.actualno.com/society/prognoza-za-vremeto-14-januari-ponedelnik-news_715975.html", "text": "   Това съобщи дежурният синоптик в Националния институт по метеорология и хидрология (НИМХ) Боряна Маркова пред \"Фокус\".     Атмосферното налягане ще продължи да се понижава и ще се задържи по-ниско от средното за месеца.   По преди обяд облачността временно ще се разкъса и намалее, но отново бързо ще се заоблачи. Ще духа слаб до умерен югозападен вятър. Максималните температури ще са 5°-7°. Температурата на морската вода е 5-6°. Вълнението на морето ще е 1-2 бала.\r\nВ ще е предимно облачно, но само в масивите от Западна България ще има слаби валежи от сняг. Ще духа умерен до временно силен вятър от запад-северозапад. Максималната температура на височина 1200 метра ще е около 0°, на 2000 метра - около минус 7°.  Във ще духа силен вятър от северозапад, в Източна България от север-северозапад. Ще е сравнително студено, с променлива облачност и на отделни места ще превали слаб сняг. Минималните температури ще бъдат между минус 6° и минус 1°, а максималните – между минус 2° и 3°. През втория ден минималните температури ще са с още градус-два по-ниски, а дневните – слабо ще се повишат. В вятърът ще отслабне и ще се ориентира от югозапад и дневните температури ще се повишат, повече в Предбалкана и в отделни райони ще надхвърлят 10°. Облачността над много райони ще намалее до слънчево време.", "date": "2019.01.14", "title": "Прогноза за времето -  14 януари (понеделник)"}
{"url": "https://www.actualno.com/celebrate/pochitame-sv-ravnoapostolna-nina-news_715902.html", "text": "  Според благочестивото предание, което и досега се пази в грузинската и в цялата източноправославна църква, Иверия се покровителства от Пренепорочната Божия Майка - по Божията воля на Нея се паднал жребият да благовести тук Евангелието на Своя Син и Господ Иисус Христос за спасение на хората.     Свети Стефан Светогорец разказва, че след възнесението на нашия Господ Иисус Христос на небето учениците Му заедно с Неговата Майка Мария пребивавали в Сионската горница и очаквали Утешителя, според повелението на Христа да не напускат Иерусалим, а да очакват обещанието на Отца. Апостолите започнали да хвърлят жребий на кого в коя страна Бог ще определи да проповядва Евангелието. Пречистата казала:\r\n- Искам и Аз да хвърля заедно с вас Своя жребий, за да видя коя страна ще бъде угодно на Господ да ми посочи.\r\nПо думите на Божията Майка с благоговение и страх те хвърлили жребий и на Нея се паднала Иверийската земя.  Пресветата с радост приела жребия си и искала веднага след слизането на Светия Дух като огнени езици да се отправи в Иверия, но ангел Божий Й казал:\r\n- Не напускай Иерусалим, а до време остани тук. Тази страна ще се просвети с Христовата светлина по-късно и тамще е Твоето владичество.\r\nТака разказва Стефан Светогорец. Божието предопределение за просвещението на Иверия се изпълнило три столетия след възнесението на Христа и негова изпълнителка ясно и несъмнено била Преблагословената Божия Майка. Тя пратила с благословията Си и помощта си на проповед в Иверия светата дева Нина.    Света Нина се родила в Кападокия и била единствената дъщеря на знатни и благочестиви родители. Баща й бил римският воевода Завулон, роднина на свети великомъченик Георги, а майка й Сусана била сестра на Иерусалимския патриарх. На дванадесет години тя дошла с родителите си в Иерусалим. Тук баща й, горейки от любов към Бога и желаейки да Му служи с монашески подвизи, се посъветвал със съпругата си и приел благословия от блажения Иерусалимски патриарх. После се простил със сълзи с невръстната си дъщеря Нина и като я поверил на Бога, Баща на сираците и Защитник на вдовиците, той се оттеглил в Иорданската пустиня. За всички останало неизвестно къде се подвизавал този угодник и къде е умрял. Майката на света Нина, Сусана, била поставена при светия храм от брат си, патриарха, за дякониса, за да служи на нищите и болните жени. А Нина била дадена за възпитание при благочестивата старица Нианфора.\r\nСветата девица имала такива изключителни способности, че след две години, с помощта на Божията благодат, възприела и твърдо усвоила правилата на вярата и благочестието. Ежедневно с усърдие и молитва тя четяла Божествените Писания и сърцето й горяло от любов към Христа, Сина Божий, претърпял заради спасението на хората кръстни страдания и смърт. Когато тя със сълзи четяла евангелските разкази за разпятието на Христа Спасителя и всичко, което ставало около кръста, мисълта й сеспряла на съдбата на хитона на Господа.\r\n- Къде се намира сега тази земна порфира на Божия Син? - питала тя своята наставница. - Не е възможно да загине тази велика светиня.\r\nТогава Нианфора разказала на света Нина онова, което сама знаела от преданието. Тя казала, че на североизток от Иерусалим се намира Иверийската страна, чиято столица е град Мцхета. Там именно бил отнесен Христовият хитон от войника, на който се паднал по жребий. Нианфора добавила, че жителите на тази страна се наричат картвели. Те и съседният арменски народ и много племена по тези планински места и досега пребивават потънали в мрака на езическото заблуждение и нечестие.\r\nТези сказания на старицата трогнали дълбоко сърцето на света Нина. Дни и нощи прекарвала тя в пламенна молитва към Пресвета Богородица, за да я удостои да види Иверийската страна, да намери и да целуне хитона, който Тя сама изтъкала за Своя възлюбен Син Господ Иисус Христос, и да проповядва Неговото свято име на местните народи, които не Го познават. Преблагословената Дева чула молитвата на Своята рабиня. Тя й се явила насън и казала:   - Иди в Иверийската страна, благовести там Евангелието на Господа Иисуса Христа и ще се сподобиш с благоволението Му, а Аз ще бъда твоя Покровителка.\r\n- Но как - попитала смирената девойка - аз, слабата жена, ще мога да поема такова велико служение?\r\nВ отговор Пресветата Дева й дала кръст, сплетен от лозови пръчки, и казала:\r\n- Вземи този кръст. Той ще ти бъде щит от всички видими и невидими врагове. С неговата сила ти ще насадиш в тази страна спасителното знаме на вярата във възлюбения Ми Син и Господ, \"Който иска да се спасят всички човеци и да достигнат до познание на истината\".\r\nКато се събудила и видяла в ръцете си чудния кръст, света Нина започнала да го целува със сълзи на радост и възторг. После го свързала с косите си и отишла при чичо си, Иерусалимския патриарх. Когато той чул че Божията Майка се явила на Нина и й заповядала да иде в Иверийската страна и да благовести за вечното спасение, видял в това Божията воля и без колебание дал на младата девойка благословията си да поеме подвига на благовестието. И когато дошло подходящо време, патриархът завел Нина пред светия олтар в Господния храм, възложил светителската си ръка върху главата й и казал:\r\n- Господи Боже и Спасителю наш! Изпращам тази сирота девица за проповед на Твоето Божество и я предавам в Твоите ръце. Благоволи, Христе Боже, да й бъдеш спътник и наставник навред, където ще благовести за Тебе, и дарувай на думите й такава мъдрост, та никой да не може да им се противи или да възразява. А ти, Пресвета Богородице Дево, Помощнице и Застъпнице на всички християни, свише облечи със силата Си против видимите и невидимите врагове тази девойка, която Сама си избрала да благовести Евангелието на Твоя Син, нашия Христос Бог, сред езическите народи. Бъди й винаги покров и непреодолима защита и не я оставяй, докато не изпълни Твоята свята воля!\r\nПо това време от светия град тръгвали към Армения петдесет и три девойки и Рипсимия, която била от царски род, заедно с наставницата им Гаиания. Те бягали от Рим, от гонението на нечестивия цар Диоклетиан, който искал да се ожени за Рипсимия, въпреки че тя дала обет на девство и станала невеста на Небесния Жених. Света Нина заедно с тези девици достигнала пределите на Армения и столицата Вагаршапат. Девойките се заселили край града, под един навес до лозарския лин, и намирали прехрана от труда на ръцете си.\r\nСкоро жестокият Диоклетиан научил, че Рипсимия се крие в Армения. Той пратил до арменския цар Тиридат, по това време още езичник, да намери девойката и да я прати в Рим, или пък, ако иска, да я вземе за жена, защото - писал той - тя е много красива. Слугите на Тиридат скоро намерили Рипсимия и когато царят я видял, веднага казал, че иска да я има за жена. Но светата с дръзновение му отговорила:\r\n- Аз съм невеста на Небесния жених Христа. Как ти, нечестивецо, ще се осмелиш да докоснеш Христовата невеста?\r\nНечестивият Тиридат, воден от скотска страст, с гняв заповядал да мъчат светицата. Отрязали й езика, извадили очите й и посекли тялото й на парчета. Същата участ застигнала и всички приятелки на Рипсимия и тяхната наставница Гаиания.\r\nСамо света Нина се спасила по чуден начин от смъртта. Водена от невидима ръка, тя се скрила в храстите на дива, ощенеразцъфнала роза. Вцепенена от страх, докато гледала участта на своите приятелки, светата вдигнала очи към небето, за да се помоли за тях, и видяла светоносен ангел, опасан със светъл орар. С благовонна кадилница в ръце, съпроводен от много небесни сили, той се спускал от висините, а от земята насреща му възлизали душите на светите мъченици, които се присъединили към сонма на светлите небесни жители и заедно с тях се възнесли в небесните висоти.\r\nСвета Нина с ридание възкликнала:\r\n-Господи, Господи! Защо ме оставяш сама сред тези ехидни и аспиди?\r\nАнгелът й казал:\r\n- Не скърби, почакай малко, защото и ти ще бъдеш взета в Царството на Господа на славата. Това ще стане тогава, когато дивата роза около теб разцъфти с благоуханен цвят, подобно на розите, посадени и отгледани в градина. А сега стани и върви на север, където зрее голяма жетва, а работниците са малко.\r\nСвета Нина послушала повелението, станала и тръгнала на път. След дълго пътешествие, тя стигнала брега на една неизвестна река, близо до село Хертвиси. Реката била Кура, която протича от запад на югоизток, до Каспийско море, и оросява цяла Иверия. На брега срещнала пастири, които дали малко храна на уморената от дългия път пътешественица. Те говорели на арменско наречие, а Нина разбирала арменския език, на който я научила старицата Нианфора. Тя попитала единия от пастирите:\r\n- Къде се намира град Мцхета и далеч ли е оттук?\r\nЧовекът отговорил:\r\n- Виждаш ли тази река? Надолу по течението край бреговете й е великият град Мцхета, в който господстват нашите богове и царуват нашите царе.\r\nСветата странница продължила пътя си и веднъж, уморена, приседнала на един камък и започнала да размишлява: къде я води Господ? Какви ще бъдат плодовете на нейния труд? Не е ли напразно това толкова дълго и трудно пътуване? Обзета от такива мисли, тя задрямала и видяла насън един величествен мъж. Косите му падали по раменете, а в ръцете си държал свитък, написан на гръцки. Той разтворил свитъка и го подал на Нина, заповядал й да го прочете, а сам станал невидим. Светата се събудила, видяла в ръцете си чудесния свитък и прочела евангелските изречения: \"Истина ви казвам: дето и да бъде проповядвано това Евангелие по цял свят, ще се разказва за неин спомен и това, що тя извърши\". \"Няма мъжки пол, ни женски; защото всички вие едно сте в Христа Иисуса\". \"Не бойте се; идете и обадете на братята Ми\". \"Който приема вас, Мене приема; а който приема Мене, приема Тогова, Който Ме е пратил\". \"Аз ще ви дам уста и премъдрост, на която не ще могат противоречи, нито противостоя всички ваши противници\". \"А кога ви заведат в синагогите и при началствата и властите, не се грижете, как или що да отговорите, или що да кажете; защото Дух Светий ще ви научи в същия час, какво трябва да кажете\". \"И не бойте се от ония, които убиват тялото, а душата не могат да убият\". \"И тъй, идете, научете всички народи, като ги кръщавате в името на Отца и Сина и Светаго Духа, и като ги учите да пазят всичко, що съм ви заповядал, и ето, Аз съм с вас през всички дни до свършека на света. Амин\".\r\nУкрепена с това Божествено видение и утешение, света Нина с въодушевление и нова ревност продължила пътя си. Преодоляла дългия и труден преход, глада, жаждата и страха пред дивите зверове и достигнала древния карталински град Урбниси. Тя останала там около месец, живеела в домовете на евреи и изучавала нравите, обичаите и езика на непознатия за нея народ.\r\nВеднъж тя научила, че мъжете от града и от околностите се събират, за да отидат в столицата Мцхета и да се поклонят на лъжливите си богове. Тя тръгнала заедно с тях. Когато на-ближили града, близо до Помпеевия мост срещнали процесията на цар Мириан и царица Нана. Съпроводени от многобройна тълпа, те отивали към един планински връх край града, за да се поклонят на бездушния идол, наречен Армаз.\r\nДо обяд времето било хубаво и ясно. Но този ден, първи от пристигането на света Нина в Иверийската страна, станал последният ден от господството на езическия идол. Увличана от тълпата народ, светата се отправила към планината с идолския жертвеник. Тя намерила удобно място и видяла оттам главния идол Армаз, който бил подобен на човек с необикновено голям ръст. Изкован от позлатена мед, той бил облечен в златна броня, със златен шлем на главата, едното му око било от сапфир, а другото - от изумруд, и двата камъка билинеобикновено големи и блестящи. От дясната му страна стоял друг малък златен идол, на име Каци, а отляво имало сребърен идол, който се наричал Гаим.\r\nЦялата тълпа народ начело с царя стояла в безумно благоговение и трепет пред своите богове, а жреците се готвели да принесат кървави жертви . И когато накрая запалили тамян и потекла жертвена кръв, когато загърмели тръби и тимпани, царят и народът паднали по очи пред бездушните истукани. Тогава сърцето на светата дева пламнало с ревността на пророк Илия. Тя въздъхнала от дълбините на душата си, вдигнала просълзените си очи към небето и започнала да се моли:\r\n- Всесилни Боже! С голямата си милост доведи този народ към познанието на Тебе, Единия Истински Бог. Разруши тези истукани, както вятърът развява прах и пепел от земята. Погледни с милост към тези хора, които си създал с всемогъщата Си десница и си почел със Своя Божествен Образ! Ти, Господи и Владико, си обикнал толкова Своето създание, че дори Своя Единороден Син си дал за спасение на падналото човечество. Избави душите им от всепогибелната власт на княза на тъмнината, който е заслепил очите на разума им и те не виждат истинския път към спасението. Благоволи, Господи, да дадеш с очите си да видя как падат гордо изправените идоли. Стори така, че хората по всички краища на земята да разберат, че ти даруваш спасение, северът и югът заедно да се възрадват за Тебе и всички народи да започнат да се покланят на Тебе, Единия Предвечен Бог, и на Единородния Твой Син, нашия Господ Иисус Христос, на Когото подобава слава во веки.\r\nОще преди светата да завърши молитвата си, внезапно отзапад се показали тъмни облаци и бързо се понесли по течението на река Кура. Като забелязали опасността, царят и народът побягнали, а света Нина се скрила до една скала. Облакът се разразил с гръм и мълнии над мястото, където стоял идолският жертвеник. Гордо извисяващите се идоли били разбити в прах, стените на капището паднали, а потоците дъжд ги свлекли в пропастта, където водите на реката ги отнесли надолу по течението. От идолите и тяхното капище не останала и следа. Света Нина, пазена от Бога, стояла невредима край скалата и спокойно наблюдавала как внезапно около нея се разразила стихия, а после отново засияло светозарното слънце. Това станало в деня на преславното Преображение Господне.\r\nНапразно на другия ден царят и народът търсели своите богове. Като не ги намерили, с трепет говорели:\r\n- Велик е бог Армаз, но има някакъв друг Бог, по-велик от него, Който го е победил. Да не би това да е християнският Бог, Който посрами древните арменски богове и направи цар Тиридат християнин? Но в Иверия никой не е чувал нищо за Христа и никой не е проповядвал, че Той е Бог над всички богове. Какво ли се е случило и какво ли ще става занапред?\r\nИзминало много време и света Нина дошла като странница в град Мцхета, и се нарекла пленница. Когато отивала към царската градина, жената на градинаря, Анастасия, бързо излязла насреща й, като че я познавала и отдавна я очаквала. Тя се поклонила на светата, довела я в дома си и после умила нозете й, помазала главата й с елей и предложила хляб и вино.\r\nАнастасия и мъжът й уговорили Нина да остане при тях като сестра, защото били бездетни и скърбели за самотата си. Впоследствие, по желание на светата, мъжът на Анастасия направил за нея колиба в дъното на градината. На мястото й и досега се намира малка църква в чест на света Нина, в оградата на Самтавърския женски манастир. Света Нина поставила в колибата дадения й от Божията Майка кръст и прекарвала дните си в молитви и пеене на псалми.\r\nОт тази колиба започнали многото подвизи и чудеса на светата, извършени за славата на Христовото Име. Първа придобивка за Христовата Църква в Иверия била съпружеската двойка, която приютила Христовата рабиня. По молитвите на света Нина Анастасия по-късно станала майка на многобройно и щастливо семейство и била първата жена, която преди мъжете в Иверия повярвала в Христа.\r\nЕдна жена с ридания носела по улиците на града своето умиращо дете, молейки всички за помощ. Света Нина взела болния младенец, сложила го на своето ложе, направено от листа, помолила се, поставила върху детето своя кръст от лозови пръчки, а след това го върнала на плачещата майка живо и здраво.\r\nОттогава тя започнала открито да проповядва Евангелието и да призовава иверийските езичници и иудеи към покаяние и вяра в Христа. Нейният благочестив, праведен и целомъдрен живот бил известен на всички и привличал към нея погледите, слуха и сърцето на народа. Мнозина, особено еврейските жени, започнали често да идват при нея, за да послушат от нейните медоточиви уста новото учение за Царството Божие и вечното спасение. Те тайно започнали да приемат вярата в Христа. Сред тях били Сидония, дъщерята на първосвещеника на карталинските евреи Авиатар, и шест други жени еврейки. Повярвал в Христа и самият Авиатар, когато чул тълкуванието на светата на древните пророчества за Иисус Христос и как те са се изпълнили върху Него като Месия. Впоследствие самият Авиатар разказвал за това така:\r\n- \"Моисеевият закон и пророците водели към Христа, Когото проповядвам - ми казваше света Нина. - Той е краят и завършекът на Закона.\" Тази дивна жена започна от сътворението на света, както за това се говори и в нашите книги, и ми разказа за всичко, което Бог е устроил за спасението на човеците чрез обещания Месия. Иисус наистина е този Месия, Син на Дева, по пророческото предсказание. Нашите отци, водени от завист, са Го приковали на кръста и са Го умъртвили, но Той е възкръснал, възнесъл се на небето и отново ще дойде в слава на земята. Той е Този, Когото очакват народите, Той е славата на Израил. С Неговото Име света Нина пред очите ми вършеше много знамения и чудеса, които може да направи само Божията сила.\r\nЧесто беседвайки с Авиатар, света Нина чула от него следния разказ за Господния хитон:\r\n- Слушал съм от родителите си, а те са слушали от своите отци и деди, че когато в Иерусалим царувал Ирод, евреите в Мцхета и по цялата Карталинска страна1 получили известие, че в Иерусалим са идвали персийските царе, че са търсели новороден Младенец от мъжки пол, от коляното Давидово, роден без баща от майка, и го наричали Цар Иудейски. Те Го намерили в една пещера в Давидовия град Витлеем и Му донесли в дар царско злато, целебна смирна и благовонен ливан. Поклонили Му се и се завърнали в своята страна.\r\nОттогава изминали тридесет години и прадядо ми Елиоз получил от Иерусалим, от първосвещеника Анна, такова писмо: \"Онзи, на Когото идваха да се поклонят персийските мъдреци, достигна пълнолетие и започна да проповядва, че Той е Христос, Месия и Син Божий. Елате в Иерусалим, за да видите смъртното наказание, на което ще бъде предаден по Моисеевия закон.\"\r\nКогато Елиоз започнал да се приготвя заедно с много други да иде в Иерусалим, майка му, благочестива старица от рода на първосвещеника Илий, му казала: \"Иди, сине мой, по царския зов. Но те умолявам, не заставай заедно с нечестивите против Този, Когото възнамеряват да убият. Той е, Когото предвъзвестяваха пророците, Който е загадка за мъдреците, тайна, скрита от началото на вековете, светлина за народите и вечен живот.\"\r\nЕлиоз заедно с Лонгин Каренийски отишъл в Иерусалим и присъствал при разпъването на Христа. Майка му останала в Мцхета. В навечерието на Пасха тя внезапно почувствала сякаш в сърцето й се забиват гвоздеи и високо възкликнала: \"Загина царството на Израил, защото предадоха на смърт Спасителя и Избавителя му. Този народ отсега нататък ще бъде виновен за кръвта на своя Създател и Господ. Горко ми, че не умрях преди това, за да не чувам тези страшни удари! Няма да видя вече славата на Израил на земята!\"\r\nКато казала това, тя умряла. А Елиоз, който присъствал при разпъването на Христа, взел Христовия хитон от римския воин, на когото той се паднал по жребий, и го донесъл в Мцхета. Сестрата на Елиоз, Сидония, приветствала брат си с благополучното завръщане, а после му разказала за чудната и внезапна смърт на майка им и за предсмъртните й думи. Братът потвърдил нейното предчувствие за разпъването на Христа и показал хитона Господен на сестра си. Сидония го взела, започнала да го целува със сълзи, после го притиснала до гърдите си и веднага паднала мъртва. И никаква човешка сила не могла да изтръгне от ръцете на умрялата тази свещена дреха - дори сам цар Адеркий, който дошъл с велможите си, за да види необикновената смърт на девицата. Елиоз погребал тялото на сестра си и с нея положил Христовия хитон, но направил това толкова тайно, че и досега никой не знае мястото, където е погребана. Някои предполагат, че това място е насред царската градина, където оттогава израснал клонестият кедър, който е там и сега. При него от всички страни се стичат вярващи, почитат го като някаква велика сила и под неговите корени, според преданието, се намира гробът на Сидония.\r\nКато чула това предание, света Нина започнала да идва нощем да се моли под клоните на кедъра, обаче се съмнявала дали наистина тук е скрит Господният хитон. Но тайнствените видения, които имала на това място, я уверили, че то наистина е свято и ще се прослави. Веднъж, след като възнесла полунощните си молитви, света Нина видяла, че отвсякъде към царската градина долетели ята черни птици, а после литнали към река Арагви и се умили във водите й. После се вдигнали в небето, но вече бели като сняг, кацнали на клоните на кедъра и огласили градината с райски песни. Това било ясно знамение, че съседните народи ще се просветят с водите на светото Кръщение, а на мястото на кедъра ще се издигне храм в чест на Истинския Бог и в него Господнето Име ще се слави во веки. Света Нина имала и видение, че планините, разположени една срещу друга - Армаза и Задена, се разтресли и паднали. Чула и звуци от битка и воплите на бесовски пълчища, които в образа на персийски воини нападнали престолния град, а после и страшен глас, подобен на гласа на цар Хозрой, който заповядвал всичко да бъде унищожено. Но странното видение изчезнало, щом светата вдигнала кръста, начертала във въздуха кръстното знамение и казала:\r\n- Замълчете, бесове! Вашата власт свърши, ето Победителя!\r\nУверена от тези знамения, че е близо Божието Царство и спасението на иверийския народ, светата непрестанно проповядвала словото Божие. Заедно с нея за Христовото благовестие се трудели и учениците й, особено Сидония и нейният баща Авиатар. Той толкова ревностно и настойчиво спорел с предишните си единоверци иудеите, че дори потърпял гонение от тях, бил осъден да бъде убит с камъни и само цар Мириан го спасил от смърт. Самият цар също започнал да размишлява в сърцето си за Христовата вяра, защото знаел, че тя се разпространила не само в съседното Арменско царство, но и в Римската империя, знаел, че цар Константин победил с Христовото име и със силата на Неговия кръст всички свои врагове, станал християнин и покровител на християните. Иверия се намирала под римска власт и синът на Мириан Бакур бил заложник в Рим, затова царят не пречел на света Нина да проповядва Христа в неговия град. Против християните хранела злоба само царица Нана, жестока и усърдна почитателка на бездушните идоли, която поставила в Иверия статуя на богиня Венера. Но Божията благодат, \"изцеляваща немощните и изпълваща оскъдняващите\", скоро изцелила болния дух и на тази жена. Царицата се разболяла и колкото повече се стараели лекарите, толкова по-мъчителна ставала болестта и тя била на смъртен одър. Тогава нейните приближени и слугини започнали да я молят да повика странницата Нина, която само с молитва към проповядвания от нея Бог изцелява всякакви недъзи и болести. Царицата заповядала да доведат странницата. А светата, изпитвайки вярата и смирението й, казала:\r\n- Ако царицата иска да оздравее, нека дойде в колибатами и вярвам, че тук ще получи изцеление със силата на Христа, моя Бог.\r\nЦарицата се подчинила и заповядала да я отнесат при светицата. След нея вървели синът й Рев и много народ. Света Нина се разпоредила да сложат болната на нейното ложе от листа, преклонила колена и усърдно се помолила на Господа, Изцелителя на телата и душите. После взела кръста си, сложила го върху главата, върху нозете и раменете й, като направила така кръстно знамение, и царицата се изправила оздравяла. Като благодарила на Господа Иисуса Христа, тя веднага високо изпо-вядала, пред света Нина и народа, а после и в покоите си, пред цар Мириан, че Христос е истинският Бог. Тя направила света Нина своя близка приятелка и постоянна събеседница, хранейки душата си от нейните свети поучения. После приближила към себе си мъдрия старец Авиатар и дъщеря му Сидония и научила от тях много полезни неща за вярата и благочестието. Самият цар Мириан, който бил син на персийския цар Хозрой и родоначалник на династията на Сасанидите в Грузия, още се колебаел открито да изповяда Христа и се стараел да се покаже ревностен идолопоклонник. Веднъж той дори намислил да изтреби Христовите изповедници и заедно с тях света Нина. Един близък роднина на персийския цар, човек учен и ревностен последовател на Зороастровото учение, дошъл на гости при Мириан и след време бил обзет от бесове. Опасявайки се от гнева на персийския цар, Мириан умолявал чрез пратеници света Нина да дойде и да изцели царствения гост. Тя заповядала да доведат болния при кедъра в царската градина, поставила го с лице на изток с вдигнати нагоре ръце и му заповядала три пъти да повтори:\r\n- Отричам се от тебе, сатана, и се предавам на Христа, Сина Божий!\r\nЩом бесноватият казал това, веднага духът разтресъл тялото му и го хвърлил на земята като мъртъв. Но безсилен да противостои на молитвите на светата девица, той излязъл от болния. След оздравяването си юношата повярвал в Христа и се завърнал в страната си християнин. От това цар Мириан се уплашил повече, отколкото, ако гостът му бил умрял, защото се опасявал от гнева на персийския цар, който се покланял на огъня. Той започнал да заплашва, че ще предаде на смърт светата и ще изтреби всички християни в града.\r\nВръхлитан от такива враждебни помисли против християните, цар Мириан се отправил към Мухранските гори, за да се разсее с лов. В беседа със своите спътници той казал:\r\n- Предизвикахме страшния гняв на нашите богове с това, че позволихме на вълшебниците християни да проповядват вярата си на нашата земя. Скоро ще изтребя с меч всички, които се покланят на Кръста и на Разпнатия на него. Ще заповядам и на царицата да се отрече от Христа и ако не ме послуша, ще я погубя заедно с останалите християни.\r\nС такива думи той се изкачил на стръмния връх Тхоти. И изведнъж внезапно светлият ден се обърнал в непрогледна тъмнина, започнала буря, подобна на онази, която разрушила идола Армаз. Блясъкът на мълнията ослепил очите на царя, а гръм разпръснал спътниците му. Той отчаяно започнал да призовава боговете си на помощ, но те не му отговорили и не го чували. Като усетил над себе си наказващата ръка на Живия Бог, Мириан викнал:\r\n- Боже на Нина! Разсей тъмнината пред очите ми и аз ще изповядам и ще прославя името Ти!\r\nВеднага видял светлина с очите си и бурята утихнала. Изумен от силата на едното име Христово, царят се обърнал на изток, вдигнал ръце към небето и със сълзи извикал:\r\n- Боже, Когото проповядва Твоята рабиня Нина! Наистина само Ти си Бог над всички богове. Сега виждам голямата Твоя благост към мене и сърцето ми усеща радост, утеха и близостта Ти към мене. Боже благословени! На това място ще издигна дървото на кръста, за да се помни през вековете знамението, което ми яви сега.\r\nКогато се върнал в столицата и минавал по улиците, царят високо възклицавал:\r\n- Прославете всички Бога на Нина - Христа, защото е Бог вечен и само на Него Единия подобава слава во веки!\r\nТой търсел светата и питал:\r\n- Къде е странницата, чийто Бог е мой Избавител?   А тя по това време възнасяла вечерни молитви в своята колиба. Царят и царицата, съпровождани от много народ, отишли там и паднали в нозете й. Мириан възкликнал:\r\n- О, майко моя! Научи ме и ме направи достоен да призовавам името на великия Бог, моя Спасител!\r\nОт очите на света Нина се пролели неудържими сълзи на радост. Като видели това, заплакали царят и царицата, а след тях заридал събралият се народ. Свидетелка на това станала Сидония, която после разказвала:\r\n- Всеки път, когато си спомням тези свещени минути, сълзи на духовна радост неволно се проливат от очите ми.\r\nОбръщането на цар Мириан към Христа било решително и непоколебимо. Той станал за Грузия това, което бил Константин Велики за Гърция и Рим. Господ го избрал да бъде ръководител на спасението на всички иверийски народи. Царят незабавно изпратил посланици в Гърция при Константин Велики с молба да му даде епископ и свещеници, за да кръстят народа, да го научат на Христовата вяра и да насадят и утвърдят в Иверия светата Божия Църква. Докато пратениците не се завърнали със свещеници, света Нина непрестанно поучавала народа в Христовото Евангелие, посочвайки истинския път за спасението на душите и наследяването на небесното Царство. Тя учела хората на молитви към Христа Бога, като ги подготвяла за светото Кръщение.\r\nЦарят пожелал още преди да идването на свещениците да построи Божий храм и избрал място, което посочила света Нина - в своята градина, там, където се извисявал споменатият кедър. Той казал:   - Нека тази тленна и бързопреходна градина се превърне в градина нетленна и духовна, даваща плодовете на вечния живот!\r\nКедърът бил отсечен и от неговите клони издялали шест стълба, които без усилие поставили на предназначените места. Когато дърводелците поискали да вдигнат седмия стълб, направен от ствола на дървото, за да го поставят в основата на храма, всички се изумили, че няма сила, която да го помести от мястото му.\r\nКогато настъпила вечерта, опечаленият цар отишъл в покоите си, размишлявайки какво ли значи това. Разотишли се и хората. Само света Нина останала цяла нощ с ученичките си, молейки се и обливайки със сълзи ствола на отсеченото дърво. Призори й се явил дивен юноша, препасан с огнен пояс, и й прошепнал три тайнствени думи. Щом ги чула, тя паднала на земята и му се поклонила. После той отишъл при стълба, хванал го и го вдигнал във въздуха заедно със себе си. Стълбът блестял като мълния и осветявал целия град.\r\nДошъл царят и с него много хора и всички със страх и радост гледали дивното видение и се учудвали как тежкият стълб, без да е подкрепян от никого, ту се издига на двадесет лакти от земята, ту се спуска обратно и докосва дънера, на който е расъл. Накрая той застанал неподвижно на своето място. Изпод стълба започнало да изтича благовонно и целебно миро и всички, страдащи от различни болести и язви, които с вяра се помазвали с него, получавали изцеление. Един евреин, сляп по рождение, прогледнал, щом докоснал светоносния стълб, повярвал в Христа и прославил Бога. Майката на едно момче, което седем години лежало от тежка болест, го донесла при живоносния стълб и умолявала света Нина да го изцели, като изповядала, че Христос е Син Божий. Света Нина докоснала стълба с ръка, а после докоснала с нея болното дете и то веднага оздравяло. Поради многото хора, притичащи се към живоносния стълб, царят се разпоредил строителите да поставят около него ограда. И това място започнали да почитат не само християните, но и езичниците. Скоро било завършено и строителството на първия в Иверия дървен храм.\r\nПратениците на цар Мириан при Константин били приети с големи почести и с радост, а после се завърнали с богати дарове. Заедно с тях дошъл и Антиохийският архиепископ Евстатий с двама свещеници, трима дякони и всичко необходимо за богослужението. Тогава царят заповядал на управителите на области, воеводите и придворните да се явят в престолния град. Когато те се събрали, цар Мириан, царицата и децата им веднага в присъствието на всички приели свето Кръщение. Кръщелната била устроена близо до моста на река Кура, където преди се намирал домът на евреина Елиоз, а после било капището на езическите жреци. Там епископът кръстил военачалниците и царските велможи и мястото станало известно като \"Мтаварта санатлави\", тоест \"купел на велможите\". Малко по-надолу от него свещениците кръщавали и народа. Хората отивали да се кръстят с голямо усърдие и радост, помнейки думите на света Нина, че ако някой не бъде възроден от вода и Светия Дух, няма да види живота и вечната светлина и душата му ще загине в ада. Така за кратко време мирно била покръстена цялата Карталинска страна, без кавказките планинци, които още дълго останали в тъмата на езичеството. Не приели кръщението и мцхетските евреи, освен първосвещеника им Авиатар, който се кръстил с целия си дом и още петдесет еврейски семейства, които според преданието били потомци на разбойника Варава. В знак на своето благоволение заради приемането на светото Кръщение цар Мириан им дарувал една местност около Мцхета, наречена \"Цихе-диди\".\r\nТака с Божията помощ и утвърждаването от Господа на словото на евангелското благовестие, архиепископ Евстатий заедно със света Нина за няколко години просветил Иверийската страна. Като установил чина на богослужението на гръцки език, осветил първия в Мцхета храм в името на дванадесетте апостоли, устроен по образец на Цариградския, и преподал на младата Христова Църква мир, архиепископът се завърнал в Антиохия, а за епископ на Иверия поставил презвитер Иоан, който бил подчинен на Антиохийския престол.   Изминали няколко години и при Константин Велики дошли нови пратеници. Цар Мириан молел в Иверия да дойдат колкото се може повече свещеници, та никой в царството му да не бъде лишен от възможността да чуе словото на спасението и благодатното и вечно Христово Царство да бъде открито за всички. Той молел в Грузия да бъдат изпратени изкусни строители за изграждането на каменни църкви. Цар Константин със свята любов и радост изпълнил молбата на Мириан. Той връчил на пратениците му много злато и сребро и подножието на животворящия Кръст Господен, който по това време вече бил намерен от майка му, света Елена, през 326 г. Той им дал и един от гвоздеите, с които били приковани към кръста пречистите ръце на Господа. Дарил им също кръстове, икони на Христа Спасителя и Пресвета Дева Богородица и мощи на свети мъченици, за да бъдат положени в основите на църквите. По това време синът и наследникът на Мириан Бакур, който дотогава бил заложник в Рим, бил освободен и отпратен при баща си.\r\nПратениците на царя, завръщайки се в родината с много свещеници и строители, положили основите на първия храм в село Ерушети, на границата на Карталинската земя, и оставили в него гвоздея от Кръста Господен. Вторият храм те основали в село Манглис, на юг от Тифлис, и тук оставили частицана Преображение Господне. По желание на царя и указание на света Нина, той бил издигнат в царската градина, близо до нейната колиба. Тя не видяла завършването на строежа на този величествен храм. Избягвайки славата и почестите, които й въздавали царят и хората, горейки от желание да послужи за още по-голяма прослава на Христовото име, тя напуснала многолюдния град, отишла в планината и там започнала в молитва и пост да се приготвя за нови благовестнически трудове в съседните с Карталия области. Светата намерила малка пещера, скрита в клоните на дърветата, и заживяла в нея. Местата били безводни, но с гореща молитва си източила вода от камъка. От този извор и досега капят капки, подобни на сълзи, и затова народът го нарича \"извора на сълзите\", а също и \"млечния извор\", защото подава мляко на изсъхналите гърди на майките.\r\nПо това време жителите на Мцхета видели чудно видение: няколко нощи подред новосъздаденият храм бил украсен от сияещ в небето светъл кръст с венец от звезди. Когато настъпвала зората, от кръста се отделяли четирите най-ярки звезди и една се насочвала на изток, друга на запад, трета осветявала църквата, дома на епископа и целия град, а четвъртата осветявала убежището на света Нина и се издигала към върха на планината, на който растяло едно величествено дърво. Нито епископ Иоан, нито царят можели да разберат какво означава това видение. Но света Нина заповядала дървото да бъде отсечено и от него да бъдат направени четири кръста: единият да се постави на скалата, другият - на запад от Мцхета, на планината Тхоти - мястото, където цар Мириан отначало ослепял, а после прогледнал и се обърнал към Истинския Бог. Третия кръст тя заповядала да бъдедаден на царската снаха Саломия, жената на сина му Рев, за да го сложи в своя град Уджрам, а четвъртия пратила в селото Бодби, във владение на Катехинската царица Соджа (София), при която скоро отишла сама, за да обърне и нея към християнската вяра.\r\nТя взела със себе си презвитер Иаков и един дякон и тръгнала в планината, на север от Мцхета, към изворите на река Арагви и Иора и огласила с евангелска проповед планинските селища на Кавказ. Дивите планинци, населяващи Чалети, Ерцо, Тионети и други места, под въздействието на Божествената сила на евангелското слово и чудните знамения, които ставали по молитвата на светата Христова проповедница, приели Евангелието на Христовото царство, унищожили идолите си и били кръстени от презвитер Иаков. После светата отишла в Кокабети и обърнала всички жители към вярата, а оттам се отправила в Кахетия, стигнала селището Бодби (Буди), предела на своите свети подвизи и земно странстване, и се заселила там. На планинския хълм тя си направила колиба и прекарвала дни и нощи в молитва пред светия кръст. Тя скоро привлякла вниманието на жителите и те започнали постоянно да се събират при нея, за да послушат трогателните й поучения за Христовата вяра и за пътищата към вечния живот. По това време в Бодби живеела царицата на Кахетия Сожда (София), която един ден дошла заедно с другите да послуша дивната проповедничка. Като я послушала с наслада, царицата вече не искала да я остави: тя се преизпълнила с искрена вяра в спасителната проповед на светата. Скоро заедно с приближените си и множество народ царица София приела от презвитер Иаков светото Кръщение.\r\nКато извършила в Кахетия последното дело на своето апостолско служение в Иверийската страна, света Нина получила от Бога откровение за наближаването на своята кончина. Тя съобщила за това на цар Мириан в писмо, като призовавала върху него и неговото царство вечната благословия на Бога и на Пречистата Божия Майка и се молела страната да бъде защитена от непобедимата сила на Господния Кръст. Царят, епископът и целият народ били дълбоко опечалени от смъртта на великата подвижница на вярата и благочестието. Те искали да пренесат скъпите й останки в мцхетската съборна църква, и да ги погребат край живоносния стълб, но въпреки усилията си по никакъв начин не могли да поместят гроба на светата от мястото на вечния покой, което тя сама избрала. Тялото на Христовата благовестница погребали на мястото на бедната шатра в селището Бодби. На гроба й цар Мириан скоро започнал строежа на храм в името на роднината на света Нина, свети великомъченик Георги, който бил завършен и осветен от сина му цар Бакур. Храмът бил обновяван многократно, но никога не бил разрушаван, той оцелял и до днес. © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски. ", "date": "2019.01.14", "title": "Почитаме Св. равноапостолна Нина"}
{"url": "https://www.actualno.com/asia/trymp-zaplashi-i-turcija-i-kurdite-prizna-i-che-id-ne-e-unishtojena-a-rusija-pecheli-mnogo-ot-iztegljaneto-na-sasht-news_716006.html", "text": "  Американският президент Доналд Тръмп предупреди Турция, че ако нападне кюрдските сили в Сирия, ще последва икономическо опустошение за южните ни съседи. Той също така призова кюрдите да не провокират Анкара, като за целта, типично в свой маниер, използва Twitter. Държавният глава на САЩ обаче реално призна и, че \"Ислямска държава\" не е унищожена напълно.     \"Започваме от Сирия, като ще продължим да удряме по \"малкия халифат на ИД\". Ще опустошим Турция икономически, ако нападнат кюрдите. Ще създадем демилитаризирана зона от 20 мили. Русия, Иран и Сирия печелят най-много в дългосрочен план от нашата политика за унищожение на ИД. И ние печелим, но е време да върнем нашите войници у дома. Спрете безкрайните войни!\", написа Тръмп в два поредни поста в Twitter.       Същевременно висш член на кралското семейство на Саудитска Арабия отправи предупреждение против изтеглянето на САЩ от Сирия, съобщи BBC, цитирана от БГНЕС. Принц Турки Ал Фаисал заяви, че действието би имало по-скоро негативен ефект в предстоящите преговори с Иран, Русия и президента Башар Асад.\r\nПринц Фаисал говори малко преди предстоящата визита на американския секретар Майк Помпео в Рияд. Той каза, че световната общност е виновна за пренебрегването на сирийците и че изтеглянето на САЩ ще направи нещата по-лоши.\r\n\"Действията на САЩ от моята перспектива допълнително ще усложнят нещата, вместо да се намери решение и ще се укрепят позициите не само на иранците, но и на руснаците и на Башар Асад - така че от моя гледна точка това ще е много лошо развитие\", каза принц Фаисал.    Той също така коментира и оттеглянето на американския министър на отбраната Джейм Матис през декември. \"Очевидно той не е съгласен с политиката на администрацията (на Тръмп) относно Сирия, така че неговото оставане би било по-позитивен знак за ангажираността с тази политика\", заяви принц Фаисал.", "date": "2019.01.14", "title": "Тръмп заплаши и Турция, и кюрдите, призна и, че ИД не е унищожена, а Русия печели много от изтеглянето на САЩ"}
{"url": "https://www.actualno.com/education/priemaneto-na-uchenici-nad-utvyrdenata-brojka-masova-praktika-v-elitnite-sofijski-uchilishta-news_715991.html", "text": "   Това показват данни на просветното министерство за надплановия прием в 10-те столични гимназии с най-високи приемни балове тази година.     На второ място, веднага след Втора английска гимназия, се нарежда Първа английска - с 22-ма допълнително приети осмокласници. На трета позиция пък е 73-то СУ \"Вл. Граматик\" - с 20 приети в повече. В Испанската гимназия и в 22-ро СУ \"Г. С. Раковски\" се обучават по 14 деца в повече, в 91-ва Немска езикова гимназия - 15 повече, а във Френската гимназия - 13 повече. В Софийската математическа гимназия извънредните ученици са 8, а в 133-то \"А.С. Пушкин\" - 5-има, пише    Данните са били поискани от медията във връзка с оповестеното намерение на МОН за законови промени, които да позволят допълнителният прием в гимназиите да става по бал, а не както досега - по усмотрение на шефовете на регионалните управления на образованието и в \"особени случаи\" - от просветния министър. Сегашните разпоредби разрешават надпланов прием при определени условия, От МОН уточняват, че  е разрешил увеличение на максималния брой на ученици в паралелки след \"мотивирани искания на директори на училища от София-град - ученици с равен бал, близнаци, с двама починали родители, по уважителни здравословни и семейни причини\". \"Разгледани са и случаи на неправилно подреждане на желанията, но при наличие на необходимия бал за прием, като има и премествания от училища с по-високи резултати в такива с по-ниски. Има и случаи на премествания в едно и също училище - от една специалност в друга или от един профил в друг\", допълват още от ведомството на Красимир Вълчев, уточнявайки, че общият брой ученици, записани по дневник към момента, е по-малък от посочения в справката до \"Сега\", тъй като има напуснали ученици, както и такива, преминали в неприсъствена форма на обучение.  ", "date": "2019.01.14", "title": "Приемането на ученици над утвърдената бройка - масова практика в елитните софийски училища"}
{"url": "https://www.actualno.com/chronicles/umira-mara-buneva-news_715901.html", "text": "  Мара Бунева е родена през 1901 година в северозападния македонски град Тетово.     Между 1915-1917 година Мара Бунева учи в скопската стопанска гимназия, а след края на Първата световна война заминава за България. Завършва висше образование в Софийския университет, след което се жени за офицера от българската армия Иван Хранков. Брат ѝ Борис Бунев я привлича в редовете на ВМРО и тя започва да изпълнява поръчки на революционната организация, като на няколко пъти минава границата с конспиративни задачи.   През 1926 година Мара Бунева се завръща в Тетово при семейството си, а през декември същата година успешно се развежда със съпруга си. През 1927 година се установява в Скопие, в къщата на роднините си Хаджиристич, съседна на тази на Велимир Прелич. Завършва курс по шев и отваря собствено шивашко ателие, междувременно се сближава със семейство Прелич и влиза във висшето сръбско общество в града.\r\nНа 13 януари 1928 година Мара Бунева разстрелва в центъра на Скопие на стария Камен мост на Вардар Велимир Прелич, след което се прострелва в гърдите. Велимир Прелич е юридически съветник на Скопска Бановина и като такъв е отговорен за Скопския студентски процес срещу дейците на Македонската младежка тайна революционна организация.  Запитана от сръбския офицер, пристигнал пръв на мястото на атентата, защо е убила Прелич, Мара Бунева отговаря: „Заради мъченията, които той извърши над моите братя студенти. Защото обичам отечеството си.“\r\nМара Бунева умира на следващия ден, 14 януари от раните си. Погребението ѝ е извършено без свещеник и опело в безименен гроб. Панихиди в нейна памет са извършени от македоно-българската емиграция в България, САЩ и Канада.   ", "date": "2019.01.14", "title": "Умира Мара Бунева "}
{"url": "https://www.actualno.com/business/shefyt-na-kevr-sybira-osnovnite-igrachi-na-sreshta-za-industrialnija-tok-news_715939.html", "text": "  Министерството на енергетиката и  Комисията за енергийно и водно регулиране започват спешни мерки за  стабилизиране на цените на индустриалния ток, който се търгува на  енергийната борса. До 25 януари в трите  електроразпределителни дружества ЧЕЗ, ЕВН, Енерго про , предава БГНЕС.  Обект на проверка ще бъдат техническото състояние на съоръженията и  електромерите. Целта е да се видят дали компаниите доставят реалната  услуга, за която потребителите плащат. Ще се проверяват на случаен  принцип електромерите както на битови, така и на бизнес потребители дали  дават технически отклонения. МЕ и КЕВР ще проверят също лицензионната  дейност на трите ЕРП-та. Очаква се на 14 януари  председателят на КЕВР Иван Иванов да свика на разговор ръководителите на  трите ЕРП-та, шефовете на НЕК, АЕЦ „Козлодуй“, ТЕЦ „Марица Изток“ 2, енергийната борса. На срещата се очаква да присъства и енергийният  министър , но не и реалните купувачи от бизнеса. Ръководителите на дружествата  ще обсъждат възможност да се доставят на борсата различни количества  енергия във всички сегменти, не само в този „Ден напред“, заради който  скочиха синдикатите, че цените се манипулират и заради това бяха  регистрирани шокови изменения с 350% в рамките за ден през тази есен.     ", "date": "2019.01.14", "title": "Шефът на КЕВР събира основните играчи на среща за индустриалния ток"}
{"url": "https://www.actualno.com/society/ogranichavat-dvijenieto-v-tunel-echemishka-ot-13-do-1630-ch-news_715961.html", "text": "   . Това съобщиха от пресцентъра на Агенция „Пътна инфраструктура“.     Огледът ще се извърши в светлата част на денонощието при благоприятни метеорологични условия.   Необходимо е да карат с повишено внимание и съобразена скорост, като спазват стриктно поставената сигнализация.\r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.  ", "date": "2019.01.14", "title": "Ограничават движението в тунел \"Ечемишка\" от 13 до 16:30 ч."}
{"url": "https://www.actualno.com/literature/otkys-ot-myjyt-kojto-ne-se-obadi-ot-rouzi-uolsh-news_715957.html", "text": "  Бях се опитала да повярвам, че Еди просто не се интересуваше от мен. През всеки един от петнайсетте дни, в които телефонът ми бе останал ням. Бях премислила подробно всеки прекрасен, блестящ миг, който бяхме прекарали заедно, в търсене на някаква пукнатина, някакви предупредителни знаци, че той може да не е бил толкова сигурен, колкото мен, но не бях намерила нищо подобно.     Напоследък почти не използвах Фейсбук, но изведнъж се пренесох в него - постоянно изследвах профила му за признаци на живот. Или, по-лошо, за признаци, че има друга.\r\nНищо.\r\nЗвънях му и му пращах съобщения, написах му дори и един жалък кратък туит. Изтеглих си Фейсбук месинджър и Уотсъп и ги проверявах постоянно, за да разбера, ако той се появи. Но те ми казваха едно и също всеки път: Еди Дейвид е бил последно на линия преди малко повече от две седмици, в деня, в който си бях тръгнала от дома му, за да го оставя да приготви багажа си за Испания.  Смазана от срам и отчаяние, дори бях изтеглила няколко приложения за запознанства, за да проверя дали не е регистриран в тях.\r\nНе беше.\r\nКопнеех да постигна някакъв контрол над тази неконтролируема ситуация. Не можех да спя, мисълта за храна предизвикваше конвулсии в стомаха ми. Не можех да се концентрирам върху нищо и се хвърлях към телефона си трескаво като изгладняло животно всеки път, когато той издадеше някакъв звук. Изтощението ме притискаше по цял ден като огромни плътни облаци. На моменти имах чувството, че се задушавам. И въпреки всичко прекарвах будна почти целите нощи, втренчена в тъмнината в спалнята за гости на Томи в Източен Лондон.    Странното беше, че знаех, че това не съм аз. Знаех, че поведението ми е налудничаво, знаех, че се влошавам, а не ставам по-добре, но нямах нито воля, нито енергия сама да се изтръгна от това състояние.\r\nЗащо той не ми се обади? – написах в полето за търсене на Гугъл един ден. Отговорът беше като ураган онлайн. В името на последните си останки здрав разум затворих страницата.\r\nВместо това търсех в Гугъл Еди, отново и отново, изучих подробно сайта му за дърводелски услуги, търсех... В този момент вече дори не знаех какво търся. И разбира се, не бях намерила нищо.\r\n– Мислиш ли, че ти е казал всичко за себе си? – попита Томи. – Сигурна ли си, че не е с друга жена например?\r\nПътят се гмурна в горист участък, в който достолепни дъбове се бяха събрали като джентълмени в пушалня.   – Не е с друга жена.\r\n– Откъде знаеш?   – Знам, защото... знам. Не е женен, не беше обвързан. Не само формално, а и емоционално.\r\nВ една букова гора се мярна и изчезна елен.\r\n– Добре. Ами какво ще кажеш за другите предупредителни знаци? – продължи Томи. – Имаше ли някакви несъответствия? Усети ли той да премълчава нещо?\r\n– Не. – Замълчавам. – Макар че, предполагам...\r\nДжо се обръща рязко.   – Какво?\r\nВъздъхнах.\r\n– В деня, в който се срещнахме, той не отговори на няколко обаждания. Но това се случи само тогава – добавих бързо. – После отговаряше на всяко позвъняване. И нямаше никакви странни обаждания, само приятели, майка му, клиенти... – И Дерек, сетих се изведнъж. Така и не бях разбрала кой е Дерек.\r\nВеждите на Томи бяха заети с някаква сложна триангулация.\r\n– Какво? – попитах го. – Какво си мислиш? Това беше само през първия ден, Томи. После той отговаряше всеки път, когато някой го търсеше.   – Вярвам ти. По-скоро... – Томи не довърши.\r\nДжо мълчеше демонстративно, но аз не ѝ обръщах внимание.\r\n– По-скоро винаги съм си мислел, че запознанствата по интернет са рисковани – продължи Томи. – Знам, че не сте се запознали онлайн, но ситуацията е подобна – нямате общи приятели, не ви свързва нещо в миналото. Би могъл да се представи буквално за всякакъв.\r\nНамръщих се.\r\n– Но нали ми изпрати покана за приятелство във Фейсбук. Защо да го прави, ако е имал нещо да крие? Има профили в Туитър и Инстаграм заради работата си, има фирмен уебсайт. Който съдържа негова снимка. И живях в къщата му една седмица, забравихте ли? Пощата, която получаваше, бе адресирана до Еди Дейвид. Ако той не беше Еди Дейвид, майстор на кухненски шкафове, щях да го разбера...", "date": "2019.01.14", "title": "Откъс от \"Мъжът, който не се обади\" от Роузи Уолш"}
{"url": "https://www.actualno.com/burgas/ima-zadyrjani-za-unishtojavaneto-na-dunite-na-kymping-smokinja-news_716012.html", "text": "  Установено е кои са багеристите, унищожили дюните на . Това заяви говорителят на прокуратурата Румяна Арнаудова.     По думите ѝ, багеристите били наети от \"трето лице\". Намерен е и багерът, платено е на багеристите – 1000 лева. Намерен е и поръчителят, който е арестуван късно снощи, каза Арнаудова.\r\nСпоред говорителя на прокуратурата поръчителят бил казал, че е собственик на заравнения имот, но не бил плащал на багеристите. Засега, по неофициална информация, поръчителят се казвал Миро и той дълго време твърдял, че имотът е негов и дюната му пречи. Арнаудова обаче не потвърди, като само каза, че арестуваният поръчител е от Бургас, а багеристите – от село Варадиново. Извозване на пясък няма, само унищожаване на защитена територия.   Категорично става въпрос за разрушаване на дюни, това е защитена територия, която е невъзстановима, подчерта Арнаудова.  Същевременно Тонка Атанасова от РИОСВ каза пред Нова телевизия, че унищожената площ се намира в рамките на къмпинг \"Смокиня\". Тепърва обаче щяло да се правят измервания, за да се каже дали е официално в рамките на къмпинга. Засега концесионерът казва, че разораният терен е частен.\r\nПредставител на концесионера – Иван Иванов, посочи, че концесионерът разбрал за унищожението от медиите. Иванов призна и, че концесионерът има задължение да пази концесионната площ и извън туристическия сезон.     ", "date": "2019.01.14", "title": "Има задържани за унищожаването на дюните на къмпинг \"Смокиня\""}
{"url": "https://www.actualno.com/plovdiv/bg-mami-vyv-francija-spasjavat-bedstvashta-bylgarka-v-nant-news_716021.html", "text": "  Историята започва на 27 декември миналата година, когато варненката Лиляна Маринкина, 39 годишна, заминава за Франция след уговорка със свои познати да поеме грижата за възрастна болна жена. Тя е самотна майка с две деца, пълни отличници, сестра и е и има нужда от операция и така подбудите да тръгне, особено около Коледа, когато спешно се търсят заместници на болногледачи с обещание за по- високо заплащане, са ясни. Чували сме, чели сме за , направени от фирма, но в случая става дума за личен контакт, който, обаче, .      Така жената се оказва сама в Нант, . Прекарва дните на гарата в Нант, а нощите- в чакалнята на спешно отделение в близка болница. До момента, когато към 9 януари пуска зов за помощ в групата БГ мами в Нант. Нашите сънароднички виждат тревожните думи в потока от въпроси с типичен емигрантски характер - от уреждане на българско гражданство на новородени деца до рецепти за бисквитени торти и реагират. Някои са категорични от самото начало, че - и това се случва. Задават на жената въпроси, тя не е особено словоохотлива, дори блокира няколко. Мирела Парашкевова, обаче, не спира дотук. Отива лично в чакалнята на гарата в Нант, открива жената и разговаря с нея. Убеждава се, че бедата е реална и Лиляна не е от тия, които злоупотребяват с добрината на другите. Тя наистина има нужда от помощ.\r\nУспяла е да стигне до OFFI-  френска служба за имигранти и интеграция, откъдето и купуват билет за връщане за 16 януари, сряда. Дотогава, обаче, тя трябва да продължи с бездомното си съществуване посред зима. И тук жените се организират на момента, събират пари, наемат и стая в хотел за четири нощувки, снабдяват я с храна, събират дори още малко пари, за да не се връща с празни ръце у дома при децата си. Полетът е от Париж, дотам ще бъде закарана безплатно от българин, който се занимава с транспорт. Пристига в София половин час след полунощ.   \"Живот и здраве, на топло съм, добре съм\", пише Лиляна Маринкина и благодари на всички, които и подадоха ръка- Мирела Парашкевова, Милена Трифонова, Ива Ковачева, Сокол Гюлфи, още много, които буквално за два дни се обединиха, за да я извадят от бедата.", "date": "2019.01.14", "title": "БГ мами във Франция спасяват бедстваща българка в Нант"}
{"url": "https://www.actualno.com/lovech/i-v-trojan-protestirat-sreshtu-romsko-geto-ima-zaplaha-100-000-romi-da-idat-pred-ms-news_716014.html", "text": "  След , протест и в Троян – заради незаконни постройки и истинско ромско гето в града. Това е неолитно селище, от 40 години е така, твърдят събрали се на протест хора.     Протестиращите са категорични – общината не желае да се занимава. И казват, че по време на избори гетото се увеличава, а после намалява. Нашите наблюдения са за 50-60 души постоянно пребиваващи, живеят заедно със животните си в тези къщи, каза един от протестиращите пред Нова телевизия.   Разработен е технически план, от миналата година, който е приведен в действие. Освободихме частните имоти, където имаше \"стопански постройки\", заявиха от Община Троян. Втората част от плана била обитателите на гетото да си купят имоти. Трима братя вече поискали да си купят земи. Освен това щяло да има \"чекиране на коне\" – за това имало сигнал отпреди над една година.\r\nСъщевременно Ачо Йорданов, лидер на сдружение \"Единство\" в Хасково, коментира Александър Сиди, че се бил снимал с портрет на Ататюрк. Бях на посещение в Турция, уточни той и отрече, че има близки отношения с Комисията за защита на дискриминацията (КЗД). Той бил на семинар с други неправителствени организации, организиран от КЗД. Йорданов попита и каква работа има във Войводиново - да създава етническо напрежение, като казва, че всички роми в България са нагли. И показа снимка на Каракачанов с роми от Плевен, отпреди година - година и половина, а сега нарича същите роми \"нагли\".  Припомняме, че днес (14 януари), от 14:00 часа има протест пред Министерския съвет с искане за оставката на Красимир Каракачанов. Йорданов се закани, че ако лидерът на ВМРО не си даде оставката, ще се съберат 100 000 роми отново пред Министерския съвет.", "date": "2019.01.14", "title": "И в Троян протестират срещу ромско гето, има заплаха 100 000 роми да идат пред МС"}
{"url": "https://www.actualno.com/society/decata-trjabva-da-znajat-che-ima-opasni-shofiori-na-pytja-news_716011.html", "text": "  Важно е децата да помнят, че на пътя има шофьори, които дори неволно биха могли да застрашат тяхната безопасност. Това каза за Радио „Фокус“-Пирин Мариела Китова, координатор на Сдружение „SOS-ПТП“ за Югозападна България.     Тя припомни, че през зимните месеци децата трябва да ходят на училище и често се налага да се придвижват сами навън, дори по няколко пъти на ден, като в този период денят е по-къс, стъмва се по-рано, често има мъгла или превалявания, а освен това се носят повече тъмни дрехи, което прави трудно забележими за шофьорите пешеходците, особено когато са деца. Мариела Китова подчерта, че когато вървят, децата трябва да се движат възможно най-далеч от пътното платно, по вътрешната част на тротоара, а когато няма такъв, трябва да се движат плътно в ляво на улицата, срещу посоката на движение на автомобилите. По думите й преминаването по пешеходна пътека трябва винаги да се извършва с внимание, макар и да знаем, че имаме предимство. Тя посочи, че децата трябва да помнят правилото първо да се огледат наляво, надясно, и по средата на улицата – отново наляво.   \"Трябва да пресичат само на зелена светлина на светофара. като отново се оглеждат и в двете посоки. Никога улицата не бива да се пресича, тичайки между паркирани коли или пред спрял на спирка автобус. Когато кръстовището е по-натоварено, е редно да помолят по-възрастен човек да пресече заедно с тях. Няма от какво да се притесняват или страхуват децата, защото всеки възрастен човек би се отзовал на молбата им и би им помогнал да преминат безопасно. . Има си определени места за това\", каза още координаторът на Сдружение „SOS-ПТП“ Тя коментира също, че големите санкции за водачите на МПС са предпоставка за спазване на правилата от всички участници в движението.\r\n\"Смятам, че всяка по-строга санкция към водачите е начин да се ограничат своеволията на пътя. Освен финансов проблем тази санкция създава и редица други неудобства за водачите, така че, да, мисля, че ще допринесе за положителните резултати, към които се стремим. За да се усети ефектът от нея, са необходими обективно и коректно поведение на пътните полицаи\", заяви тя. Китова допълни, че само по този начин нарушителите ще коригират поведението си. Тя добави, че в някои европейски държави неспазването на правилата. освен че води до големи финансови и административни санкции, причинява на водачите и редица неудобства, докато не ги изплатят – публични регистри с нарушителите, ограничен достъп до социални услуги, проблеми с търсенето и намирането на работа и др.  ", "date": "2019.01.14", "title": "Децата трябва да знаят, че има опасни шофьори на пътя"}
{"url": "https://www.actualno.com/europe/alternativa-za-germanija-iska-izlizane-ot-es-news_716008.html", "text": "  Германската ултрадясна партия \"Алтернатива за Германия\" (АзГ) възнамерява да поиска излизането на Германия от Европейския съюз при определени условия, съобщи The Local.     По време на конгреса, провел се в Саксония, членовете на партията приеха решение за започването на кампания в ЕП за излизането на страната от ЕС, ако предложените от тях реформи, не започнат да се реализират към 2024 година. Това  е първият случай, когато темата е засегната от политическо движение в Германия.\r\nВ манифеста на АзГ се предлага да бъде разпуснат Европейкия парламент.   \"Ние смятаме, че само националните държави имат право да създават закони,\" пише още в документа.  Точната дата за възможното провеждане на Декзит не е посочена.\r\nЛидерът на партията Александър Гауланд заяви, че целта на партията не е \"да се разруши ЕС, а да се върне към здравото ядро.\"  По думите му в момента политическото влияние на блока е надминало икономическите му основания.\r\nАзГ се създаде като националистическа евроскептична партия, но придоби популярност, когато излезе срещу ислямизацията на Европа и масовата миграция.    ", "date": "2019.01.14", "title": "\"Алтернатива за Германия\" иска излизане от ЕС"}
{"url": "https://www.actualno.com/europe/nad-100-evrodeputati-obediniha-usilija-sreshtu-brexit-news_716033.html", "text": "  Над 100 депутати от Европейския парламент се обърнаха с отворено писмо към гражданите на Великобритания, с което ги призовават да се откажат от Brexit, предаде Deutsche welle.     \"Заради бъдещите поколения ви молим да преосмислите излизането от ЕС\", се казва в проекта на посланието, цитирано от медийната група Funke Mediengruppe.   Предстои то да бъде публикувано във Великобритания непосредствено преди вота по Brexit в британския парламент.\r\nЕвродепутатите уверяват, че при отмяна на решението за напускане на ЕС, те са готови да си партнират с британците за \"реформиране и подобряване на ЕС\".  \"Искаме да изпратим сигнал към народа, също и към Камарата на общините и да им кажем: ако британците решат да останат, това ще бъде посрещнато с радост\", коментира евродепутатът от ХДС Петер Лизе, който е сред подписалите посланието.\r\nБританският премиер Тереза Мей предупреди, че ако депутатите не подкрепят сделката й за Brexit, последиците ще бъдат катастрофални за Обединеното кралство. Това се случва преди ключовото гласуване в парламента, което се очаква тя да загуби, тъй като много представители на нейната партия и на други формации са против плана, договорен с ЕС.   В петък от външното министерство коментираха, че Brexit, насрочен за 29 март, може да се отложи или да не се състои, ако сделката на Мей бъде отхвърлена. Reuters пише, че разбунтували се депутати планират да обединят сили, за да прекратят или забавят излизането от съюза. Очертаващият се Brexit блокаж накара някои министри да спекулират, че няма начин Великобритания да бъде готова за напускането на 29 март и че Мей ще трябва да поиска удължаване на процеса.    В интервю за ВВС лейбърсткият лидер Джеръми Корбин заявява, че вариантът за напускане на ЕС без сделка ще бъде \"трагичен\" и той би предпочел да бъде постигнато споразумение, вместо да се провежда втори референдум. Корбин също така посочва, че ще внесе вот на недоверие срещу правителството \"скоро\", ако сделката на Тереза Мей бъде отхвърлена от парламента във вторник, както се очаква. По думите му, ако се стигне до избори и неговата партия спечели, ще се наложи Brexit да бъде отложен, докато се договори нова сделка с ЕС.", "date": "2019.01.14", "title": "Над 100 евродепутати обединиха усилия срещу Brexit"}
{"url": "https://www.actualno.com/actualno/romska-politicheska-rapsodija-news_715741.html", "text": "  Шок, боНба, сензация – има кръв     Бързо, камери и микрофони, за трафика стръв\r\nНякой е пребит,\r\nмай че е убит!  Има ли значение,\r\nважно е към телевизора да се развие влечение!\r\nFacebook бързо пощуря    щом се ром разбесня!\r\nЕто го и вицепремиерът\r\nциганите на приказки ще оправи, такъв му е маниерът!\r\nГовори за силова интеграция\r\nготви нова маргинализация!   Армията се надига,\r\nвъв Войводиново отива!\r\nРед да покаже, че има\r\nднес, утре и ... амина!\r\nРумен поп се появи,\r\nмолитви горещи зареди\r\nчудно или не, и правителството благослови! пристъпи напред\r\nприе ролята на апологет.\r\nНе му се получи съвсем\r\nмалко излезе серсем -\r\nзаговори за обединение\r\nдоста българи с ромите не искат единение.\r\nИ като стана на въпрос\r\nпред част от контингента прост\r\nче не циганите са проблемът\r\nа политиците и в частност ГЕРБ ни ядат кадема\r\nтръгнаха веднага викове\r\nкак ГЕРБ - не може, не!\r\nШок, боНба, сензация\r\nмай пак мирише на трепанация!\r\nНадежда обаче блесна\r\nпроблемът \"политици\" пред този с ромите се весна.\r\nКой знае - акълът може и да се появи\r\nта Бойко повече на избори да не се яви!\r\nКорнелия обаче да не се надява\r\nче ще искаме да остане тъдява!\r\nПод ръчичка с Доган е тоз \"елит\" посран!\r\nТака че, братя, акълът си опичайте\r\nвнимавайте към коя бюлетина тичате!  Ивайло Ачев ", "date": "2019.01.14", "title": "Ромска политическа рапсодия"}
{"url": "https://www.actualno.com/showbusiness/objaviha-datata-na-kojato-shte-zapochne-poslednijat-sezon-na-igra-na-tronove-video-news_716032.html", "text": "        Знае се, че сезонът ще има само шест серии, но те ще бъдат по-дълги от обичайното. По думите на сценаристите всяка ще изглежда \"като филм\", а не като епизод от сериал.\r\nДатата 14 април бе обявена чрез пускането на нов тийзър на сезона. В него виждаме героите Джон Сноу, Санса Старк и Аря Старк в семейната крипта. е един от най-популярните сериали на всички времена. След края му, от HBO планират да започнат продукция на друга поредица, разказваща предисторията на някои от семействата от Вестерос. Засега се знае, че в новия сериал ще участва актрисата Наоми Уотс.  А ето го и тийзъра за дългоочаквания последен сезон: ", "date": "2019.01.14", "title": "Обявиха датата, на която ще започне последният сезон на \"Игра на тронове\" (ВИДЕО)"}
{"url": "https://www.actualno.com/viewpoint/evropejska-stolica-na-kulturata-s-ili-bez-bylgarski-akcent-news_715999.html", "text": "  Отлетяха ли, отвеяни от ледения вятър в Пловдив, едни няколко милиона лева в мразовитата зимна вечер, в която се състоя по откриването на \"Европейска столица на културата\"? И както гласи една стара българска поговорка - \"Всяко чудо за три дни\". Сцената, струваща около 2 000 000 лева, бе изградена, за да стои там само ден. Затваряни бяха улици и булеварди - заради строежа ѝ.     Сякаш подготовката кипеше с невероятни темпове, със скоростта на светлината. До крайния срок всичко бе готово и очакваше... Вечерта на 12-ти януари 1 500 души на сцената и още около 50 000 зрители тръпнеха нетърпеливо за началото на проекта \"Ние сме всички цветове\", с който бе белязан стартът.\r\nОткриването започна наистина вълнуващо. Но всичко приключи, когато на сцената излязоха кандидат-актьорите - бъдещите на България. И започнаха да крещят. На различни езици. Изразяваха изречения, несвързани помежду си някак си. Повтаряха и крещяха, на фона на страховита музика.   Сякаш се извършваше някакъв ритуал по призоваване на призраци. Но те - децата, кандидат-артистите - не са виновни, нали такъв им е сценарият. Сякаш онзи, който е писал, няма ни най-малка представа от предстоящото събитие. Сякаш грам не обича Пловдив и е решил да си отмъсти, но за какво?! Сякаш е създал този сценарий без да вложи и капчица въображение.  Та нали Пловдив е в България. Но като едни истински националисти отново пренебрегнахме себе си. Защо не показахме българското, а всеки един роден елемент трябваше да бъде с примесен аранжимент? Знам, ще кажете: \"Е, нали посланието е ! Само че в стремежа си авторът да покаже целта - именно единството - той е погубил автентичността на домакинството. Не може да се гордееш, че си домакин на грандиозното събитие, а в същото време всички български елементи и моменти да бъдат прекъсвани неколкократно целенасочено, несъобразено и непремерено, за да бъдат вплетени други чужди такива. Силата на мелодията от 20-те български гайди, пък, не успя да накара замръзналите от студ зрители да настръхнат. Не се появиха и сълзи в очите им, както обикновено се случва, когато българин чуе гайда.\r\nКапката от чашата преля именно в кулминационния момент, когато великият глас на Валя Балканска и единствената по рода си песен \"Излел е Дельо Хайдутин\" бяха полузаглушени от фойерверките. Никой не оспорва качеството им и комбинацията, в която бяха изпълнени. Просто не им бе там мястото. Попя малко Валя, попя няколко секунди, пък притихна и тя да чуе другото и после продължи. А ако така посрещаме чужденците и у дома си, то ние със сигурност се заличаваме като нация.  Атанаска Маркова     ", "date": "2019.01.14", "title": "Европейска столица на културата - с или без български акцент?"}
{"url": "https://www.actualno.com/prasspress/dekadata-na-cvinjata-news_715945.html", "text": "  На 5 февруари ще навлезем в годината на свинята. Хвърлих едно око да видя представители на кои животни са политиците ни според китайския календар.     Каракачанов е роден 1965 г. И е змия. Не знам, със сигурност е някакво влечуго, но дали точно змия и каква ... Само питоните и анакондите могат да лапат такива големи работи…\r\nРадев е роден 1963 г. и е заек. Заек си е, както и да го гледаме. Обаче Годината  на свинята ще е супер успешна за зайците.\r\nКорнелия е родена през 1969 г., годината на петела. Прилича ѝ. Каца на върха на гюбрето и кукурига, кукурига…  Цацаров е роден 1966 г. и е кон, ако и да прилича повече на бекон, дето вика Чаво.\r\nПремиерът Борисов е роден 1959 г. И си е истинска свиня. В смисъл, че е роден в годината на свинята.\r\nПрез далечната 2002 г. изследователите от Политическата академия за Централна и Източна Европа проведоха изследване “Имената на политиците и прасетата”. И потвърдиха научно отдавна известния факт, че хората кръщават прасетата си на политици. Предпочитат на премиери. Местните първо наблюдавали прасето и после според нрава му слагат името. Например Монката (Симеончо) от село Осенец се скатавал все в тъмното и си мълчал. Пък Ванката (Костов) от Дряново бил много опърничав, Божков (Бог да го прости, ако може) излапал и дъските на кочината, свинята Жан си останала дръгел, а нерезът Бойко бил много скоклив.    При социализма, когато свободата ни беше ограничена, кръщавахме прасетата най-често Гошо. Щото звучи като Тошо, но не е така опасно… Но още с появата си като главен секретар на МВР Бойко зае челното място в именника.\r\nИ за това има много видими и невидими причини. Една от тях е рождената обремененост. Борисов е роден през 1959 г., както казах, е година на свинята. И тази година има юбилей като свиня – 60 години Бойко свиня.\r\nИ детството на Бойко е свързано с свинете. Тяхното семейство традиционно е гледало по 2-3 броя. Иначе откъде мас за филии. Той самият е ходел всеки ден да взема помия от почивната станция в Банкя. Така се изгражда една здрава връзка между него и свинете. Когато животновъдите дойдоха на протести в София преди няколко години, те бяха написали на камионите си: „Бойко – кръстник на свиневъдите“.   Както казах, Борисов е истинска свиня. Представителите на тази зодия се отличават с честност, чистосърдечност, толерантност, доверчиви и заслужаващи доверие, никога не се занимават с измами, никога не предават приятелите си, жертвоготовни са, безкористни, интелектуални хора, жадни за знания, ценят дoбpия вĸyc, oбнocĸитe и възпитaниeтo. Обичат да си хапват добре, но са също и добри спортисти.\r\nКакто виждате, все качества, присъщи на премиера. Може би с малки изключения. Всъщност, не са много малки. Но не може да се отрече, че поне две притежава – добър спортист и обича добре да пояде.   Както и да е. Борисов е на власт от 2009 година. Което ни дава право да обявим декада на свинята. Първата декада на свинята. Щото може да има и втора декада.\r\nВолен Сидеров е роден през 1956 г. И по китайския календар е маймуна. Като съм го наблюдавал през годините какви ги върши, има нещо маймунско. Нема-нема и току си покаже червения задник. Сидеров влезе в политиката като маймуна. Скачаше по митингите като макак и се биеше в гърдите, кривеше се, правеше се на страшен. В парламента и нарече българските политици “стадо грухтящи прасета”, “топки лой” и т.н. Любен Дилов го приветства с “Добре дошъл в кочината.”\r\nИ не мина много време и кочината си каза думата. Защото кочината е институция. И защото прасетата, казваше баснята, мечтаят целият свят да се превърне в кочина. И не просто мечтаят, а и го правят.   Ало,  пенсиите, знаете ли, че във ветеринарните клиники за преглед на свиня (нерез) искат от 10 до 15 лв.?! Вчера ходих при джипито и си бъбрехме за моите болежки един час за 2.90 лв. А ако бях прасе, трябваше да се бръкна 15 лв.\r\nДелян Пеевски е роден през 1980 г., в годината на маймуната. Но може би трудно ще намерите друга маймуна , която толкова да прилича на свиня. Не ли? Да! Те така го и рисуват колегите. Като свиня, а опашката навита на буквата Б. Що точно Б, не мога да се сетя. При Пеефски има някаква семейна обремененост. Неговата майка е коза, но прилича повече на… Абе, не прилича на коза.\r\nСега се сещам нещо. Знаете ли, че прасетата практически не можели да видят небето – шийните им прешлени не позволявали да си вдигнат толкова главата. И за това гледат надолу и ровят в калта… Тони Филипов, д-р, ", "date": "2019.01.14", "title": "Декадата на Cвинятa"}
{"url": "https://www.actualno.com/crime/smyrten-sluchaj-v-krizisnija-centyr-za-bezdomni-v-sofija-news_716037.html", "text": "  Мъж е починал в Кризисния център за бездомни през изминалото денонощие, човекът е пристигнал в много тежко състояние. Това съобщи за Агенция „Фокус“ Йорданка Темелкова - директор на Кризисния център за настаняване на бездомни хора в столичния ж.к. „Захарна фабрика“.     Тя обясни, че причината за смъртта все още не е ясна, а лекарските екипи все още са в центъра. Йорданка Темелкова уточни, че 158 души са нощували през изминалото денонощие в Кризисния център за настаняване на бездомни хора в ж.к. „Захарна фабрика“.   Тя отбеляза, че в студените почивните дни в центъра е имало много хора, които са останали на топло целия ден.", "date": "2019.01.14", "title": "Смъртен случай в Кризисния център за бездомни в София"}
{"url": "https://www.actualno.com/business/babh-obmenja-mejdunaroden-opit-v-borbata-za-afrikanskata-chuma-news_716003.html", "text": "  В периода от 14 януари до 18 януари 2019 г. БАБХ ще бъде домакин на първата за Европа мисия за обмяна на опит, свързана със заболяването Африканска чума по свинете (АЧС), предаде БГНЕС.     В този формат, който за първи път ще се проведе в България в рамките на Глобалната стратегия за борба с АЧС, ще участват водещи експерти от държавния сектор и ветеринарните служби на Италия, Литва и Русия и от Световната организация по прехрана и земеделие на ООН (FAO).   По време на мисията, участниците в нея ще посетят регионите с констатирани случаи на африканска чума по свинете в областите Силистра, Добрич и Варна.\r\nЦелта на мисията е обмяна на опит по отношение на борбата с бързо разпространяващата се и опустошителната на места в Европа болест – Африканска чума по свинете. Във връзка с нарастващите случаи на АЧС в Европа, Европейската комисия (ЕК), ФАО и Световната организация за здравеопазване на животните (OIE) организират регулярни срещи на експертно ниво с представители на засегнатите от заболяването държави. На последната среща в Полша през 2018 г., бе взето решение да бъдат проведени мисии от експерти в страните с потвърдено наличие на вируса на болестта с цел обмяна на опит и развитието на бъдеща и ефективна глобална стратегия за овладяване на АЧС.  За ЕК, OIE и ФАО начинът, по който България се справя до момента със заболяването, представлява изключителен интерес. За разлика от другите засегнати държави у нас болестта е открита в ранен етап, както при домашните, така и при дивите свине, и се овладява с минимални загуби за свиневъдството и ловното стопанство. За Европа предизвикателството със справянето със заболяването предстои в дългосрочен план.", "date": "2019.01.14", "title": "БАБХ обменя международен опит в борбата за африканската чума"}
{"url": "https://www.actualno.com/curious/9-nachina-kak-da-izglejdash-po-umen-news_715644.html", "text": "   Ако наистина бързаш, ама много и не ти остава време за нищо, освен да кажеш, че бързаш и нервно да се потиш и пуфтиш на червения светофар, докато чакаш има-няма 8сек. да стане зелено, та нямаш време да поумнееш, ти даваме няколко идеи, с които и най-тъпия човек изглежда поне средно Ентелигентен...          Радваме се, че има такива хора. Хем знаят, хем могат, хем не си позволяват една секунда сън, за да свършат всичко. Супер яко е когато непрекъснато говориш за това, даваш примери от живия живот и никога не си измисляш нищо.   Ти да не си тъп, че да имаш  нужда от някой да ти помага?! Ами, не разбира се, че не си! Не позволявай на друг да ти удари едно рамо, а ако някой дето си мисли, че може и че знае случайно повече от теб, най-добре ще е ако му удариш едно рамо ти, ама наистина! Няма нищо по-стресиращо от това. Веднъж, два пъти, трети път… не че има аларми или можеш да тръгнеш просто по-рано. Недей! Най-добре е да продължиш да нервничиш, за дето нямаш време и имаш много работа. Това ще подобри нещата, повярвай!        В крайна сметка, всички работим за пари. Не за стаж, не за удоволствие, не за връзки с полезни хора, камо ли пък да научим нещо. И да, знаем, че на теб ти плащат най-малко, работиш най-много, супер недооценен си, а шефа ти е най-тъпия на земята, да не вижда как заслужваш поне 10К заплата. Така ще е най-добре. Пък и после можеш преспокойно да мрънкаш, че имаш много „проекти на главата“. Поемането на повече отговорности, отколкото човешко същество може да свърши, винаги е добра идея!    ", "date": "2019.01.14", "title": "9 начина как да изглеждаш по-умен"}
{"url": "https://www.actualno.com/kardjali/neucheben-den-za-postradaloto-ot-pojar-uchilishte-v-kyrdjali-news_716034.html", "text": "  Днешният 14 януари e неучебен ден в кърджалийското учлище, което на миналата седмица заради пожар.     Инцидентът възникна по време на последния шести час в професионална гимназия \"Васил Левски\". Четирима души бяха откарани за преглед в лечебно заведение. Медицинска помощ бе оказана и на пожарникар, който получи травма на главата.   Предстои оглед на място, за да се прецени какъв ремонт трябва да се направи.\r\nНадяваме се почистим някои от стаите, които са в по-добро състояние, отбеляза директорът Нина Терекелиева. По думите ѝ първият етаж, на който обаче има само две учебни стаи, е в добро състояние, но няма електрическо захранване. Ако се оправи електрическата инсталация за един ден, бихме могли да се организираме и да отворим училището утре, каза директорът пред bTV.  Шефът на пожарната в Кърджали Сергей Заимов заяви, че версиите за причината за пожара засега са две – късо съединение в ел.инсталацията или пушене на някой от учениците най-вероятно.  Директорът на училището обаче категорично изключи възможността ученици да са пушили в помещението, тъй като до него не е имало достъп.", "date": "2019.01.14", "title": "Неучебен ден за пострадалото от пожар училище в Кърджали"}
{"url": "https://www.actualno.com/asia/samolet-na-iranskata-armija-se-razbi-v-blizost-do-teheran-snimki-news_716041.html", "text": "  Товарен самолет \"Боинг 707\" с около 16 души на борда, собственост на иранската армия, се е разбил в Иран, съобщи \"Тhe Routers\". Причината за инцидента най-вероятно са лошите атмосферни условия.     Самолетът е пътувал от Бишкек, Киргизстан, и е паднал около летище Карадж, западно от Техеран.  Има информация, че самолетът е ударил оградата на летището. Според други информации машината е паднала в жилищен район.    По информация на иранските власти са намерени седем тела.     ", "date": "2019.01.14", "title": "Самолет на иранската армия се разби в близост до Техеран (СНИМКИ)"}
{"url": "https://www.actualno.com/politics/simeon-slavchev-gerb-i-dps-slagat-chadyr-vyrhu-mestnata-vlast-chrez-antikorupcionnija-zakon-news_716040.html", "text": "  Отпадането на 5400 души общински съветници от контролираните лица по Закона за противодействие на корупцията е .      твърдят, че колегите ми общински съветници са много и това прави контрола над тях труден за изпълнение.   По тази абсурдна логика трябва да отпадне служба КАТ, защото колите по пътищата ни са стотици хиляди, а джебчийството трябва директно да се опрощава, заради липса на капацитет в МВР.\r\nИстината е, почтените общински съветници, каквито не се съмнявам са повечето в България, настояват репутацията им да бъде безукорна и да е ясно .  Борбата с корупцията . След като корупцията няма обхват, с какво основание ограничаваме обхвата на закона?\r\nВъзниква основателното съмнение, че , които да овладеят регионалните ресурси и да компенсират политическото безсилие на властта.   Вместо обществени аргументи, ще работят финансови аргументи и всички в България трябва да знаят това.    За мен . Затова апелирам народните представители да се обърнат към съвестта си, за да .", "date": "2019.01.14", "title": "Симеон Славчев: ГЕРБ и ДПС слагат чадър върху местната власт чрез антикорупционния закон"}
{"url": "https://www.actualno.com/politics/romskijat-protest-sreshtu-karakachanov-zashtoto-deli-bylgari-i-romi-news_716126.html", "text": "  Протест от няколкостотин души от ромски произход, предимно по-млади и буквално деца, се проведе пред Министерския съвет – с искане за оставка на вицепремиера Красимир Каракачанов заради думите му, че \"циганите са много нагли\". Вицепремиерът ги изрече след случая , където двама млади роми пребиха разузнавач-парашутист от 68-ма бригада \"Специални сили\" - ефрейтор Валентин Димов. По последна информация Димов се възстановява, но има натрошена челюст и скула от ритниците в главата.     Протестът се проведе с призив да няма деление между българи и роми. Изрично беше подчертано, че има снимки на Каракачанов по ромските махали. Такава беше показана в сутрешния блок на Нова телевизия и там Каракачанов се е снимал с група роми, но от нея няма нищо видимо по темата \"купуване на гласове\".   Според Цветан Ангелов, който се представи като жител на \"Филиповци\", . 30 години господата управляващи разграбиха България, подчерта Ангелов. И обяви, че \"ние живеем и градим заедно с българския народ\", като се закани, че следващата седмица пред Министерския съвет ще дойдат 50 000 души – от цяла България. Тази сутрин лидерът на сдружение \"Единство\" от Хасково Ачо Йорданов се закани, че ако няма оставка от Каракачанов, следващият път ще дойдат . Това сдружение подаде жалба срещу Каракачанов за дискриминация в Комисията за защита от дискриминация.\r\n\"Не ни трябва самолет за 2 млрд. лева, с който да си играем – с кого ще воюваме? На България ѝ трябват пари, за да има кадърни хора\", каза още Ангелов.  \"Един вицепремиер няма право да говори по този начин спрямо един етнос. Този етнос е изстрадал народ. Нашата родина е България, независимо, че сме цигани – тя е и наша родина. Предполагам, че всички се гордеете, че сте българи, но сте от цигански произход. Трябва да успеем – докато Каракачанов не си подаде оставката\", обяви бившият депутат от ДПС Александър Методиев, по-известен като Бат Сали. Той си тръгна от парламента, след като беше осъден за срещу полицаи, опитали да го глобят, както и негови приближени, за пътно нарушение. Методиев беше само глобен, след като първоначално беше осъден и на затвор.    \"Имаме съмнения за безпристрастността на органа! Докато НПО-тата пишат жалби и ядат с тях на една маса, циганите продължават да безчинстват\". С това изречение ВМРО иска изслушване на Комисията за защита от дискриминация (КЗД) пред Комисията по вероизповеданията и правата на човека в Народното събрание - заради снимка, на която Ачо Йорданов бил на събитие на КЗД.    \"Искаме обществото да получи отговор защо членовете на независимия орган си позволяват да правят съвместни събития и почерпки с неправителствените организации; колко чести са тези случаи; с какви пари се финансират и кои организации са присъствали на подобни мероприятия. Също така искаме отвод на Комисията по жалбата на Сдружение „Единство“ и на всички други сигнали на организации, с които членовете са били в неформални взаимоотношения, каквито са подобни сбирки. Ще настояваме и за проверка на делата, заведени по жалби на тези неправителствени сдружения, и те да бъдат прекратени или анулирани\", казват от ВМРО и настояват, че .", "date": "2019.01.14", "title": "Ромският протест срещу Каракачанов - защото дели българи и роми"}
{"url": "https://www.actualno.com/crime/85-ot-ekstradiranite-rodni-prestypnici-ni-gi-vryshta-germanija-news_715992.html", "text": "   Това показват данни на Главна дирекция „Охрана“ (ГДО) в Министерство на правосъдието.     Според цифрите 85% от всички през 2018 г. са от Федерална република Германия. Всичките тези екстрадиции пък са минали през летищата на Берлин, Франкфурт и .   Пак тези аеропортове държат първенство и по друг показател – към тези дестинации България най-често екстрадира задържани у нас лица по искания за европейска заповед за арест или по такива за „гаранции“, пише .\r\n„Връщането по гаранция означава, че тези лица излежават в затвори в чуждата страна, връщат се тук за участие в съдебни дела, предават ни ги са срок от 2, 3 или 6 месеца. След изтичането на срока и отпадането на необходимостта лицето да бъде на територията на страната, го връщаме в другата страна за излежаване на присъдата“, обясни Мариян Маринов, инспектор в сектор „Екстрадиции и конвой“ в Главна дирекция „Охрана“ (ГДО) в Министерство на правосъдието.  Той посочи, че през 2018 г. общият брой на екстрадираните лица от чужбина в България и от България в други страни е 525 души.\r\n298 са върнатите у нас, а 227 сме предали на чужди страни на аерогара София или на сухоземни граници.   ", "date": "2019.01.14", "title": "85% от екстрадираните родни престъпници ни ги връща Германия"}
{"url": "https://www.actualno.com/balkani/oficialno-republika-severna-makedonija-veche-e-fakt-news_716169.html", "text": "  Днес Държавен вестник в Скопие публикува всички промени в Конституцията, които петък.     Властите на Република Македония публикуваха в Държавен вестник решенията за изменение на Конституцията на страната, предвиждащи промяната на името на държавата и приети в петък по време на заседанието на македонското Собрание (парламента). Това се съобщава на официалния сайт на публикацията.   Така официално влизат в сила конституционните промени, които, на свой ред, съгласно споразумението от Преспа с Гърция няма да влязат в действие, ако гръцкият парламент не ратифицира Договора, предаде БГНЕС.\r\nСпоред информация, публикувана на официалния сайт на правителството на Македония, следващата стъпка ще бъде уведомяването на Министерството на външните работи на Гърция за публикуването на измененията. В случай на ратифициране на споразумението от Преспа от гръцка страна, Македония ще уведоми всички страни по света за промяната на името на републиката.  В петък, по време на гласуването в парламента на Македония, 81 от 120 депутати подкрепиха приемането на конституционни изменения. Депутатите от опозицията бойкотираха гласуването.\r\nНа 17 юни 2018 г. в района на гръцката част на Преспа беше подписан договорът, слагащ край на спора за името между Гърция и Македония. Договорът бе подписан от министрите на външните работи Никола Димитров и Никос Кодзияс в присъствието на премиерите на двете страни - Зоран Заев и .\r\nПървата част от Договора се отнася до разрешаването на различията около името и добросъседските отношения.       Втората част се отнася до увеличаването на сътрудничеството между Гърция и Македония, дипломатическите отношения, партньорството в международните и регионалните организации, икономическото сътрудничество, както и това в областта на образованието, науката, здравеопазването и полицейското партньорство и това в областта на отбраната.\r\nТретата част от Договора засяга начина за разрешаване на споровете.\r\nЕто какво накратко съдържат предложените изменения XXXIII, XXXIV, XXXV и XXXVI от Конституцията. С него в Конституцията терминът \"Република Македония\" се заменя с \"Република Северна Македония\", а думата \"Македония\" се заменя с думите \"Северна Македония\", с изключение на член 36 от Конституцията на Република Македония.      С него се правят промени в преамбюла на Македонската конституция така, че тя да е усъгласувана с текста на преамбюла договорен при споразумението с Гърция. Като така ще се премахнат ограниченията за народите и техните общности живеещи извън родната им. Освен това вече в преамбюла ще бъде споменато и Охридското рамково споразумение, което е в сила от 2001 г. Чрез него се потвърждава съществуващата обща граница между Република Македония и Гърция и се поема ангажимента нито една от двете страни да няма претенции, към която и да е част от територията на другата държава, нито пък претенции за промяна на тяхната обща настояща граница. В допълнение, както Република Македония, така и Гърция се ангажират да не подкрепят каквито и да било претенции, които могат да бъдат предявени от трети страни.\r\nОсвен това двете страни се ангажират да зачитат суверенитета, териториалната интеграция и политическата независимост на другата държава и да не подкрепят каквито и да било дейност на трети страни насочени срещу суверенитета, териториалната интеграция или политическата независимост, на която и да е от двете държави.    Чрез него се добавя текст, чрез който става ясно, че Конституцията да не може и не трябва да бъде тълкувана по начин, който представлява или ще бъде основание за намеса във вътрешните работи на другата държава в каквато и да било форма или поради каквато и да било причина, включително за защита на статута и правата на всички нейни граждани.\r\nПредложената конституционна поправка подчертава задължението на Република Македония да защитава, гарантира и подхранва особеностите, историческото и културното наследство на македонския народ. Освен това изменението гарантира защита на правата и интересите на гражданите, които живеят или пребивават в чужбина. Изменението предвижда Република да се грижи както за диаспората, така и за македонския народ и други общности за насърчаване и подхранване на връзките им с родината, без намеса в суверенните права на други държави и във вътрешните им дела.\r\nНа пленарната сесия, съгласно Правилника за дейността на парламента, депутатите първо трябваше да определят и след това да приемат и обявят измененията в Конституцията. За гласуване на измененията се изискваше мнозинство от 2/3, т.е. да гласуват 80 от общо 120 депутати в законодателната власт. След приемането на измененията депутатите трябваше да приемат и конституционен закон за тяхното прилагане.\r\n\"Това е окончателният Договор за разрешаване на македонско-гръцкия спор за името и за стратегическо партньорство. Той гарантира македонското бъдеще, защитава македонската идентичност, език, герб, химн и флаг. Договорът отваря пътя към ЕС и НАТО, гарантира и приятелството и сътрудничеството между Македония и Гърция\", пише премиерът на северна Македония Зоран Заев и уточнява, че той е съгласно резолюциите 817 и 845 от 1993 г. на Съвета за сигурност на ООН.", "date": "2019.01.14", "title": "Официално: Република Северна Македония вече е факт"}
{"url": "https://www.actualno.com/curious/dneven-horoskop-za-15-januari-news_716170.html", "text": "        През този ден ще ви се наложи да проявите повече търпение. Способността ви да чакате сега ще е най-големия ви приятел. Вечерта не злоупотребявайте с ничие търпение През този ден не изнудвайте половинката си, за да получите това, което искате. Най-добре бъдете честни със себе си и си признайте, че ви се иска нещо по-специално.   Днес не се заемайте със сериозни дейности. Много лесно ще се разсейвате и няма да сте способни за по-отговорни дейности.     Днес ви очаква приятна изненада. С лекота ще получите нещо, за което отдавна сте мечтали. Всичко това ще ви изпълни с чувство за облекчение. Насладете се на победата ви. Днес много може да облекчите живота на половинката ви. Той или тя иска да ви изненада. Не карайте човека до вас да налучква, а му кажете какво точно очаквате. Днес не мислете за отмъщение. Пропъдете мислите, свързани с болката и се опитайте да погледнете напред с цялата надежда и вяра, на които сте способни.   През този ден потърсете вдъхновение и успокоение в музиката.  Сега е моментът да се отдалечите от суетата на всекидневието и да потърсите утеха в изкуството.    Днес не очаквайте всички да са на вашето мнение. Помислете колко би било скучно и еднообразно, ако всички мислят еднакво. Не се опитвайте да докажете правотата си на всяка цена. Днес нещо ще ви липсва. Обадете на близки приятели и може би ще получите това, което не ви е достигало. Не пестете милите думи.    Този вторник от вас ще се изисква да бъдете напълно честни. Бъдете максимално дипломатични, но и ясни, за да няма недоразумения и неразбрали. Днес ще бъдете отрицателно настроени към деня, а не трябва. Очаква ви признание на способностите ви и похвала от важен човек. Може да получите и предложение за нова работа. Този вторник ви очакват много срещи. Някои от тях ще минат много по-леко, отколкото сте си представяли. Преминете през всичко с лекота и усмивка. Вечерта може да се поглезите с чаша хубаво вино.", "date": "2019.01.14", "title": "Дневен хороскоп за 15 януари"}
{"url": "https://www.actualno.com/society/koj-e-biznesmenyt-zadyrjan-za-unishtojavaneto-na-dunite-na-kymping-smokinja-news_716129.html", "text": "  Както стана ясно по-рано днес, установено е кои са багеристите, унищожили дюните на къмпинг \"Смокиня\". на прокуратурата Румяна Арнаудова. Вече е известно и името на бизнесмена, който е задържан от полицията във връзка с инцидента. Според бургаския сайт \"Флагман\" той се казва Иван Петков Нончев.     Според източници на медията 45-годишният мъж живее в ж.к. \"Лазур\" и притежава фирма, продаваща авточасти за товарни автомобили на \"Тарс Нончев ПРО\". Той притежава каравана, която е била паркирана в началото на лятото пред разораните дюни. Според къмпингари Нончев многократно се оплаквал, че дюните му скривали морската панорама.   По твърденията на двамата арестувани багеристи Манол Пазвантов и Васил Георгиев Нончев им платил 1000 лева и дал точни указания какво да направят, имало дори поставени колчета. Те изравнили пясъчните формирования, смятайки, че щом ги викат, всичко е законно. Самият Иван Нончев обаче твърди, че изобщо не ги познава. В момента разследването продължава.\r\nПредставител на концесионера – Иван Иванов, посочи, че концесионерът разбрал за унищожението от медиите. Иванов призна и че концесионерът има задължение да пази концесионната площ и извън туристическия сезон.  ", "date": "2019.01.14", "title": "Кой е бизнесменът, задържан за унищожаването на дюните на къмпинг \"Смокиня\"?"}
{"url": "https://www.actualno.com/europe/v-italija-valjat-globi-za-avtomobili-s-bylgarski-i-rumynski-nomera-news_716000.html", "text": "  В Италия влезе в сила т.нар. Указ за сигурност, който ограничава използването на чуждестранни автомобилни номера. Това поставя пред невъзможност опитите да се регистрират коли в друга страна-членка на ЕС заради по-евтина застраховка и тези коли да се ползват над 60 дни в Италия, пише в. \" \".     В Тренто още на 11 декември миналата година беше санкциониран българин, жител на Италия от 2010 г., който карал \"Мерцедес\", регистриран на името на дядо му в България. Внукът трябва да плати глоба от 712 евро. В Италия ако глобата се плати до 5 дни, се намалява с 30 %, т.е. става 498 евро.   В Неапол, където е пълно с коли с български и полски номера, вече бяха спрени от движение първите три коли, които попаднаха на мушката на властите. Мотор \"Ямаха\" с български номер се оказа, че минал близо 1400 пъти по магистралата на Неапол, без да плати такса. В Бари беше запорирана кола с български номер на чужденец, жител на Ботуша над 60 дни. Той бил пиян, заради което ще отговаря и по обвинение за шофиране в нетрезво състояние.\r\nПървата глоба в Милано - 712 евро, отнесъл шофьор с кола с румънски номера.  Глобата може да достигне обаче и 2848 евро. Освен това колата се спира от движение моментално за 180 дни - през това време собственикът ѝ трябва да приведе в ред документацията ѝ - да я регистрира в Италия или да я върне в чуждата страна с временен документ. В противен случай колата се конфискува. Единственият законен начин да се кара в Италия кола с чужд номер, на която не сте собственик, е, ако тя е взета на лизинг в чужбина и то при положение, че шофьорът е в работни отношения с чуждата фирма, която му е отдала колата, и ако фирмата има седалище в Италия. Шофьорът е задължен да носи със себе си и договора, доказващ това - в противен случай глобата е от 250 до 1000 евро.\r\nПрез 2017 г. е имало 106 000 глоби на коли с чужди номера. В челото на класацията са румънците, следвани от швейцарци, французи и българи (7775).   ", "date": "2019.01.14", "title": "В Италия валят глоби за автомобили с български и румънски номера"}
{"url": "https://www.actualno.com/ruse/uchenici-prenasjat-bylgarski-tradicii-v-nastojashteto-i-bydeshteto-news_716156.html", "text": "  Зрелостници от МГ „Баба Тонка” – Русе са вдъхновени от идеята да съхранят родните обичаи за бъдещите поколения. Младите хора приели патриотичната кауза са: Хакан Хасан – XII клас, Вероника Койчева – XI клас и Надежда Маркова – XI клас. Те работят по проект „Направи добро - съхрани българското - създай бъдеще!”     В рамките на инициативата, в Областна администрация – Русе бе представен обичаят „Ладуване“ пред техни съученици, гости от Община Русе и НЧ „Гоце Делчев” - Русе.   Основната цел на проекта е културно-просветна дейност чрез доброволчески инициативи, съхраняване на българските традиции чрез провеждане на възстановки и създаване на приложна програма, която да автоматизира дейностите в читалище „Гоце Делчев”- Русе.\r\nУчениците са разработили проекта под ръководството на Миглена Дамянова -  старши учител по Обществени науки и гражданско образование. Партньори по проекта, който ще приключи до края на учебната година са Община Русе, Русенски университет „Ангел Кънчев” и НЧ „Гоце Делчев”- Русе.  Следващите предвидени дейности по проекта са: „Стара хартия за нов компютър”- предаване на стара хартия  от ученици, учители, общественост. Събраните средства, ще  бъдат безвъзмездно предоставени на читалището;„Дари книга с усмивка”- книги за библиотеката на читалището; „3аедно можем”- начален курс за компютърна грамотност за пенсионери от клуба на читалището за автентичен фолклор и разработване на приложна програма, която ще автоматизира дейностите в читалището.", "date": "2019.01.14", "title": "Ученици пренасят български традиции в настоящето и бъдещето "}
{"url": "https://www.actualno.com/ruse/novi-it-produkti-shte-pomagat-v-rabotata-na-administracijata-v-obshtina-ruse-news_716168.html", "text": "  Проект „Новите дигитални технологии и приложението им в града“ на Сдружение „Стартъп фектъри“ и IT продукти по програма „Знание и растеж“, осъществена от Фондация „Русе – град на свободния дух“, с подкрепата на Фондация „Еконт“ ще решават проблеми на Русе.     Изградена е мрежа на базата на LoRaWAN технологията с базова станция, сензори и база данни. Мрежата функционира и ще показва информация за състоянието на въздуха в реално време на страница на сайта на Сдружение Startup Factory. Адаптиран е също и прототип на блокчейн онлайн услуга за управление на документооборот, която ще бъде предоставена на община Русе и на други институции. Така ще се създадат сигурни дигитални копия на документи като сертификати, удостоверения и др. След това документите ще се изпращат до гражданите или до други организации при пълно криптиране и защита на данните. Това ще помогне да се дигитализира обмяната на хартиените носители и се оптимизират процесите на издаване, получаване и използване на официални документи. \r\nВ рамките на проекта бяха организирани два уъркшопа покриващи тематиката на новите технологии - LoRaWAN и блокчейн. Участниците се запознаха с технологиите и се включиха в демонстрацията и адаптирането на прототипи. Бяха предоставени инструменти и софтуерни библиотеки, използвани в разработката на блокчейн и LoRaWAN продукти.\r\nУченици и студенти ще се запознават с възможностите на новите дигитални технологии, както и да правят собствени разработки и експерименти.  ", "date": "2019.01.14", "title": "Нови ИТ продукти ще помагат в работата на администрацията в община Русе"}
{"url": "https://www.actualno.com/varna/120-godini-ot-osnovavaneto-na-shtaba-na-vms-otbeljazaha-vyv-varna-news_716159.html", "text": "  Днес във Варна се проведоха тържества по случай 120 години от основаването на Щаба на ВМС на Република България.     По време на церемонията, . Прочетена бе заповед на министъра на отбраната за назначаването на кап. I ранг Камен Кукуров за началник на Щаба на ВМС\r\nОфициални гости на тържествата бяха областният управител Стоян Пасев и зам.-кметът на Община Варна Коста Базитов, който връчи специален почетен плакет за празника. Слово произнесоха контраадмирал Митко Петев и контрадмирал от резерва Стефан Дамянов, който е заемал най-дълго тази длъжност.\r\nЩабът на ВМС е създаден на 1 януари 1899 г. с указ № 6 на княз Фердинанд I за сливане на Управлението на Дунавската флотилия и на Морската част в едно – „Управление на Флота“.  ", "date": "2019.01.14", "title": "120 години от основаването на Щаба на ВМС отбелязаха във Варна"}
{"url": "https://www.actualno.com/vraza/butat-emblematichna-sgrada-vyv-vraca-na-nejno-mjasto-strojat-mol-news_716160.html", "text": "  От днес врачани ще трябва да се простят с емблематична сграда от близкото минало – Сувенирната палата. Магазинът пустееше от години и само няколко щанда на търговци заемаха пазарната площ. От днес започна събарянето на магазина, тъй като местна фирма спечели правото да изгради нов търговски център. На нейно място ще израсне , изцяло съобразен с архитектурния облик на Враца. Не е ясен крайният срок за събарянето на магазина.     От фирмата съобщават, че има неясноти в подземните комуникации. . Изискване на администрацията е архитектурният проект да бъде съобразен с културно-историческия облик на центъра на града. Новата сграда ще замени сегашната Сувенирна палата, строена през 1969 г. като временно съоръжение. Заради голямата си амортизация тя не привличаше търговци и инвеститори. Има корозирали метални конструкции и е пожароопасна.\r\nЗа жителите на Враца Сувенирната палата беше един от символите на града от социалистическата епоха. Новият търговски център ще има три етажа и четвърти – терасовиден,както и подземен гараж. . Предвижда се общата застроена площ на новия търговски център да е 2 165 квадратни метра. Общината трябва да получи обезщетение не по-малко от 736.13 квадратни метра. В обекта ще бъдат разположени офиси на общината, търговски обекти и художествена галерия.", "date": "2019.01.14", "title": "Бутат емблематична сграда във Враца, на нейно място строят мол"}
{"url": "https://www.actualno.com/interest/za-men-rodopskata-pesen-e-kato-molitva-kym-boga-kazva-lesovyd-ot-trigrad-news_716119.html", "text": "         Влечението ми е още от малък, не е сега възникнало. Спокойно мога да кажа, че е нещо повече от хоби. Но стана така, че с течение на времето и заради оценката на моите приятели и познати, вече имам възможност и за публична изява. А с фолклор се занимавам за лично удоволствие още от дете и не съм спирал. Появи се нещо като социален фактор.   Точно така. От година-две хора, дори и непознати, се свързаха с мен и ме подтикнаха заради интереса към истинския, автентичен фолклор, да издам и албум. И, слава Богу, получи се нещо много добро. Идеята ми беше да се усети духа на автентичното, защото аз не откривам нещо ново. Просто възраждам старото ново, ако мога така да се изразя. Всички знаем какви събития са минали, част от историята на Родината ни. До 1972-ра година горе-долу песните са били автентични. Изпълнявали са ги и Радка Кушлева, и още хиляди златни имена от българския фолклор, не само родопски. В един момент започва една политика, която подтиска автентичния фолклор само защото в Родопите той е свързан с мюсюлманската религия и идентичност. Това го знае всеки. Но каквото и да е ставало, то е минало и мисля, че е време да се покаже такъв, какъвто е бил, защото много ценности има в него.     Да, сменени бяха даже не само имената, а дори и сюжетът на някои песни. Това всеки уважаващ себе си фолклорист ще го потвърди. Например: \"Сая съм вечер сама, самичка, ти ела, аго Сюлеймане...\". Тогава, когато хората са се бояли да не бъдат глобявани или наказани по-тежко, са я пеели: \"Сая съм вечер сама, самичка, ти ела, бате Иване\". Дори и сега се учудвам, че я пеят по втория начин. Моите уважение, но фолклорът си има бит, сюжет, всяка песен е нещо лично преживяно, в детайли дори. Има много песни, които се пеят и се декламират. А са останали само две изпълнения на Радка Кушлева: \"Пустиян Салих без сабор\" и \"Въз подзиме съм легнала\". Скоро имах среща с дъщерите й и с изумление разбрах, че 150 песни по думите на Диди Кушлева от златния фонд с песни на България са били затрити умишлено.     Точно поради тази причина, защото в тях се пее за Мехмед, за Фатме, за Айше и т.н. На някой не са му харесали навремето. За мен даже е под достойнството да коментирам събития, от които все още някои хора са комплексирани, дори в 21-ви век. Други не искат да си спомнят за тях. Трети ги свързват със съдбите на близки и роднини, но това е истината. А фолклорът не е политика, не е интереси. Той е дух, сърце. И каквато и власт да дойде, той няма как да бъде заличен. Аз бих го сравнил с факта, че я има родината ни България. Кой ли не, кога ли не, как ли не се е опитвал да променя идентичности, да налага граници. Въпреки всичко, както България е оцеляла, така и фолклорът ни оцелява. И ще оцелява. Духът е всичко. Факт – нас ни има: хубави-лоши, красиви-некрасиви, добри-недобри, добре живеещи-недобре живеещи. Нас ни има. И фолклора, традициите - можеш да ги манипулираш, да ги криеш, но в един момент възкръсват. Това го виждаме не само в българския фолклор, а и ако щете в циганския, гръцкия, турския. Проблемът на нашия фолклор е, че прекалено много почва да се комерсиализира. Да, трябват средства, но колкото по-рано колеги разберат, че ако застъпят автентичното, ще спечелят повече, толкова по-добре. Поне моята дейност досега това показва. Не съм ги броил, но над 200 са, които знам не само като пълни текстове, а и с мелодията. В пространството се въртят не повече от 40 познати песни, които имат своето място. Те винаги ще бъдат актуални, но има още много за показване. В тях намирам история, дух, проблематика, преживявания. Да, защото песните са в кръвта ми. Това трудно се обяснява, то се чувства. Много песни имат и вариации. Но не може който и да е, да каже: \"Тази песен е моя\". Чувал съм, за съжаление, да казват: \"Това е моя авторска песен\". Няма такова нещо. Това са песни на народа. Това не е симфония, която някой композитор е седнал и е написал. Песента или е авторска, или е народна. И щом е народна, значи не е авторска. Авторство във фолклора според мен не може да се обясни, то е нонсенс. Любовта на първо място.  Но силата на родопската песен е в това, че в почти всяка песен човек може да открие своите преживявания или тези на своите деди. Те затова грабват. В песните се възпява достойнството на човека, неговото чувство за свобода, за неистовото желание да има избор. Сума песни има за омъжена жена, която гори по старата любов. И обратното, довели са на момчето мома, която той не обича, но е богата, а той жалее за изгората си, която е бедна, но с красотата си изгаря сърцето му. В повечето случаи родопската песен е като някакъв регистър - поука за бъдещите поколения. Това е не като материално наследство, а нещо повече. Можеш да си извадиш хиляди поуки за живота от родопските песни, защото всяка от тях е създадена за конкретен житейски случай, който е изключително ярък и показателен. В това е силата на родопските песни, че са актуални и днес. Текстовете са много силни, много съдържателни. Стилът на изказа е много особен. Аз съм чел всякаква поезия, в това число персийска и арабска, която е оценена от по-достойни от нас хора във вековете, но те ряпа да ядат пред родопската песен. Извинявайте, но пак ще дам пример с песен, изпълнена от Радка Кушлева: \"Галени га са не зьомат, тяхноно бално колко е, то са с елюм (смърт) не мяса. То се със сорце казва, ам си е сорце скриено. Мойсо е сорце скриено, скриено яце длибоко. Син са е пламен фатило, ле гори, пък не гасне\". Всеки от Родопите разбира какво казва този текст. Ако се помъчи да го преведе: \"Влюбени кога се не вземат, тяхната мъка колко е, тя със смъртта не си прилича. То със сърце се казва, но сърцето е скрито. Моето сърце е скрито, скрито много дълбоко. Син е пламък хванало - само гори, пък не гасне\". И силата се губи.  Има много такива песни. На първо четене се сещам за \"Рафка си Смаила думаше: Я сой ден подам нах майка, нах майка госка голяма. Много ше са забавя... (Тя е женена, в един момент тръгва при мъжа, когото обича) ...\"Стана са Рафка, погизди, с баш байрямсконо гиздило, наметна алче алено, надяна шалом шалварки и си отиде на Яхияви дворове. На порти чука и рука: Излизай, Яхия, отваряй, идам ти млада невяста. Носям ти блачка баклава...\". Много. Първо тази ми идва на ума: \"Яла ми, яла, Айше, да видям как си се мене смеяла - как върви Халил Келешов, как носи криве фесчено. Халиле, севдо голяма, я като тебе ку галях, всякиго можех да взема, ала си тебе не галям и съм ейней не викало. Койно ти го е казало, дано го елюм (смърт) застигне, дано го елюм привали\". И една друга, по-позната: Събрали са са, набрали, на мижовине (чичовите) дворове, мижому кепе да предот. Прели са колко са прели, та че са и полегнали, та че са и позаспали. Ага са от сън станали, една са мома изрука: Станете, дружки, да видим кому кина е липсало. Мене е, дружки, липсало на тьонко кръстче коланче, на бела шийка герданче… Мен са шалваре липсали. Кутро ги моско плечкоса, да му рачинки изсохнат. Те ги са, друшки, украли, на дребно ги са сдробили, за тютюн са ги изпили“. Има и много по-закачливи и, дай Боже, в бъдещи проекти ще ги осъществим. Обикновено когато с млади хора говориш за фолклор, го имат за старомодно. Колко ли пъти са ми задавали въпроса: „И какво пък толкова те влече?“. А силата на народната песен е много проста. Всеки навремето си е знаел мястото в обществото. Не знам защо витае убеждението, че жената е била по-назад, а мъжа - по-напред. Просто не е така. Всеки си е имал своето място. Нито мъжа е отнемал ролята на жената, нито жената - ролята на мъжа, нито детето - на възрастния. По много категоричен начин всеки стои на своето място - и това е като една красива картина и не може да намериш никакъв непорядък в нея. И може би затова са преживявали много по-големи трудности в оцеляването, които ние дори не можем да сънуваме. Фолклорът е рожба на сърцето и духа на човека. Обзема ме една студенина - все едно съм без дрехи навън в минус 17 градуса. Такова ми е чувството. Особено ако е с хубав текст и мелодия. Изстивам. Имал съм случай песен да ме порази, имал съм нужда от време да я осмисля. И да напомня отново - няма как да се обясни чувство. Като се замисля, само на погребение. Иначе винаги нещо тананикам - и в труден, и в хубав момент. За мен родопската песен е като молитва към Бога. Това е.", "date": "2019.01.14", "title": "За мен родопската песен е като молитва към Бога, казва лесовъд от Триград"}
{"url": "https://www.actualno.com/moresport/lekoatletkata-jordanka-blagoeva-predstavja-biografichna-kniga-v-montana-news_716163.html", "text": "  Биографичната книга „Босоногата кралица. Йорданка Благоева и седемте крачки към върха” ще бъде представена в Монтана на 17 януари. „Босоногата кралица” е разказ за обаятелната личностна нашата известна лекоатлетка, за нейната воля да върви напред, за спортните победи и вечно търсещ дух. Повествованието започва от детството й в село Горно Церовене, гимназията в Монтана и Спортната академия, многобройните състезания, световния рекорд в Загреб през 1972 г., олимпиадите в Мюнхен и Монреал, постиженията й в сферата на спортната аеробика. От книгата научаваме за семейството, приятелите и почитателите на Благоева.     Документалният сборник е богато илюстриран със снимки от личния архив на знаменитата ни землячка. Неразделна част от книгата е копие на филма „Отвъд скока”, посветен на Йорданка Благоева. На представянето заедно със спортистката ще бъдат автора на документалния сборник Юлия Пискулийска и издателят Митко Димитров от издателство „ТАНГРА ТанНакРа”.   Самата Благоева казва: „Ще ми се повече млади хора да се докоснат до тази книга и до живота ми. Аз тръгнах от един малък град в Северозападна България и успях да покоря върхове. Благодарна съм, че през целия си живот съм срещала позитивни и стойностни хора, които ми помогнаха да стигна до там.”\r\nПрезентацията на книгата ще бъде на 17 януари в Младежкия дом на Монтана с начален час 17.30.  ", "date": "2019.01.14", "title": "Лекоатлетката Йорданка Благоева представя биографична книга в Монтана"}
{"url": "https://www.actualno.com/society/objaviha-gripna-epidemija-i-v-silistra-news_716172.html", "text": "  Грипна епидемия от утре е обявена в Стара Загора и Силистра. Очаква се такава да бъде обявена и в Шумен. Висока заболеваемост е , съобщи за БНТ главният държавен здравен инспектор д-р Ангел Кунчев.     Учениците в Стара Загора няма да учат от 16 до 18 януари. Но в Силистра за сега грипна ваканция няма да бъде обявявана.   В Бургас заради грипа отсъстват над 15 % от учениците, затова там кметът предлага грипна ваканция. Грипът често протича с последващи усложнения и според медиците, засяга най-вече деца от 0 до 14 години.\r\nПрепоръчва се болниците да спрат свижданията, а медицинските центрове - женските и детски консултации.  ", "date": "2019.01.14", "title": "Обявиха грипна епидемия и в Силистра"}
