{"url": "https://www.actualno.com/curious/dneven-horoskop-za-17-avgust-news_690246.html", "text": "        Сутринта няма да ви завари в добро настроение, но към средата на деня нещата ще се променят. Личен проблем ще получи разрешение от само себе си. Днес стойте на страна от спорове и кавги. Няма да спечелите нищо. Усмихвайте се на всичко, което се случва.   Това е ден, в който ще получите добра новина, свързана с работата ви. Вечерта бъдете сигурни, че заслужавате подобаващо отбелязване на случилото се.     Разкъсвани сте от съмнения. Ситуацията може и да приключи добре за вас, но ще трябва да положите сериозни усилия. Това е ден за нови начинания. Ще ви зарадва късмета начинаещия. Вечерта си легнете рано. Днес не говорете за намеренията ви. Ако все пак сте решили да го направите доброволно, по-добре да поизчакате по- подходящ момент, който обаче не е точно сега.      Денят може да ви донесе допълнителни задачи. Ако се уговорили среща за вечерта, бъдете готови за варианта да я отложите. Този петък се замислете дали не пропускате нещо важно. Така ще ви стане ясно защо се чувствате некомфортно през последните дни. Залисани в работа забравяйте за някои важни моменти от връзката ви. Забавете темпото, особено ако сте рожденици.    Това е ден за среща с реалността. Драмата не е толкова голяма и ако не се вглъбявате прекалено още към вечерта ще сте като нови. Каквото и да направите днес не съжалявайте за случилото се. Станалото е това, което е трябвало и то е за добро. Ако престанете да упорствате в обратното ще ви е много по-лесно.    Това е ден, в който да запазите мнението си за един по-късен етап, колкото и да ви се иска да го споделите. Много е вероятно да ви слуша зложелател. Трудно ви е поддържате баланса. Емоциите ви са прекалено. Спешно трябва да намерите отдушник на чувствата си преди да са ви навредили.", "date": "2018.08.16", "title": "Дневен хороскоп за 17 август"}
{"url": "https://www.actualno.com/asia/v-zooparka-v-jerusalim-pochina-naj-starijat-hipopotam-v-sveta-news_690256.html", "text": "        Тя била открита мъртва в езеро в района на зоопарка, създаващ впечатление за Африка.   Тами беше последният хипопотам в този зоопарк, откакто преди 10 г. почина мъжкият Мати.\r\nПрез юли 2017 г. в зоопарка в Манила на 65 години почина Берта, която по онова време беше най-възрастният представител от вида си, живеещ в плен.  Обикновено хипопотамите живеят средно между 40 и 50 години. Тези тревопасни и земноводни гиганти обитават Централна и Южна Африка.", "date": "2018.08.16", "title": "В зоопарка в Йерусалим почина най-старият хипопотам в света"}
{"url": "https://www.actualno.com/america/bivsh-direktor-na-cru-trymp-ima-tajni-sporazumenija-s-rusija-news_690258.html", "text": "        В публикувана във в. \"Ню Йорк Таймс\" статия бившият директор на ЦРУ Джон Бренан заяви, че решението на Тръмп за премахване на разрешението му за достъп е политически мотивирано.   \"Г-н Тръмп очевидно отчаяно се опитва да опази себе си и от близките си\", казва Бренан, виждайки \"опит за сплашване за мълчание други, които биха се осмелили да го предизвикат\".\r\nБренан, който до януари 2017 г. беше шеф на ЦРУ, остро отхвърли твърденията на Тръмп, че по време на кампанията му не е работено с Русия с цел спечелване на изборите през 2016 г.  \"Твърденията на г-н Тръмп за липса на тайни споразумения са, с една дума, глупости\", пише той.   Дори и според стандартите на изпълнената с яростни критики ера на Тръмп, думите на Бренан представляват безпрецедентна атака от страна на американските тайни шпиони срещу стопанин на белия дом, констатира АФП.", "date": "2018.08.16", "title": "Бивш директор на ЦРУ: Тръмп има тайни споразумения с Русия"}
{"url": "https://www.actualno.com/europe/tazi-vecher-prikluchva-dopitvaneto-za-premahvaneto-na-ljatnoto-chasovo-vreme-news_690262.html", "text": "        На 4 юли Европейската комисия започна социологическо допитване по въпроса. В него анкетираните могат да кажат дали искат лятното часово време да бъде премахнато.   Допитването приключва тази нощ - между 22.00 часа и полунощ в зависимост от страната и часовата ѝ зона. Засега не се знае кога ще бъдат обявени резултатите.\r\nТози еврореферендум няма задължителен характер, но резултатите от него могат да послужат като основа за законодателни действия.  ", "date": "2018.08.16", "title": "Тази вечер приключва допитването за премахването на лятното часово време"}
{"url": "https://www.actualno.com/bgfootball/ludogorec-ostana-edinstvenijat-predstavitel-na-bylgarija-v-evropa-news_690271.html", "text": "   завърши 1:1 с босненския Зрински в мач-реванш от трети квалификационен  кръг на Лига Европа. Така с общ резултат 2:1 отборът на Пауло Аутори  продължава напред към плейофите на турнира. Разградчани вече са  единственият българския отбор, който продължава участието си в Европа,  след като по-рано днес и .     Клаудиу Кешеру откри резултата още през първото полувреме, а през  втората част почти изцяло липсваха интересните положения. В добавеното  време на двубоя след грешка на вратаря Хорхе Броун домакините успяха да  върнат попадението за 1:1. В следващия 4-ия плейофен кръг в ЛЕ  българският шампион ще има за съперник грузинския Торпедо Кутаиси.\r\nПовече подробности .      Въпреки че победиха с 1:0 в първия мач, момчетата на Пауло Аутори не  бива да подценяват противника и ще търсят победата от първата минута, за  да се предпазят от някоя неприятна изненада.  Очаква се треньорът на  българския тим да остави резерва нападателя Клаудиу Кешеру, а да пусне  като \"фалшива деветка\" Върджил Мисиджан. Лукоки и Вандерсон пък ще  нападат по фланговете. Марселиньо отново ще гради играта на разградчани,  докато Светослав Дяков и Яцек Горалски ще имат предимно дефанзивни  функции.\r\nТреньорът на съперника няма да прави експерименти, тъй като е  новоназначен и не познава достатъчно и двата отбора. Той ще заложи на  системата 4-2-3-1, като на върха на атаката ще действа Бекич, а от втора  позиция ще му помагат Филипович, Билбия и Йович.", "date": "2018.08.16", "title": "Лудогорец остана единственият представител на България в Европа"}
{"url": "https://www.actualno.com/tennis/revolucija-na-formata-na-kupa-dejvis-ot-dogodina-news_690250.html", "text": "  Един от най-старите тенис турнири в света - купа \"Дейвис\", ще претърпи пълна промяна във формата си от следващата година и вече ще представлява буквално седмично световно първенство с участието на 18 отбора, което ще се провежда през ноември - след края на сезона.      .   Кардиналната промяна на надпреварата със 118-годишна история беше одобрена днес със 71,43% от гласовете на около 120-те делегати на годишното събрание на Международната тенис федерация (ITF), като по този начин бяха покрити нужните 2/3 от вота, предаде БГНЕС. Идеята е де факто на президента на ITF Дейвид Хагърти и е инициирана от международната компания \"Космос\", оглавявана от защитника на Барселона Жерар Пике, който долетя в Орландо, САЩ от Испания, за да участва в гласуването. Финансовата подкрепа за преструктурирането на турнира идва от японския милиардер Хироши Микитани, който е обещал да вложи три милиарда долара в надпреварата в следващите 25 години.\r\nСпоред Хагърти промените са \"от изключителна важност, за да осигурят членовете на организацията светло бъдеще за тениса\". Сред подкрепящите обновяването на формата на турнира е и американският милиардер Лари Елисън, който се надява, че неговия комплекс в Индиън Уелс ще приеме изданието през 2021-ва година на турнира, след като първите две ще бъдат в Европа.  Не всички делегати на събранието в Орландо бяха съгласни с кардиналните промени, като най-силните гласове \"против\" дойдоха от Австралия. \"Това се прави с цел бърза печалба на пари и е твърде далеч от сегашния формат на турнира\", коментира капитанът на отбора на Австралия Лейтън Хюит. \"За съжаление, техният план е рецепта за смъртта на купа \"Дейвис\" по начин, по който го познаваме\", допълни неговият сънародник и легенда на тениса Джон Нюкъмб.   ", "date": "2018.08.16", "title": "Революция на формата на купа \"Дейвис\" от догодина"}
{"url": "https://www.actualno.com/analysis/ruska-medija-konfliktyt-s-gyrcija-e-zaradi-gryckite-kompleksi-news_690181.html", "text": "        Конфликтът между Русия и Гърция с взаимното изгонване на дипломати дойде като гръм от ясно небе. Преди това се вярваше, че Москва няма по-приятелски партньор в ЕС. Но най-тъжното е, че скандалът все още не е затихнал - по дипломатически път разправията продължава. Но от какво толкова се обиждат гърците?   \"Сътрудничеството на Русия с Турция не е насочено срещу трети страни\", каза официалния представител на Руското външно министерство Мария Захарова, коментирайки комюнике на гръцкото външно министерство. Въпреки това тя увери, че противно на твърденията на Атина, Русия никога не се е намесвала във вътрешните работи на Гърция и нейната външна политика. \"И ако така сега искат да представят действията на Русия, това го правят тези, които не са истински приятели на Гърция\", посочи дипломатът, добавяйки, че Москва винаги е давала за пример на европейските партньори дружеския, открит и съдържателен характер на руско-гръцките отношения\".\r\nПо-рано гърците направиха изявление, като коментираха отговора на Москва за експулсирането на руски дипломати. И я упрекват че го прави за отмъщение. \"Откакто Русия се превърна в партньор по оръжие на Турция и ѝ осигури редица оръжейни технологии, тя се отдалечи от състоянието, съответстващо на нивото на приятелство и сътрудничество, с която се характеризираха отношенията между Гърция и Русия от 190 години\", се казва в документа.  Накратко, историята на този конфликт е следната. Преди месец Атина обяви за \"персона нон грата\" двама служители от руското посолство и двама други получиха забрана да влизат в Гърция. Руснаците са обвинени в \"намеса във вътрешните работи на Гърция\", \"подкупване на държавни служители\", \"събиране на информация\" и други действия, които са несъвместими със статута на акредитиран дипломат. Има само две версии на инцидента.   Първата е, че руснаците са заподозрени в участие в организирането на демонстрации срещу гръцко-македонското споразумение за преименуване на Македония заради нещо абстрактно - да се присъедини към НАТО, както и за гръцката фантомна болка от древността. Тези митинги в Гърция са общо два, които проведе \"Нова демокрация\" – най-старата консервативната партия на страната, която все още си спомня клана Папандреу. Тази партия има своя собствена позиция за Македония - много по-радикална от това на управляващата СИРИЗА на Алексис Ципрас. Да се провокира \"Нова демокрация\" за митингите е загуба на ресурси, те ще се справят и без чужда помощ. В Атина се смята, че Москва по някаква причина иска \"да създаде негативен образ на Гърция на Балканите\". Отново те ще го постигнат и сами. Защо е нужно това на Русия?    Според втората версия гърците не са доволни от дейността на руската дипломация в духовната сфера. Твърди се, че навлизането в страната на Руското императорско палестинско общество (РИПО) подкопава Гърция, където църквата не е отделена от държавата (това е единственият такъв пример в Европа, в Скандинавия свещениците са държавните служители и получават заплати от бюджета, но тяхната йерархия е отделена от светската система на управление). От гледна точка на Атина, като цяло влиянието на РИПО в Гърция, и по-специално в Атон, трябва да се осуети по административен път, за него е известно \"че внася разкол\" в Източните църкви, подготвяйки терена за паралелна връзка със свещеници. Според непотвърдена информация, скандалът може да бъде свързан с опитите на Киев да получат от гръцките йерарси санкция за Украинска автокефална църква, на която руснаците се опитаха да се противопоставят.\r\nТези версии могат да бъдат комбинирани. Един от изгонените руснаците с фамилия Яковлев се твърди, че е бил ангажиран с \"Нова демокрация\" като основна опозиционна сила, което е законно за служител на посолство, а другият дипломат (името му не е известно) - със свещениците. Но цялата тази информация е от гръцки източници, а именно, информация със съмнителна надеждност, активно повтаряна от украинците, смята \"Взгляд\".   Позовавайки се на \"руско-турското сближаване\", а дори и на \"братство по оръжие\", каквото в действителност няма, правителство на Ципрас е започнало да разваля руско-гръцки енергийни проекти за сметка на икономиката на собствената си страна. Но никой в Москва не е обиждал гърците, а точно обратното – убеждава ги, че от създаването на газов хъб в Гърция ще се възползват всички. Гърците, в отговор се оправдават с Европейския съюз.\r\nСъщата е историята с Македония. По-сюрреалистичен междудържавен конфликт в Европа няма. Исторически Македония – тази на Александър Велики - не съществува от повече от две хилядолетия. В действителност, тя е съществувала само за кратък период от царуването на баща и син, погубвайки я собствените ѝ амбиции. Но претенциите към на съседната страна ще живеят до пълното изтощение на страните, тъй като тя се основава на емоциите, а не на разума. Гръцкият натиск върху бедната и слабонаселена бивша югославска република е толкова силен, че тези ресурси могат да бъдат използвани, например, да се засили защитата на островите, граничещи с Турция.   ", "date": "2018.08.16", "title": "Руска медия: Конфликтът с Гърция е заради гръцките комплекси"}
{"url": "https://www.actualno.com/crime/kamion-se-zapali-na-pytja-mejdu-vetrino-i-provadija-news_690261.html", "text": "        След получен сигнал в Областната дирекция на МВР във Варна на мястото е бил изпратен противопожарен автомобил с екип от четирима пожарникари, които са изгасили горящата кабина. Ремаркето не е било засегнато.   До пристигането на пожарната, шофьорът и граждани са се опитвали да гасят кабината с пожарогасители, но не са успели. Предполагаема причина за възникването на пожара е повреда в двигателя.", "date": "2018.08.16", "title": "Камион се запали на пътя между Ветрино и Провадия"}
{"url": "https://www.actualno.com/america/v-sasht-ot-droga-umirat-poveche-hora-otkolkoto-pri-katastrofi-i-ubijstva-news_690254.html", "text": "        Нови изчисления от Центровете за контрол на заболяванията (CDC) показаха в четвъртък, че смъртността от свръхдоза е скочила през 2017 г. със седем процента до рекордните 71 568, което е много повече от смъртните случаи при пътнотранспортни произшествия, смъртни случаи, свързани с използване на оръжия или самоубийство.   Числото през 2016 г. е било 67 114 и 54 207 през предходната година, според CDC.\r\nСмъртните случаи от сръхдоза наркотици са се увеличили като най-много такива случаи има във Флорида, Калифорния, Пенсилвания и Охайо.  Кризата с фатален изход от свръхдоза започна преди седем-осем години, което най-вече се дължеше на масовото предписване на оксиконтин и други законни за ползване обезболяващи, което доведе до пристрастяване на повече от два милиона души.", "date": "2018.08.16", "title": "В САЩ от дрога умират повече хора, отколкото при катастрофи и убийства"}
{"url": "https://www.actualno.com/society/bratja-dinevi-shte-sydjat-volen-siderov-news_690253.html", "text": "   Това пише в позиция на \"Диневи Груп\" по повод думите на съпредседателят на Обединените патриоти и лидер на \"Атака\" Волен Сидеров \"двама братя лауреати за Нобелова награда от Свети Влас\", визирайки братя Диневи, като заяви, че \"всеки, който дойде на власт получава от тях апартамент, а след това при тях не стъпват нито РЗИ, нито МВР, нито такива с маски и дори в момента там почиват представители на правителството\".     Припомняме, че в анонимната страница във Facebook \"Неутрална България\" по-рано тази седмица се появиха снимки, на които се твърди, че е Валери Симеонов, почиващ на плажа на братя Диневи. \"Твърденията, че наши заведения нарушават закона, а никой не ги проверява, са неверни. Ние сме инвеститори и не управляваме пряко стопански обекти. Отдаваме под наем стотици помещения, в това число и на „Марина Диневи“- там развиват дейност ресторанти, клубове, магазини и т.н.\", се казва в позицията, изпратена до медиите.     \"Отговорност за тези заведения, по отношение на шум, качество на обслужване и др., носят отделните юридически лица, които са наши наематели. Държавните контролни органи контактуват с тях, не с нас. Отговор на въпроса, кое заведение колко пъти е проверявано, може да бъде потърсено от отделните наематели\", пише още в съобщението. През последните дни по наш адрес бяха изречени неверни твърдения от народния представител Волен Сидеров. Уважението към истината изисква да поясним:       Твърденията, че наши заведения нарушават закона, а никой не ги проверява, са неверни. Ние сме инвеститори и не управляваме пряко стопански обекти. Отдаваме под наем стотици помещения, в това число и на „Марина Диневи“- там развиват дейност ресторанти, клубове, магазини и т.н. Отговорност за тези заведения, по отношение на шум, качество на обслужване и др., носят отделните юридически лица, които са наши наематели. Държавните контролни органи контактуват с тях, не с нас. Отговор на въпроса, кое заведение колко пъти е проверявано, може да бъде потърсено от отделните наематели.\r\nИзявлението, че членовете на всички правителства имат подарени апартаменти при нас е невярно и в разрез с бизнес логиката. Нито един действащ министър не е почивал и не е искал да почива безплатно досега при нас. За 29 години в бизнеса нищо не сме взели от държавата и нямаме нужда да ни защитават политици. Твърдението, че „Марина Диневи“ е построена „с груби нарушения на екологията и строителните изисквания, а никой не проверява това“,е невярна манипулация. През последните 12 години яхтеното пристанище е проверявано от всички възможни контролни органи на Република България – заключението им е, че всичко е законно.\r\nЮристите ни вече подготвят документите за съда - всеки, който е изрекъл клевети, обидни квалификации и неверни твърдения, които ощетяват бизнеса ни, ще отговаря пред закона.", "date": "2018.08.16", "title": "Братя Диневи ще съдят Волен Сидеров"}
{"url": "https://www.actualno.com/europe/populizmyt-na-segashnite-upravljavashti-v-italija-sruti-mosta-morandi-bukvalno-news_690241.html", "text": "  Кой е виновен за една от най-големите инфраструктурни трагедии в Европа – тази с моста \"Моранди\" в Генуа, която отне живота на 39 души (досега толкова са потвърдените жертви)? Този въпрос все още няма напълно конкретен отговор, но корените на трагедията личат.      , припомня вестник . Всъщност това твърдение е направено още през 2012 година от президента на Индустриалната камара на Генуа. Камарата предлага алтернатива – друг маршрут, който да замени \"Моранди\", но движение \"Пет звезди\" яхва популистката вълна и с аргумента, че това ще доведе до загуба на работни места и перспектива за региона, тушира плана.   Паметни са думите на общинския съветник на \"Пет звезди\" и бивш кандидат за кмет на Генуа Паоло Пути, който казва следното: „Този човек (бел. ред. - ) трябва да смекчи тона си, като казва, че ще си спомним имената на тези, които сега казват \"не\" на подмяната на \"Моранди\". \"Аутостраде\" (бел. ред. - ) ни увери, че мостът ще издържи още 100 години“.\r\nСамият Грило, по време на битката за кметския пост в Рим, се връща на въпроса с \"Моранди\" и заявява по време на митинг: \"Трябва да ги спрем, ако трябва и с армията\", визирайки нереализирания проект за нова магистрала.   (бел. ред. - ) – крайнодясната партия на италианския вицепремиер Матео Салвини. Салвини вече обвини ЕС, че не давал достатъчно пари за поддържка, защото се пазел от нова финансова криза и това довело до падането на \"Моранди\" и загубата на десетки човешки животи, но Брюксел отговори остро, че контролът как се харчат евросредствата не значи \"да не се дава\". От ЕК посочиха, че за периода 2014 - 2020 година Италия получава 2,5 млрд. евро за инфраструктура.   \"Много е хубаво да се търся някой, който да бъде обвинен, когато се случи ужасна трагедия като тази в #Генуа. Но е добре да погледнем фактите\", написа в Twitter еврокомисарят по бюджета Гюнтер Йотингер, визирайки и другия италиански вицепремиер Луиджи Ди Майо, лидер на популисткото \"Движение 5 звезди\", който заприглася на Салвини, заявявайки, че \"Европа може да каже какво иска, но ние не искаме – ние настояваме. Заложени са човешки животи\".", "date": "2018.08.16", "title": "Популизмът на сегашните управляващи в Италия срути моста \"Моранди\" - буквално"}
{"url": "https://www.actualno.com/pernik/deca-izvouvaha-remont-na-sportna-ploshtadka-sled-sreshta-pri-kmeta-na-pernik-news_690268.html", "text": "        Миналата година група деца от квартал \"Проучване\" се срещнаха с кмета Вяра Церовска и поискаха разрушеното им игрище да бъде реконструирано. Това лято на площадката започна цялостен ремонт. Игрището ще бъде комбинирано за футбол, баскетбол и волейбол. Ще бъдат поставени пейки, ще има и осветление.   Обновява се и игрището на територията на парк \"Митко Соколов\" в квартал \"Драгановец\". То е с размери 35 на 55 метра и е за футбол.\r\nДвата обекта са на стойност 320 хиляди лева и се изграждат със собствени приходи на общината. Те ще станат готови до два месеца.  ", "date": "2018.08.16", "title": "Деца извоюваха ремонт на спортна площадка след среща при кмета на Перник"}
{"url": "https://www.actualno.com/europe/trus-ot-5-po-rihter-razlulja-italija-news_690284.html", "text": "        По предварителни данни то е станало относително плитко - на 12 км дълбочина, северозападно от Фоджа.\r\nЗасега няма събщения за жертви и разрушения.   В социалните мрежи потребители споделят, че са усетили труса в Неапол и чак в Рим.  ", "date": "2018.08.16", "title": "Трус от 5 по Рихтер разлюля Италия"}
{"url": "https://www.actualno.com/society/novinite-naj-vajnoto-za-denja-16-avgust-news_690211.html", "text": "         Нека да преодолеем кризата, да си довършат работата, да изчакаме още 4-5 дни, и там ще направим промени, заяви премиерът в Шумен.   Това заяви на брифинг главен инспектор Росен Рапчев от Национална полиция, докато двама експерти - редседателят на Асоциацията на пострадалите при катастрофи Владимир Тодоров и Борислав Богоев, бивш заместник-председател на КФН, са категорични:  Почти една четвърт - 23% от бюджета на здравната каса за болнична помощ, се харчи извън прословутите лимити, от които се оплакват всички лечебни заведения, сочи справка на НЗОК.     На 12 юни Николай Колев-Босия обяви началото на гладната си стачка с декларация, с която поиска оставката на министъра на транспорта Ивайло Московски и разпускане на Народното събрание. ЦСКА-София отпадна в третия квалификационен кръг на Лига Европа. Датският Копенхаген победи с 2:1 като домакин в среща-реванш и така с общ резултат 4:2 датчаните се класираха за плейофите на турнира.    Към днешна дата няма опасност за туристите и за сезона, пробойните са запушени, увери екоминистър Нено Димов. Това каза инж. Петър Кичев от Камарата на инженерите. Специалистът  обърна внимание на виадукта край Бебреш. Според него оголени арматури и  паднали бетони, каквито се виждат на този мост, са недопустими. При  наличието на такива проблеми, те трябва да бъдат затворени. На 11 септември миналата година Агенция \"Пътна инфраструктура\" обяви  инженерингова поръчка за третокласния път Белица – Загражден в Смолянско  и до днес няма избран изпълнител. Кой е виновен за една от най-големите инфраструктурни трагедии в Европа – тази с моста \"Моранди\" в Генуа, която отне живота на 39 души (досега толкова са потвърдените жертви)? Този въпрос все още няма напълно конкретен отговор, но корените на трагедията личат. През 2014 година основателят на лявото популистко движение \"Пет звезди\" - актьорът Бепе Грило, изрично коментира темата, като казва, че твърдението, че мостът ще падне в рамките на 10 години, е \"приказчица\". Новият предмет гражданското образование е насочен не само към практическа ориентация на учениците за съвременната демократична държава, разделението на властите и структурите, но и към тяхното осмисляне. По-голямото внимание към формирането на политическа култура цели да подпомага младите хора да взимат самостоятелни и отговорни решения по актуалните въпроси. Словесната война между коалиционните партньори Волен Сидеров и Валери Симеонов се разгръща с пълна сила. Това става ясно от официално прессъобщение на \"Нова Броудкастинг груп\" относно телевизионното съдържание за новия есенен сезон. \"В късния часови пояс на мястото на \"Часът на Милен Цветков\" телевизията ще продължи излъчването на забавно съдържание, филми и сериали, съобразно предпочитанията на зрителите, посочени в актуалните проучвания на аудиторията\", уточняват от телевизията.", "date": "2018.08.16", "title": "Новините: Най-важното за деня, 16 август"}
{"url": "https://www.actualno.com/society/novata-finansova-podkrepa-za-horata-s-uvrejdanija-vliza-v-sila-ot-1-januari-2019-g-news_690265.html", "text": "        Това стана ясно след продължилото 6 часа заседание на работната група в социалното министерство по изготвяне на проектозакона за хората с увреждания.   По време на днешната среща възникна спор по критериите за определяне на национална представителност на организациите на хората с увреждания. В заседанието участваха протестиращите майки на деца с увреждания и омбудсманът .\r\nТя коментира относно критериите за представителност на организациите на и за хората с увреждания:  \"Трябва да има яснота на критериите - как ставаш национално представителен. Много високо е вдигната летвата, така че да си остане за един малък кръг организации, например изискването да имаш структури в 92 български общини. Няма как една неправителствена организация да има структури в 92 български общини\".\r\nНа свой ред председателят на Асоциацията на родителите на деца с епилепсия заяви:   \"Говорим единствено, може ли грубо да се изразя, стани да седна. Въпросът, който поставиха в момента, е да не са тези организации, а да са други\".    По-рано днес омбудсманът Мая Манолова съобщи, че има сближаване на позициите с исканията на протестиращите майки на деца с увреждания, омбудсмана и експертите в Социалното министерство по проектозакона:\r\n\"Да. Приближаваме се, но така или иначе това не са искания, които са се появили между двете обсъждания, това са нашите искания от самото начало. Индивидуалната оценка, в която няма компромис, помощните средства и медицинските изделия по отношение на които няма компромис, личната помощ, по отношение на която няма компромис, достъпната среда, трудовата терапия и трудовата заетост и критериите за представителност на организациите, така че да се отвори входът и да не бъде само за един тесен кръг, малък кръг\".\r\nЕдна от протестиращите майки коментира:   \"Голямата реформа тепърва предстои. Този закон просто прави едно малко трасе с всички тези неща, които включва, но искаме да е ясно на обществото, че докато не се направи реформа в ТЕЛК, който все пак е основна база за финансиране на хората с увреждания, няма как да имаме голямата картина\". , която също сред протестиращите майки, каза за БНР:   \"Ние отиваме с очаквания да се приемат нашите искания. Защото те дават една посока на реформа и началото на реформа в сферата, касаеща живота на хората с увреждания. С един закон, два или три, изготвени от едно министерство, не може да се случи такава реформа, каквато ние искаме. За да стане тая реформа, трябва да се преработят и нормативни уредби от МОН и МЗ. Да се смени медицинската експертиза, моделът и методиката, по които тя се извършва. Понятието ТЕЛК да се забрави. Ако нашите искания за Закона за хората с увреждания не бъдат приети, той ще е един малко поизлъскан вариант на стария закон\".\r\nНадеждите на участници в работната група са днес да бъде постигнато съгласие по текстовете на проектозакона. Това не стана на заседанието на групата миналия петък, което продължи близо 8 часа.   За утре е насрочена и поредна среща на майките в Министерския съвет.", "date": "2018.08.16", "title": "Новата финансова подкрепа за хората с увреждания влиза в сила от 1 януари 2019 г."}
{"url": "https://www.actualno.com/smolyan/s-konkurs-reshavat-koncepcijata-na-nov-gradski-centyr-v-dospat-25-000-lv-e-nagradnijat-fond-news_690193.html", "text": "  Конкурс за концепция за нов градски център обяви ръководството на община Доспат.  За класирания на първо място проект наградата е 8000 лева, 5 хиляди лева е за второ място и 2 хиляди – за трето, предаде кореспондентът на .     На спечелилия първо място автор ще бъдат доплатени 10 000 лева за съгласуване на подробния устройствен план. С него ще се проведат преговори за изработване на технически и работни проекти, за което страните ще подпишат договор по Закона за обществените поръчки.\r\nПетчленно ще е журито, което ще проведе конкурса, като през цялото време ще се разглеждат и оценяват концепциите, ще ги класират и най-накрая ще отварят имената на кандидатите.\r\nТериторията на стадиона в Доспат и общински имоти, граничещи с него, почти не са използваеми. В момента интензивно се използва мини спортното игрище. Имотите са запустели и са обрасли с дребна растителност и храсти. Общата му площ е 17 437 кв. метра, се сочи в документацията за конкурса.  Необходимо е интегриране на територията в градската структура и превръщането ѝ в нов градски център - катализатор за развитието на града и общината.   Кандидатите трябва да предложат реорганизация на транспортните ѝ връзки с градската територия. Трябва да предвидят увеличаване на броя и габаритите на входно-изходните улици и пешеходни алеи, както и обезопасяването на участниците в движението, без да се натоварва транспортно-комуникационната система в останалата част на града. Трябва да предложат между 50 и 80 места за паркиране.\r\nИдеята е територията да се превърне в обединяващо звено между основните съседни територии - сграда на община, средното училище, паркът, музеят на родопската чешма, спортната зала, парковата зона, както и зона за масови мероприятия.    Не е желателно използването на необичайни за местните географски и социално-икономически условия форми, обеми и др. визуални елементи и функции. Обликът и атмосферата на новия градски център трябва да вдъхновява жителите и гостите на града, както и да подпомага развитието му в областта на туризма, са част от изискванията.\r\nС концептуалното решение следва да се премести съществуващото мини футболно игрище в определения от общината имот.   Транзитно движение през територията (пътя Батак - Доспат) трябва да бъде така организирано, че да не се възпрепятства функционирането на територията като градски център.\r\nС концепцията се очакват предложения за позиционирането на различни транспортни обекти, като стоянка за таксита, паркинг за велосипеди и други, с които ще се подобри действащата организация на движение и ще се насърчи опазването на околната среда.\r\nНе се предвижда застрояване на сгради от какъвто и да е характер с изключение на сцена, паркинг,  монументални и декоративни съоръжения - чешма, паметници, мостове, пейки, шадравани, фонтани.   Наличните дървета трябва да се запазят в добро състояние, а ако това е невъзможно, проектантът трябва да даде идея за безконфликтното им преместване в близки зелени площи.    Накратко, очакват се предложения за изцяло ново площадно пространство, за събиране на голям брой хора при провеждане на събития, с решение за подходи, за пешеходна алея - ларго, преминаваща през цялата територия, с връзки с околните зелени и жилищни пространства.\r\nОбщата стойност на средствата за възлагане на обществената поръчка, която ще се проведе чрез договаряне без предварително обявление впоследствие, няма да надвишава 120 000 лева без ДДС.\r\nВъзложителят е определи максимална стойност на всички дейности по изграждане на новия градски център в размер на 4 000 000 лв. с ДДС. Тази сума включва всички разходи за конкурса, проектантски хонорари, разходи за строителен надзор, авторски права, административни и други такси за съгласуване и одобрение на проекти , строителство и въвеждане на обектите в експлоатация.", "date": "2018.08.16", "title": "С конкурс решават концепцията на нов градски център в Доспат, 25 000 лв. е наградният фонд"}
{"url": "https://www.actualno.com/smolyan/na-18-avgust-shte-se-provede-turniryt-v-pamet-na-velichko-cholakov-news_690199.html", "text": "  Турнир по вдигане на тежести в памет на Величко Чолаков ще се състои в на 18 август, събота. Надпреварата ще е в спортната зала на Смолян, носеща името на най-известния ни тежкоатлет – бронзовия олимпийски медалист от Атина 2004 г.     На 20 август се навършва една година от внезапната кончина на Железния.   Състезатели oт няколко гpaдa щe yчacтвaт в пpeдcтoящото състезание, което е под пaтpoнaжa нaсмолянския кмет Николай Мелемов.\r\nВ турнира за купата на Величко Чолаков ще участват деца от 13 до 15-гoдишнa възpacт от Асeнoвгpaд, Xacĸoвo, Бypгac, Pyce, Coпoт и Cмoлян.  ", "date": "2018.08.16", "title": "На 18 август ще се проведе турнирът в памет на Величко Чолаков"}
{"url": "https://www.actualno.com/europe/ukrainskata-voenna-prokuratura-poiska-15-godini-zatvor-za-viktor-janukovich-news_690266.html", "text": "   Той е обвинен в държавна измяна, тъй като през февруари 2014 г. сам се оттегли от поста и се е обърнал с молба към руския президент да изпрати войски в Украйна.     Прокуратурата смята, че тези действия на Янукович са улеснили Русия в търсенето на правно основание да анексира на Кримския полуостров.   Съдебните прения ще започнат след месец, за да може дотогава новоназначения служебен адвокат на обвиняемия да се запознае с делото.\r\nСамият Янукович, който живее от 2014 година в Русия, отрича своята вина.  ", "date": "2018.08.16", "title": "Украинската военна прокуратура поиска 15 години затвор за Виктор Янукович"}
{"url": "https://www.actualno.com/society/300-chlenove-na-bjaloto-bratstvo-shte-chistjat-sedemte-rilski-ezera-news_690267.html", "text": "  Над 300 членове на Бялото братство ще се включат в петък в почистването на района на Седемте рилски езера. Ще бъде почистено около всичките седем езера на циркуса, както и на двете така наречени \"Паничени езера\" в съседство.     Всичко ще се събира в специално доставени торбички, направени от трева, които имат кратък срок на разлагане. След това отпадъците ще бъдат транспортирани с коне до подножието на езерата, оттам - до градското сметище при Сапарева баня.   От днес до 20 август на Седемте рилски езера ще се проведе съборът на Бялото братство, а на 19 август е танцът Паневритмия, с който Бялото братство посреща Нова година.\r\nВ района на събора и по маршрута за придвижване на участниците и гостите ще има засилено полицейско присъствие през тези дни, за да не се допускат инциденти и нарушения на обществения ред, които да помрачат празника.  ", "date": "2018.08.16", "title": "300 членове на Бялото братство ще чистят Седемте рилски езера"}
{"url": "https://www.actualno.com/bgfootball/cska-sofija-ne-prebori-kopenhagen-i-e-aut-ot-liga-evropa-news_690260.html", "text": "   отпадна в третия квалификационен кръг на Лига Европа. Датският  Копенхаген победи с 2:1 като домакин в среща-реванш и така с общ  резултат 4:2 датчаните се класираха за плейофите на турнира.     Н`Дойе откри резултата в 23', но попадението бе след засада и  трябваше да бъде отменено. Резервата Евандро изравни в 58', но пет  минути по-късно Н`Дойе изведе своите напред с втория си гол в мача.\r\nПовече подробности .      В първия мач, този у дома, \"червените\" допуснаха загуба с 1:2, и сега  ще трябва да гонят дивото, за да продължат пътя си в Европа.\r\nВ състава се завръщат Николай Бодуров и Кристиян Малинов, които  изтърпяха наказанията си за червени картони. Станислав Манолев, който е  сред най-опитните в тима, се завръща пък след контузия. Нестор Ел  Маестро няма да може да разчита на наказания заради червен картон  Божидар Чорбаджийски, както и на контузените си играчи.", "date": "2018.08.16", "title": "ЦСКА-София не пребори Копенхаген и е аут от Лига Европа"}
{"url": "https://www.actualno.com/america/osvobodena-beshe-otvlechena-deputatka-v-meksiko-news_690270.html", "text": "        По неговите думи Родригес била със семейството си, състоянието ѝ било добро. Не стават ясни детайли нито за това кой я отвлече, нито как е била освободена. Юнес каза, че властите и съответните служби водят разследване.\r\nРодригес беше отвлечена на магистрала в централния щат Идалго.\r\nТя беше избрана на първи юли да представи източния щат Веракус в долната камара на депутатите в мексиканския конгрес. Тя я представител на лявата партия на \"Демократичната революция\".  32-годишната жена трябва да заеме поста си на 1 септември. Щата, който ще представлява, е един от най-агресивните в страната.   Родригес е пътувала по магистралата в Идалго, когато двама мъже са стреляли по колата ѝ и са убили шофьора, след което колата се е обърнала. Нападателите са отбили от пътя и са я принудили да влезе в тяхната кола.\r\nТова отвличане идва почти месец, след като кметът на град Наупан - Генаро Негрете Урбано, беше отвлечен и след това убит в същия район. Тялото на Негрете беше намерено по-рано този месец.    Поне 48 кандидат депутати бяха убити по време на предизборната кампания тази година. Най-висок е броят на убитите в Гереро, където жертвите са 14.", "date": "2018.08.16", "title": "Освободена беше отвлечена депутатка в Мексико"}
{"url": "https://www.actualno.com/society/nova-televizija-veche-njama-da-izlychva-chasyt-na-milen-cvetkov-news_690219.html", "text": "   . Това стана ясно от официално прессъобщение на \"Нова Броудкастинг груп\" относно телевизионното съдържание за новия есенен сезон.     \"В късния часови пояс на мястото на \"Часът на Милен Цветков\" телевизията ще продължи излъчването на забавно съдържание, филми и сериали, съобразно предпочитанията на зрителите, посочени в актуалните проучвания на аудиторията\", уточняват от телевизията.   \"Нова Броудкастинг груп\" определя програмната схема на телевизионните си канали на базата на детайлно проучване на зрителските интереси. Данните сочат, че в късните часове аудиторията на Нова предпочита забавни продукции, филми и сериали. През есенния сезон телевизията ще заложи на такъв тип съдържание на мястото на „Часът на Милен Цветков“. \", допълват от телевизията.\r\n\"Нова Броудкастинг груп\" благодари на Милен Цветков за дългогодишното сътрудничество, като остава отворена за бъдещи съвместни проекти\", завършва позицията на медията.  Пред в. \" \" Цветков е коментирал, че от Нова му предложили да бъде коментатор в предаването на Гала \"На кафе\".         ", "date": "2018.08.16", "title": "Нова телевизия вече няма да излъчва \"Часът на Милен Цветков\""}
{"url": "https://www.actualno.com/america/sasht-zaplashiha-turcija-s-oshte-sankcii-zaradi-pastora-news_690276.html", "text": "        „Наложихме санкции на някои от министрите в техния министерски съвет“, каза Мнучин на президента Доналд Тръмп по време на заседание на кабинета, на което присъстваха репортери. „Има и още, които планираме да наложим, ако те не го (пастора Андрю Брънсън) освободят бързо.   Преди Мнучин да заяви това, Тръмп заяви, че Турция не била много добър приятел.\r\nИмайки предвид държания под домашен арест Андрю Брънсън, Тръмп каза \"те държат там голям християнски пастор, той е много невинен човек\".  ", "date": "2018.08.16", "title": "САЩ заплашиха Турция с още санкции заради пастора"}
{"url": "https://www.actualno.com/music/venecianskijat-barok-ojivjava-v-koncert-na-ansambyl-concerto-de-cavalieri-ot-italija-news_690221.html", "text": "        Венеция от времето на Барока ще оживее в уникален концерт на ансамбъл „Concerto De’ Cavalieri“, организиран от „Кантус Фирмус“ със съдействието на Италианския културен институт в София. На 18 септември т.г. оркестърът от старинни инструменти ще свири за столичната публика в Аулата на Софийския университет „Св. Климент Охридски“. Началният час на събитието е 19:30, а организацията се осъществява в партньорство с Културния център на СУ. В прекрасната естествена акустика и тържествена атмосфера на залата „Concerto De’ Cavalieri“ ще изпълнят музика от най-популярния композитор на Венецианския барок – Антонио Вивалди. Освен него ще бъдат представени и други забележителни венециански майстори – Албинони, Марчело, Калдара, създали огромен брой концерти и сонати, разкривайки неизчерпаема музикална инвенция, които все още омагьосват слушателите със своята лекота, чистота и сила. Допълнителен колорит и динамика в събитието ще внесе и участието на млади танцьори от школата по балет на Маша Илиева. Известната  прима балерина е реализирала няколко успешни проекта с танци от бароковата епоха.\r\n„Concerto De’ Cavalieri“ е обявен от критиците за \"един от най-динамичните и вдъхновяващи ансамбли в Италия, занимаващи се с изпълнение на музика от 18 век\". Ансамбълът е създаден в Пиза от Марчело Ди Лиза, който събира някои от най-добрите италиански изпълнители на барокова и класическа музика с оригинални за епохата инструменти. Оркестърът редовно изнася концерти с известни солисти и музицира на престижни международни сцени като „Музикферайн“ - Виена, „Концертгебау“ - Амстердам, “Аудиторио Насионал“ - Мадрид, Centro Cultural de Belém - Лисабон и др.\r\n„Звукът на оркестъра е лек и прозрачен. Той ни връща назад във времето на историческата изпълнителска практика. Динамиките са толкова деликатни, че позволяват на слушателя да усети цялата красота на музиката във всичките й детайли“, пише журналист от NDR през април 2017 г. по повод изпълнение на „Concerto De’ Cavalieri“.  Оркестърът има и активна звукозаписна дейност. През 2011 г. съставът стартира дългосрочен проект за Sony Classical, в рамките на който бяха издадени няколко албума с оперна и инструментална музика от Алесандро Скарлати, Дж. Батиста Перголези, Антонио Вивалди и други автори. Записите получават признание от критиците и международната преса.\r\nМарчело Ди Лиза (р.1978), който е диригент и чембалист на състава, завършва музикалното си образование в Университета в Пиза през 2000 г., а четири години по-късно защитава докторска степен по гръцка и латинска филология и литература в същия университет с дисертация върху творбите на Архимед.    Билетите за първото гостуване на ансамбъл „Concerto De’ Cavalieri“ в София са на цени от 15 и 20 лв. Те са в продажба от днес, 3 юли 2018 на сайта а след 3 септември ще могат да се купят и на касата на „Кантус Фирмус“ в зала „България“.", "date": "2018.08.16", "title": "Венецианският барок оживява в концерт на ансамбъл „Concerto De’ Cavalieri“ от Италия"}
{"url": "https://www.actualno.com/goodnews/nad-80-stajanti-ot-vivacom-vzeha-uchastie-v-dobrovolcheska-akcija-za-restavrirane-na-mestnostta-zlatnite-mostove-news_690191.html", "text": "        Стажантите работиха съвместно със служители от природния парк, за да  облагородят местността, от която тръгват всички главни туристически еко  пътеки. Отговорността към опазването на околната среда е ключова ценност,  която VIVACOM се стреми да насърчава сред своите служители. Компанията  беше отличена с приза „Най-зелена компания“ в сектор телекомуникации за  2017 г. в ежегодния конкурс на b2b Media.  Важна част в социално-отговорната политика на VIVACOM е и подкрепата  на доброволчески инициативи. Компанията развива силна вътрешна програма  за доброволци VIVACOM Cares, в която участват десетки служители от  цялата страна. Те отделят от личното си време и с готовност се включват в  благородни каузи от различен характер. А за стажантите всяка година се  организира специална доброволческа акция, която е част от приобщаването  им към основните ценности на компанията.\r\nТази година лятната стажантска кампания минава под мотото “VIVARACE  Победителят си ти!“. В нея се обучават над 90 младежи във всички  дирекции на компанията. Всеки от тях има индивидуален ментор, който да  го въведе и подпомага в реалната работна среда. В продължение на три  месеца участниците получават различни професионални обучения, придобиват  практически умения в избраната от тях сфера и след края на програмата  имат възможност за оставане на постоянна позиция в компанията.", "date": "2018.08.16", "title": "Над 80 стажанти от VIVACOM взеха участие в доброволческа акция за реставриране на местността \"Златните мостове\""}
{"url": "https://www.actualno.com/curious/tymni-krygove-pod-ochite-eto-prichinite-news_690231.html", "text": "  Появата на тъмни кръгове под очите са проблем на много хора. Те не са опасни, нито пък болезнени, но създават уморен вид на лицето. Можем да променим това, като се погрижим за себе си, отделяме повече време за сън и водим по-здравословен начин на живот. Ето ги и причините, които спомагат за появата на тъмните кръгове.      Това е една от най-често срещаните причини за разширяване на кръвоносните съдове под очите и появата на тъмни кръгове. Някои хора спят доста по-малко от препоръчителните 8 часа и ответната реакция на тялото е подпухването на лицето.   Особено ако работата ви е на компютър или пък се взирате в телевизора/телефона си дълго време. Това води до умора на очите и появата на тъмни кръгове. На всеки час си давайте кратка почивка, за да могат очите ви да се успокоят. Търкаме очите си често и обикновено това се случва при  липса на сън. Това прави тъмните кръгове под очите ни още по-наситени, затова избягвайте да го правите.     То увеличава съдържанието на меланин и прави тъмните кръгове още по-наситени. Избягвайте да излагате лицето си на слънце без слънцезащитен продукт с висок фактор. Ако не пиете достатъчно вода, кожата започва да става суха и подпухнала. Когато течностите от повърхността на тялото ни се изпарят, се появяват тъмни кръгове под очите. Опитайте се да пиете минимум 1,5 - 2 литра вода на ден.    Тютюнопушенето индуцира секрецията на вещества, които увреждат колагена в кожата. Употребата на цигари всеки ден блокира напълно производството на колаген в кожата и това довежда до торбички под очите.", "date": "2018.08.16", "title": "Тъмни кръгове под очите ? Ето причините"}
{"url": "https://www.actualno.com/moresport/zlatni-i-srebyrni-medali-za-talanta-na-evrofutbol-petyr-bojilov-news_690198.html", "text": "  Златни медали в няколко дисциплини спечели спортният талант на \"Еврофутбол\" Петър Божилов на националния турнир по водно спасяване - Камчия. Той финишира първи на 400 метра плуване в открити води, извличане на манекен 50 метра, 200 метра плуване под препятствия и стана номер едно в генералното класиране при мъжете.      На друго събитие от седмицата – плувен маратон \"Несебър\", Петър завърши втори след финалиста на 200 метра бътерфлай от Европейското първенство по плуване в Глазгоу Антъни Иванов. Дистанцията на състезанието беше около 900 метра.\r\n\"Еврофутбол\" му желае още много успехи!  ", "date": "2018.08.16", "title": "Златни и сребърни медали за таланта на \"Еврофутбол\" Петър Божилов"}
{"url": "https://www.actualno.com/crime/bencho-benchev-shte-objalva-mjarkata-za-neotklonenie-ot-50-000-lv-news_690206.html", "text": "  Бенчо Бенчев ще обжалва мярката за неотклонение от 50 000 лв., заяви адвокатът на зам.-председателя на общинския съвет в Бургас Ивайло Найденов пред „Фокус”.     „За мен това е да не казвам безумна гаранция. Какво означава това дали човек има възможности или няма, в крайна сметка трябва да е съобразена и с него - каква е опасността, вероятността да се укрие или въобще да пречи на разследването“, посочва Найденов.   Юристът допълва, че Бенчев ще обжалва паричната гаранция, въпреки че все още не е пусната жалба. Той е категоричен, че сумата е твърде висока и за по-тежки дела са били определяни много по-малки гаранции. Според него не са ясни критериите, по които е определена сумата.\r\nНа 14 август административният ръководител на Окръжния съд в Бургас Георги Чинев посочи, че са събрани достатъчно по обем писмени доказателства, за да се определи размерът на паричната гаранция.  ", "date": "2018.08.16", "title": "Бенчо Бенчев ще обжалва мярката за неотклонение от 50 000 лв."}
{"url": "https://www.actualno.com/crime/mvr-ustanovi-4673-narushenija-po-pytishtata-prez-vcherashnija-den-video-news_690196.html", "text": "  Продължават проверките на полицията в рамките на ежедневния засилен контрол по пътищата на страната, съобщиха от пресцентъра на МВР.     Вчера (15 август) акцентът на екипите бe проверки за скорост, ползването на обезопасителни колани и системи, техническа неизправност на автомобилите, неправилно изпреварване и невръчени фишове, като и вчерашният ден е рекорден по отношение на контролната дейност.   В хода на операцията полицейските екипи са проверили . Проверките ще продължат до края на месец септември, уточни главен инспектор Росен Рапчев от отдел „Пътна полиция“, ГДНП.   Отнети са 82 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 546 електронни фиша.", "date": "2018.08.16", "title": "МВР установи 4673 нарушения по пътищата през вчерашния ден (ВИДЕО)"}
{"url": "https://www.actualno.com/society/lichnata-istorija-na-edin-gladuvasht-disident-video-news_690149.html", "text": "        Мотивите за протеста на Босия - корупцията в Агенция \"Автомобилна администрация\" при издаването на шофьорски книжки и стимулиращото корупция законодателстване на депутатите.\r\nЖивотът му е изпълнен със скандали. Никой не е можал да го опитоми, както сам той разказва пред камерата на .   По думите му ако проследим хрониките на българските протести и големи скандали по време на демокрацията, ще видим, че той почти винаги е един от участниците.  Общественият кипеж в страната, борбената душа и откритото му противопоставяне срещу комунистическото управление отнемат от българското образование един може би добър учител по руски език.\r\nВместо това на политическата сцена се появява един журналист, поет и общественик   Баща е на 5 дъщери.     ", "date": "2018.08.16", "title": "Личната история на един гладуващ дисидент (ВИДЕО)"}
{"url": "https://www.actualno.com/interview/jana-stojanova-ako-neshto-v-mladite-ne-ni-haresva-greshkata-e-nasha-news_690226.html", "text": "         Във втори клас, и то на руски. Дадоха ни за домашно да опишем как сме прекарали лятната ваканция. После съчинението ми стоя половин година на стената като най-мърляво написано. На родителската среща учителката с голям патос обяснила на баща ми, че единствена в класа аз пиша без грешки, но по-мръсна и парцалива тетрадка не била виждала. За наказание вкъщи трябваше да я препиша цялата. Не помогна особено, до ден днешен пиша като с левия си крак през чорап и много бързо.Понякога и аз не си разбирам.   Харесвам си професията, дала ми е много. Сърцето и душата ми са твърде широки и разнопосочни понятия, много побират. Но ще останат вградени в книгите, в литературата. Това е територия, в която потъвам напълно. Хубавата книга, добре подбраното слово, са най-могъщото оръжие на цивилизацията. Един стих, една приказка, един роман или разказ са в състояние да обърнат хода на цяла епоха. Примери в историята има колкото искаш. Да ме запомнят? Хм, нека ме помнят децата и внуците ми един ден. Колкото до другите – бих искала да помнят това, което съм написала, стига да им е на сърце, а за мен ако щат да се сещат – аз съм прашинка в безкрая. Кръговратът на живота ще си върви и без моята личност. Честно или префърцунено искаш да ти отговоря? Не знам, наистина. То просто си става от само себе си. Когато усетя, че ми се пише, сядам на компютъра и текстът сам си излиза. Сякаш подсъзнанието само е оформило мисълта и я изтлъсква през пръстите под формата на букви. Случвало се е да почна от едно изречение, което после е прекроило целия текст в съвсем, ама съвсем друга посока. Вероятно затова разказите  ми са къси – като изречени на един дъх мисли, като почувствани и преживени моменти, мигове и настроения.     Не съм се замисляла чак толкова. Целта ми е да дам малко настроение и светъл лъч в ежедневието ни. Пиша за себе си – имам нужда да го правя. Радвам се, че и на други хора допадат писаниците ми. Фактът, че съм ги зарадвала, че съм ги накарала да се усмихнат и съм докоснала някоя тънка струна в душите им – за мен е достатъчно удовлетворение. Преди година една дама ми писа, че блогът ми помогнал да се измъкне от тежка депресия. Какво по-голямо признание? А публиката? Има всякакви възрасти и, това, което ме изненада – доста мъже. Блогът тръгна като женски, идеята беше да стане „кокошарник“ за свои хора, но нещата излязоха от контрол и доста петли се присъединиха към читателите ми. За моя радост, де.. Аз съм си плесната в устата по рождение. Чувството за хумор донякъде дължа на майка си, тя беше много артистична натура. Страстта към писането - на дядо, той беше писател. Това откъм гени и биология. А другото е образование, среда за развитие и лична шашкъния – нея я имам в изобилие.    Мисля, че е дошъл моментът разказите да излязат под формата на истински, хартиени книги. Книгата ще носи заглавието „Качамак за душата“.Вторият ми ръкопис също е готов. Имам идеи и за новела, надявам се нещата лека полека да влязат в желаната от мен пътека. О, такива борби има, имало е и ще има винаги! Нарича се конкуренция. Но, ако те е страх от мечки, не ходиш в гората, нали? Аз съм съвсем наясно колко ще е трудно, но не е невъзможно. Нямам за цел да вляза в христоматиите на учениците, имам си своя кръг читатели, важното е този кръг да се разширява. Екип е силна дума, да, има хора, които ми помагат, дай боже, един ден да станем истински екип. Това си е направо мечта! Книгоиздаването е екипна и много сериозна работа, струва си да опитам. Расте красиво, интелигентно и бързомислещо поколение. Бъдещето е тяхно. Да, младите четат, не точно по начина, по който моето и предишните поколения четяха, но все пак четат. Не може, а и не бива да искаме от тях да са същите като нас. Първо – това поколение са наши деца. Родени, възпитани и образовани от нас. Ако нещо в тях не ни харесва, извинете – грешката е наша, не тяхна. Ние им дадохме Интернет, ние ги хвърлихме с главата надолу в този океан от информациая. Затова сега нашата основна цел трябва да бъде да ги научим на плуват в този океан. Научат ли се – сами ще могат да отсяват плявата. Другото са превземки и жалба по младост. Цивилизацията е оцеляла, защото се е развивала и е вървяла напред. Ако не беше така, още щяхме да си висим по дърветата. Има много интересни съвременни автори, но моят вкус е малко по-различен от масовия и от това, което се налага в обществото. Аз по начало имам по-нестандартен поглед върху литературата. Не казвам по-добър или по-лош – малко по-различен. Харесвам много книгите на Ина Крейн /псевдоним на Илияна Каракочева/. Допада ми стилът й – нежен, чувствен, с изящен изказ и абсолютно различен от моя. Никога не съм имала– за мен това е доста страшна дума, намирисва на тирания и тоталитаризъм /във всичките му измерения/. Но имам автори, които винаги и по всяко време са балсам за душата ми. Чудомир с неповторимия си лаконичен стил, способен с шепа думи да опише цял един живот, подмамвайки читателя да си представи не само написаното , но и неизказаното, скритото между редовете. Бранислав Нушич с тънката ирония, премереният цинизъм на Реймънд Чандлър, неповторимите истории на Ю Несбьо и абсолютният ми фаворит – Астрид Линдгрен. Тя казва за книгите си, че ги редактира, докато текстът започне да звъни. И наистина е така – нейните текстове звънят и до ден днешен. И не – нямам предвид „Пипи дългото чорапче“. Първият й отпечатен роман – „Дневникът на Брит-Мари“ е абсолютен шедьовър и до ден днешен. „Емил от Льонеберя“ и „Роня, дъщерята на разбойника“ може да се четат от хора на всяка възраст.", "date": "2018.08.16", "title": "Яна Стоянова: Ако нещо в младите не ни харесва грешката е наша"}
{"url": "https://www.actualno.com/burgas/35-nezakonni-postrojki-bjaha-syboreni-v-burgas-news_690229.html", "text": "  35 незаконни постройки бяха съборени днес в бургаския квартал \"Горно Езерово\", съобщиха от местната администрация.     В акцията се включиха специализирани екипи на полицията, жандармерията, общинската дирекция „Управление при кризи, обществен ред и сигурност“.  Тя бе координирана от кмета на община Бургас Димитър николов и териториалния директор Магдалена Манолова.   Благодарение на намесата на органите на реда, до инциденти не се стигна. Повечето от обитателите на постройките, вдигнати до езерото „Вая“, са приходящи и ще се върнат към родните си места. Освободените терени ще бъдат почистени с техника на общински фирми, се сочи още в прессъобщението.\r\nВсеки месец експерти на Община Бургас правят оглед в кварталите \"Горно Езерово\", \"Победа\" и \"Меден рудник\" и при констатирането на незаконно строителство се пристъпва към принудително събаряне.  Преди това на нарушителите се дава срок за доброволно премахване, но малко от тях се възползват от него. Проверките, както и акциите по събарянето на незаконни постройки, ще продължат, казват още от общината.", "date": "2018.08.16", "title": "35 незаконни постройки бяха съборени в Бургас"}
{"url": "https://www.actualno.com/america/shte-ima-li-syd-po-dve-obvinenija-za-bivshija-shef-na-kampanijata-na-trymp-news_690202.html", "text": "   Мълър разследва възможна руска намеса в американските президентски избори и дотук от работата му официално обвинение имаше само срещу началника на предизборната кампания на американския президент Доналд Тръмп – Пол Манафорт. Дясната ръка на Манафорт – Рик Гейтс, се призна за виновен във финансова злоупотреба заради Манафорт и сътрудничи на разследването в зямана на по-леко наказание.      ще стане ясно съвсем скоро, след като съдебното жури ще започне обсъждането по въпроса в 9:30 часа (16:30 часа българско време) днес (16 август), посочва CNN.   Представянето на доказателства \"за\" и \"против\" Манафорт продължи 12 дни. Пред съда бяха изложени общо 388 доказателства в подкрепа на тезата, че началникът на кампанията на Тръмп трябва да отговаря за данъчна и банкова измама – най-вече за , които Манафорт не вписва в данъчната си декларация. Основен момент в тезата на обвинението е, че Манафорт е измамил с 16 млн. долара Federal Savings Bank, като му е помагал директорът на банката Стив Калк, който е искал пост в администрацията на Доналд Тръмп, информира британският вестник The Independent.\r\nУчудващо, самият Манафорт не свидетелства, а защитата му не покани никакви свидетели, които да го подкрепят. Калк също не свидетелства – за разлика от служители на Federal Savings Bank, които описаха пред съда как са заподозрели нередности по отпускането на заеми и кредити за Манафорт. Адвокатите на Манафорт обаче не пропускаха да кажат, че той е разчитал на Рик Гейтс като съдружник и не е следил работата му. Освен това, защитата на Манафорт изтъкна, че той е достатъчно богат – имал над 21 млн. долара, за да мами която и да е банка да му дава пари. А Federal Savings Bank все още не е почнала да запорира и конфискува имуществото, което Манафорт е заложил за получаването на 16-те млн. долара, макар те още да не са върнати.      Макар че срещу Манафорт все още няма обвинение, че е работил с помощта на руски капитали, за да стане Тръмп президент, трупащите се доказателства за финансовото му състояние повдигат неудобни въпроси. Основно укритите сметки и доходи от чужбина на Манафорт касаят работата му за бившия украински президент Виктор Янукович, който беше свален от поста си с вълната от протести, известна като \"Майдан\". В медиите се появи информация, че Манафорт има 15 и повече сметки в Кипър и те са били затворени точно преди да се наложи редица кипърски банки да бъдат поставени под специален държавен надзор заради банковата криза на Острова на Афродита.\r\nПо време на предварителния процес Рик Гейтс посочи, че украински олигарси са плащали на Манафорт, а връзката, през която Манафорт е получавал скъпи подаръци – например часовници и дрехи, е кипърска юридическа фирма, препоръчана от Олег Дерипаска – един от приближените до Владимир Путин олигарси. А бившият гуверньор на Централната банка на Кипър Паникос Деметриадис (на поста до 2014 година) посочва в своя статия за EUObserver, че два трансфера на пари през най-голямата кипърска банка – Bank of Cyprus, касаещи Манафорт – за 900 000 долара и 1 млн. долара, са били маскирани като заеми. Това е станало в периода 2014 – 2015 година – след всички взети мерки, включително за сигурност, през периода 2012 – 2013 година заради кипърската банкова криза. Чак през 2015 година Bank of Cyprus прекратява работата си с Манафорт, но защо е отнело толкова време да бъде взето това решение, пита Деметриадис.    В цялата история ключово се оказва името на министъра на търговията на САЩ Уилбър Рос – човекът, който стои в основата на спасяването на хазартния бизнес на Доналд Тръмп в Атлантик Сити. Според The Wall Street Journal Рос е бил човекът, който е изиграл основна роля за това едни руски акционери в Bank of Cyprus да отстъпят пред други – по-конкретно пред Виктор Векслберг. Векселберг е един от седемте руски олигарси, на които САЩ наложи санкции като хора, печелещи от режима на Владимир Путин. И Рос, и Векселберг влизат в Bank of Cyprus в близък период от време – Рос става неин вицепрезидент. А според The Wall Street Journal кипърски политици са ходили при Уилбър Рос с идеята да го привлекат – гледната точка на Паникос Деметриадис е, че ако това е вярно, то Кипър е послужил като своеобразен брокер между американски и руски интереси.   Връзките на Манафорт може да се окажат само прелюдията, заключва Деметриадис.", "date": "2018.08.16", "title": "Ще има ли съд по две обвинения за бившия шеф на кампанията на Тръмп?"}
{"url": "https://www.actualno.com/business/kfn-prospala-sriva-na-olimpik-news_690153.html", "text": "        Около това становище се обединиха председателят на Асоциацията на пострадалите при катастрофи и , бивш заместник-председател на КФН, които коментираха случая по БНР. Припомняме, че по-рано тази година стана ясно, че председателят на комисията получава основно в размер на    Премиерът Бойко Борисов вече разпореди на вицепремиера , на финансовия министър Владислав Горанов и на КФН да проучат ситуацията с фалиралия кипърски застраховател.\r\nСпоред Владимир Тодоров трябва да бъде питана КФН колко пъти се е обръщала към регулатора в Кипър. \"И въобще обърнала ли се е към кипърския регулатор да каже: Колеги, вашият застраховател тук не плаща, бави, има недостатъчно резерви и т.н. Така че има начини за въздействие.\"  По думите на Борислав Богоев, \"не нещо, а всичко\" е било проспано от регулатора в казуса с \"Олимпик\":    По време на работата си в КФН, Богоев е изпратил проверка в българския клон на \"Олимпик\" заедно с ДАНС.\r\n\"Влязохме на проверка, за да им покажем, че тук не могат да си разиграват коня. Написах на техния регулатор: \"Вие, ако искате, идвайте с нас на проверка, но аз влизам\". И долетяха със следващия самолет\".        Тодоров изтъкна, че някои от обезщетенията по тази застраховка са нужни веднага заради спешността от лечение на пострадали от катастрофи, но от фалирала компания застраховки едва ли ще се получат.\r\nКакто се разбра, седемте общински ДКЦ-та и болница \"Св. Мина“ в Пловдив са били застраховани във фалиралата \"Олимпик\", съобщи зам.-кметът по здравеопазване Розалин Петков. Представител на \"Олимпик\" за Пловдив и Южна България е зам.- председателят на Общинския съвет Пепа Деведжиева от Реформаторския блок.", "date": "2018.08.16", "title": "КФН \"проспала\" срива на \"Олимпик\""}
{"url": "https://www.actualno.com/actualno/koga-se-podava-ostavka-news_690143.html", "text": "  В такава кризисна ситуация за съжаление съм нужна тук. Когато дойде време за оставки, ще разберат всички – това е политическо решение. С тези думи директорът на Агенцията по вписванията Зорница Даскалова отговори на журналистически въпрос кога ще си подаде оставката.      Кога се подава оставка? Отговор а) Никога! Отговор б) Съвсем никога! Отговор в) Какво е това оставка?!\r\nДаскалова е едно от имената в администрацията ни, което е на ключова позиция, но не е толкова известно на обществото. Достатъчно е обаче малко да се поогледа човек и да му стане кристално ясна картинката. До 2016 година тя е част от Комисията за защита на конкуренцията и, гледай ти – от общо 33 преписки, касаещи пряко или косвено интересите на Делян Пеевски, 18 са отишли за решаване при Даскалова (според информация и статистика на в. \" \"). Какво повече като пореден пример за \"държава в държавата\".     Даскалова влиза в КЗК през 2011 година като номинация на „Атака“, след като ГЕРБ промени закона, за да бъде увеличен съставът на Комисията. Сега Даскалова управлява агенцията, която отговаря за Търговския и Имотния регистър, както и за Булстат. Освен това, от 1 януари тази година управляваната от Даскалова структура пое Регистъра на юридическите лица с нестопанска цел, като трябваше да поеме и Регистъра на особените налози, но ще го стори чак през 2020 година – неясно защо, след като трябваше да се случи от 1 септември.\r\nС професионалната част – дотук, който разбрал – разбрал. Относно оставката – ще използвам нещо, споделено от г-жа Даскалова в личния ѝ профил във Facebook (доста бързо взе да го почиства, дано Търговският регистър да не е чак толкова чист като се върне). И ще подскажем кога се подава задължително оставка – когато явно така си осрал нещата, които са ти поверени, че те не работят изобщо (за продължителен период от време). По този параграф в настоящата власт малцина не влизат в действието \"подаване на оставка\"! Калпави са масово дисковете и само се въртят, но не работят! А козичките плачат, плачат - и заради секса, и защото боят всъщност липсва ...        Накрая освен , друго не остана!", "date": "2018.08.16", "title": "Кога се подава оставка?"}
{"url": "https://www.actualno.com/sofia/roditeli-shte-protestirat-sreshtu-nedostiga-na-mesta-v-detskite-gradini-v-sofija-news_690167.html", "text": "  Национален инициативен комитет за качествена и иновативна образователна система готви протест пред Столична община, с който ще настоява за незабавен строеж на образователна инфраструктура в София. Това обяви председателят на сдружението Васил Николов, предаде БГНЕС.     Протестът ще се проведе на 10 септември пред сградата на общината на ул. „Московска“ 33, а от инициативния комитет поставят общо пет искания.   На първо място те поставят необходимостта от създаването на работна група, която да обсъди възможностите за построяване на нови детски градини и училища, както и създаване на физкултурни салони в училищата, където няма такива. Средствата за тези мерки да бъдат заложени в бюджета още за следващата година, а работната група да изготви програма, в която да постави ясни срокове за реализиране на поставените цели.\r\n\"Колкото и да се стараят от столичната общинска администрация да ни убеждават, че недостигът е съвсем минимален и дори няма такъв, ние знаем, че това не е така\", подчерта Николов.  Протестиращите ще настояват още Столична община да предостави . Сред исканията им са още и осигуряване на средства за назначаване на допълнителен помощник-възпитател за всяка група, която надхвърля числеността на децата, заложена в наредбата.   \"Последната точка от нашите искания, която обаче не е на последно място, е отстраняване от работа на директора на Дирекция „Образование“ Мария Минчева и на Ирена Николова – главен експерт в Дирекцията\", обяви още Васил Николов.", "date": "2018.08.16", "title": "Родители ще протестират срещу недостига на места в детските градини в София"}
{"url": "https://www.actualno.com/america/blizo-300-novinarski-izdanija-v-sasht-se-obediniha-za-svobodata-na-slovoto-news_690154.html", "text": "  Повече от 300 новинарски издания обявиха кампания в четвъртък срещу атаките на президентът на САЩ Доналд Тръмп и в подкрепа на свободата на печата, съобщава BBC.     \"Бостън Глоуб\" започна тази кампания миналата седмица, с цел американската нация да се противопостави на „мръсната война”, която президентът Тръмп води срещу медиите. За целта изданието използва # EnemyOfNone, в превод враг на никого, като това е препратка към често използваният термин от лидера на САЩ спрямо журналисти, които той не харесва. Той често нарича медийните репортажи „фалшиви новини”, а журналистите атакува с термини като „врагове на хората”.   Експерти от ООН очакват увеличение на риска от насилие спрямо журналисти, предаде БГНЕС.\r\nОт \"Бостън Глоуб\" заявиха, че ще пуснат статия за „опасността от нападките от страна на администрацията спрямо пресата” на 16-ти август и помолиха и други медии да направят същото.  Положително на този призив първоначално отговориха 100 медийни организации, но те са вече около 350. Част от тях са едни от най-големите американски медии, но и по-малки местни издания, както и международните медии, като британския вестник Guardian.   ", "date": "2018.08.16", "title": "Близо 300 новинарски издания в САЩ се обединиха за свободата на словото"}
{"url": "https://www.actualno.com/sofia/fandykova-akcijata-na-nacionalnija-iniciativen-komitet-za-kachestvena-obrazovatelna-sistema-e-politicheska-kampanija-news_690217.html", "text": "  Акцията на Националният инициативен комитет за качествена и иновативна образователна система е политическа кампания, а не гражданска. Така коментира отправените по-рано днес искания за промени в приема в детска градина и в първи клас, кметът на София Йорданка Фандъкова, която провери новоизградената сграда-филиал към 76-та детска градина „Сърничка” в район „Младост”, предаде репортер на БГНЕС.     Тя заяви, че е неоснователно искането на инициативния комитет да бъде отстранен директорът на дирекция „Образование” в Столичната община Мария Минчева и това няма да се случи. Фандъкова добави, че системата е стабилна и работи добре.   „Внимателно следя сигналите, които тази организация подава от няколко месеца. Направихме редица проверки, направихме и редица промени. Навсякъде където са установени нарушения се предприемат мерки. Наложени са санкции, а в Горна баня, директорката беше отстранена, защото беше приемала деца със заболявания без документи, доказващи това и в съчетание с финансови злоупотреби. Аз съм безкомпромисна спрямо случаите, където са установени нарушения. За всеки сигнал сезирам полицията и прокуратурата проверяват всички сигнали, които се пускат и към тях. Някои разследвания вече приключиха. Няма установени престъпления. Този процес ще продължи, както и проверките от наша страна”, заяви Фандъкова.\r\nПо отношение на укора на гражданите, че не се строят детски градини той е напълно неоснователен.  „Те говорят затова, че не се строи в райони където има недостиг. Цитират район „Витоша”, където се открива нова градина. Говорят за това,че няма планове за строителство в „Манастирски ливади”. Там градината е проектирана. Средствата са заложени. Тя е една от деветте, които започват да се строят, в „Кръстова вада” строим също. Остава и проблемът с липсата на места за построяване на детски градини и училища в централната градска част, както е във ВЕЦ „Симеоново”. Наложи се да се обърнем към Българската православна църква и съм благодарна на Патриарха, който даде благословията си игуменката на Драгалевския манастир да ни предостави за ползване два терена, на които да изградим училища, а във ВЕЦ „Симеоново” детска градина. Политиката ни по отношение на детските градини и ясли е очевидно добра и тъй като няма за какво да ни атакуват, ни атакуват с измислици. Абсолютно всичко, което прочетох досега е това, което ние работим и изпълняваме през последните години- и електронната система за записване, и подреждането на записваните деца с хронични заболявания. Смятам, че да Се обобщава и да се атакуват всички директори на детски градини и училища в София е абсолютно неправилно. Аз приемам това като политическа атака”, подчерта кметът.   Тя обясни още, че от 10 години заседава работна група, която сега трябва да изработи списъка с хронични заболявания, при които децата трябва задължително да се социализират.\r\n„Години наред се използваше една Наредба на Министерството на здравеопазването с един списък. При запитвания, които направихме към министерството стана ясно, че този списък е за прием на деца в болници и той не може да бъде използван за записване в детска градина”, уточни Фандъкова.    Кметът заяви, че нито един директор не може да оспори решение на лекарска комисия, както и, че няма механизъм да провери истинността на документа. Фандъкова коментира, че е недопустимо директори и учители, които полагат грижа за децата ни да работят в стрес и да бъдат третирани като престъпници, затова призова да се спре с насаждането на тази психоза и да не се представят единични случаи като масови.   Припомняме, че ", "date": "2018.08.16", "title": "Фандъкова: Акцията на Националния инициативен комитет за качествена образователна система е политическа кампания"}
{"url": "https://www.actualno.com/business/ako-vremeto-se-zadyrji-s-visoki-temperaturi-ima-dobra-rekolta-ot-grozde-news_690142.html", "text": "  Ако времето се задържи с високи температури, ще налее захар в гроздето и ще приберем добра реколта. Това каза в интервю за Агенция „Фокус“ изпълнителният директор на Изпълнителната агенция по лозята и виното (ИАЛВ) инж. Красимир Коев.     \"Тази година е с пикови форми на валежи, предшествани от градушки. Това оказва негативно влияние върху лозовите насаждания и цъфтежа, който се забави. Впоследствие оказа влияние и върху наливането на гроздето като плод. Сега вече обстановката се успокои, температурите са високи. До пика на гроздоберната кампания остават 20-ина дни и ако времето се задържи с високи температури, ще налее захар в гроздето и ще приберем добра реколта.\"допълни той.   \"Заради градушките през май и юни обаче на доста места в страната лозовите масиви пострадаха и поради това има лозари които няма да прибират грозде. Други пък ще прибират грозде с влошено качество. В крайна сметка обобщението е, че очакванията за гроздовата реколта са за по-малко като количество грозде. Надявам се в качествено отношение нещата да стоят по-различно, да узрее гроздето и да приберем една висококачествена продукция\", заяви още Коев.", "date": "2018.08.16", "title": "Ако времето се задържи с високи температури има добра реколта от  грозде"}
{"url": "https://www.actualno.com/politics/borisov-hemus-mejdu-buhovci-i-belokopitovo-shte-e-gotova-za-godina-i-2-3-meseca-news_690150.html", "text": "   . Строителите са в готовност, тръгваме и в двете посоки – към Шумен и към Търговище, така че да се работи максимално бързо. Това заяви министър-председателят Бойко Борисов, в чието присъствие започна строителството на  16,3 км от автомагистрала „Хемус“ между Буховци и Белокопитово, съобщиха от правителствената пресслужба.     Проектът ще се изпълнява изцяло със средства от републиканския бюджет. Премиерът припомни как предишни управляващи са извадили АМ „Хемус“ от оперативната програма, за да не може да се прави с европейски пари.   „Всичко това е само на бюджета на данъкоплатците. Така че, като заявяват някои голямо желание за предсрочни избори, тези региони да знаят какво са им причинили, както и всички данъкоплатци“, добави министър-председателят.", "date": "2018.08.16", "title": "Борисов: \"Хемус\" между Буховци и Белокопитово ще e готова за година и 2-3 месеца "}
{"url": "https://www.actualno.com/balkani/turcija-zashtitavame-se-ot-ikonomicheski-opit-za-dyrjaven-prevrat-news_690158.html", "text": "  Турското президентство определи валутните атаки срещу страната като „икономически опит за преврат“ и подчерта, че Турция се защитава от него, пише електронното издание на вестник Yeni Safak, цитирано от агенция \"Фокус\".     „Защитаваме се от икономически опит за преврат чрез лидерството на президента и далновидността на турския народ“, заяви директорът на комуникациите на турското президентство Фахреттин Алтън чрез съобщение в Twitter. „Няма да забравим тези, които застанаха настрана и застанаха срещу нашия народ през този период“, добави той.        ", "date": "2018.08.16", "title": "Турция: Защитаваме се от икономически опит за държавен преврат"}
{"url": "https://www.actualno.com/europe/rusija-otricha-britanskite-vvs-da-sa-prihvashtali-nejni-samoleti-news_690086.html", "text": "        Според министерството на 13 август четири самолета част от авиацията на Черноморският флот, след които обаче е нямало Су-24 са извършили редовни тренировъчни полети по Черноморието.   „След завършването на полетната задача във въздушното пространство на повече от 30 км. е бил засечен самолет на НАТО”, казаха от руското министерство на отбраната.\r\n„Засеченият самолет не е правил никакви маневри, не се е отклонил от маршрута си и не се е приближавал до руските самолети до самото си кацане в базата”, заявиха от министерството на отбраната на Русия.  По-рано излезе доклад, в който се казва, че в понеделник британски изтребители „Eurofighter Typhoon“ са излетели от базата си в Румъния, след като са засекли руски фронтови бомбардировачи Су-24.   ", "date": "2018.08.16", "title": "Русия отрича британските ВВС да са прихващали нейни самолети"}
{"url": "https://www.actualno.com/europe/turisticheski-samolet-se-razbi-v-severna-italija-news_690094.html", "text": "  Двама души са загинали при катастрофа на туристически самолет в Северна Италия, близо до Чимадолно, съобщава агенция АНСА, цитирана от БГНЕС.     По данни на агенцията самолетът е катастрофирал, след като при излитането е закачил кабел с високо напрежение.   При падането е възникнал пожар, който е бил загасен от пристигналите на мястото на катастрофата пожарникари, но те не са могли да спасят двамата пасажери.", "date": "2018.08.16", "title": "Туристически самолет се разби в Северна Италия"}
{"url": "https://www.actualno.com/asia/neobichajni-pojari-obhvanaha-avstralija-news_690159.html", "text": "  Екипът за извънредни ситуации в Австралия се бори с необичайни за сезона пожари, които са се разпространили из засушения Нов Южен Уелс, съобщи ВВС.     Почти 80 полета са изгорели по бреговата ивица на щата в четвъртък, като за последните дни са изпепелени повече от 1 000 хектара.   Към момента властите не съобщават за нанесени материални щети, застрашени човешки животи или загинали хора.\r\nПожарите през зимата са нещо много необичайно, но тази година заради сушата те са факт. Миналата седмица беше съобщено, че целият щат е пресушен.  \"Можем да кажем, че пожарите, които виждаме днес са резултата от сушата\", заяви ръководителят на пожарната служба Шейн Фицморис.   Според него комбинацията между сухите растения, липсата на влага и силните ветрове е причината за бързото разпространение на огъня.\r\n\"Дори не е нужно температурите да са високи\", както през лятото, заяви Фицморис.    Обикновено сезона на пожарите започва октомври месец и приключва март, допълва БГНЕС.   ", "date": "2018.08.16", "title": "Необичайни пожари обхванаха Австралия"}
{"url": "https://www.actualno.com/curious/eto-vyrhu-kakvo-trjabva-da-se-fokusira-vsjaka-zodija-vyv-vryzkata-si-dnes-news_690148.html", "text": "        Ако не можете да спрете да мислите за него, значи си струва риска. Няма да намерите любов, ако постоянно мислите за бившата си половинка.   Когато някой ви третира като втори избор, не го превръщайте в свой приоритет.     Ако той/тя не иска да се промени заради вас още в началото, никога няма да започне да го прави. Любовта не струва да загубите своята идентичност. Престанете да мислите за това колко щастливи сте били в миналото, а за това колко щастливи ли сте сега.   Някои взаимоотношения заслужават да се борите за тях, но други - не. Не стойте там, където не ви оценяват. Имате право да направите първата крачка. Насладете се на мига с него/нея, вместо да се притеснявате за това, което може да се случи утре. Увеличете още повече стандартите си, защото заслужавате най-доброто. Не дължите на никого вашето тяло, вашето време или прошка.", "date": "2018.08.16", "title": "Ето върху какво трябва да се фокусира всяка зодия във връзката си днес"}
{"url": "https://www.actualno.com/politics/borisov-nad-200-uchilishta-v-stranata-se-remontirat-osnovno-news_690168.html", "text": "   . Едновременно с пътищата, мислим и за поколенията – да бъдат добре образовани, здрави и силни. Това заяви министър-председателят Бойко Борисов в Търговище при инспекцията на ремонтните дейности на ОУ „Христо Ботев“, съобщиха от правителствената пресслужба.     Обектът се изпълнява по финансиран от Оперативна програма „Региони в растеж“ проект за обновяване на образователна инфраструктура. Борисов изтъкна, че в момента се работи по училища, които не са ремонтирани откакто са построени, строят се и детски градини. „ “, добави Борисов.   Министър-председателят отбеляза и подкрепата, която държавата е осигурила за ремонта на тренировъчния спортен комплекс в Търговище. Целево бяха отпуснати 850 000 лева. Сградата е строена в периода 1968 - 1975 г. и досега не е правен основен ремонт. В нея тренират над 450 деца и младежи.\r\nПопитан от медиите кое е предизвикателството пред правителството в момента, премиерът отбеляза: „Опозицията най-малко ни притеснява, защото им давахме на няколко пъти властта, видяхме колко могат. Това упражнение го минахме два пъти, не виждам смисъл да се прави пак“.  Борисов обърна внимание на ситуацията в съседни на България страни. „Ако имаме глави на раменете си, като политическа класа, като институции, трябва да сме много единни и да използваме това време България да изпревари всички в региона. Това и правим“, каза в заключение министър-председателят.     ", "date": "2018.08.16", "title": "Борисов: Над 200 училища в страната се ремонтират основно"}
{"url": "https://www.actualno.com/crime/18-godishen-shofior-pomete-mladeji-na-trotoar-v-petrich-news_690103.html", "text": "   Инцидентът е станал малко след полунощ.     Група младежи се били подслонили на тротоара заради силния дъжд, когато шофьорът на колата изгубил контрол и се врязал в тях.   Момчето е в тежко състояние с ампутиран крак, а сестра му е със счупени крайници и порезни рани. Още едно момиче е тежко пострадало, уточниха от полицията, която работи по случая на място и изяснява причините за катастрофата.\r\nШофьорът на автомобила е 18-годишен младеж, който е задържан. Пробата му за употреба на алкохол е отрицателна.  ", "date": "2018.08.16", "title": "18-годишен шофьор помете младежи на тротоар в Петрич"}
{"url": "https://www.actualno.com/politics/ekspert-problemyt-s-blokiraneto-na-tyrgovskija-registyr-e-zaradi-zanijen-kontrol-news_690101.html", "text": "  Проблемът с блокирането на Търговския регистър е заради занижен контрол. Това каза Ясен Танев, специалист от киберсигурност, който в интервю за bTV и уточни, че не става дума за хакерска атака.     Не е било хакерска атака според мен. Това е проблем свързан със занижен контрол и активното наглеждане на обществено значима инфраструктура, посочи той.   \"За търговския регистър разбрахме, че е повреден масив, който съхранява данните. Той е планиран правилно - при концепцията се казва да се използва масив, не дискове и има топъл резерв, който се включва. В архитектурата му има още едно хранилище на данни в София. Данните се съхраняват и в секретен център за възстановяване на работата при инциденти като този. По дизайн нещата е трябвало да се случат добре\", обясни специалистът и добави, че е липсвало копие, което да бъде възстановено веднага и резервният център вероятно не е работил.\r\nТанев допълни, че трябва да се отговори на въпроса кой от заложените процеси не се е случил.  \"Няма лошо да дефектира система и да бъде възстановена, но има проблем, че обществото не е информирано. Навремето ни спестиха експлозията в Чернобил. Не бива да се губи доверие в държавата\", добави Танев.   Той обърна внимание на ниското заплащане в държавния IT сектор.", "date": "2018.08.16", "title": "Експерт: Проблемът с блокирането на Търговския регистър е заради занижен контрол"}
{"url": "https://www.actualno.com/cite/mnogo-ni-e-krasiva-dyrjavata-no-za-stroitelstvo-e-mnogo-neudobno-news_690166.html", "text": "  Десетки такива поляни съм гледал, но след година и два - три месеца са вече готови магистрали. Много ни е красива държавата, виждате тук хълмове, планини, но за строителство е много неудобно.     С тези думи премиерът Бойко Борисов, цитиран от радио \"Фокус-Шумен\", даде символичното начало на строежа на магистрала \"Хемус\" между Буховци и Белокопитово.\r\nПремиерът не пропусна да отбележи, че заради предишните управляващи магистрала \"Хемус\" не може да се прави с европейски пари.\r\n\"Всичко това е само на бюджета на данъкоплатците. Така че като заявяват някои голямо желание за предсрочни избори, тези региони да знаят какво са им причинили, както и всички данъкоплатци\", добави Борисов.  ", "date": "2018.08.16", "title": "Много ни е красива държавата, но за строителство е много неудобно"}
{"url": "https://www.actualno.com/cite/ostavam-s-vpechatlenieto-che-ne-sme-jivi-hora-a-leki-koli-news_690108.html", "text": "   . За лек удар на калника получаваш 300 лв., тук трябва да се накаже самото деяние, а не последиците от него. В развитите демокрации, ако някой го хванат в подобно престъпление ще го осъдят най-малко на -6 месеца обществено полезен труд.\" Това каза пред bTV Бранимир Миланов, председател на Българската хотелиерска и ресторантьорска асоциация, в коментар за поредния случай на насилие над камериерка от страна на чуждестранен турист.     ", "date": "2018.08.16", "title": "Оставам с впечатлението, че не сме живи хора, а леки коли "}
{"url": "https://www.actualno.com/america/prodyljavat-antipravitelstvenite-protesti-v-nikaragua-news_690096.html", "text": "  Хиляди никарагуанци протестират в столицата Манагуа с искане да бъдат освободени хвърлените в затвора през последните 4 месеца антиправителствени демонстранти, предаде AFP, цитирана от БГНЕС.     „Свобода за нашите политически затворници“, скандират протестиращите. Те също призовават 72-годишния президент Даниел Ортега, който е на власт вече 11 години, да се оттегли от поста си.   Демонстрацията е и израз на неодобрение на закона, приет миналия месец, който заплашва протестиращите с присъди до 20 години затвор за тероризъм.\r\nЗаконът е част от строгите мерки, предприети от Ортега, с цел задушаване на протестите, които разтърсват Никарагуа от средата на април. Жестоките действия на полицията и на въоръжените паравоенни са причинили смъртта на повече от 300 души.  Правителството на Ортега, според Центъра за човешки права в Никарагуа, е хвърлило в затвора около 500 души във връзка с нарастването на антиправителствените настроения и е обвинило 180 от тях за предполагаеми терористични действия и други тежки престъпления.   \"Те са затворили много хора без никакво основание. Правителството няма аргументи да арестува цивилни граждани за това, че изразяват своите чувства и настроения\", каза един от участниците в протеста.\r\nДемонстрацията е организирана от гражданския алианс, група от профсъюзи, бизнес групи, студенти и други. Това съвпадна с началото на процеса срещу селския опозиционен лидер, Медардо Майрена, член на гражданския алианс, който участва в преговорите с правителството, водени от църквата, които са замразени от юни.    Ортега обвинява онези, които са срещу него, в тероризъм и подкрепа за подготвяния от САЩ \"преврат\" срещу неговото управление. Съпругата му и вицепрезидент Росарио Мурийо предупреди, че водачите на протеста \"ще платят за престъпленията си\".", "date": "2018.08.16", "title": "Продължават антиправителствените протести в Никарагуа"}
{"url": "https://www.actualno.com/politics/simeonov-otgovori-na-siderov-zakonyt-se-spazva-tova-sa-dolni-lyji-news_690089.html", "text": "         След новата порция обвинения от страна на Сидеров и намерението да бъде поискана оставка на регионалния шеф на РЗИ в Бургас, който според лидера на \"Атака\" бил роднина на лидера на акция \"Шум\", сега самият Симеонов отвърна на страницата си във Facebook.\r\nСимеонов е категоричен, че абсолютно законно е затварянето на заведенията по Черноморието, заради силен шум и още по-категорично отрече да е роднина с въпросния шеф на РЗИ-Бургас и обвиненията в тенденциозност и репресия спрямо определени търговски обекти.    По повод изявленията на народния представител Волен Сидеров пред медии, направени на 14.08.2018 в град Бургас, след като изисках и се запознах с пълната документация по повод действията на РЗИ Бургас и ОД на МВР Бургас, държа да изнеса следните факти и обстоятелства, опровергаващи твърденията на депутата:\r\n1. Не отговаря на истината, че спирането на експлоатацията на заведенията \"Какаов плаж\" в Слънчев бряг и \"Хедон\" на плаж Каваците, Созопол е извършено без изготвянето на необходимата документация. И по двата случая е спазено законодателството, като за поредицата от проверки са изготвени констативни протоколи, предписания за спиране на озвучаването след 23:00 ч. (чл. 16а ал.2 от действащия ЗЗШОС), както и заповеди за спиране на дейност озвучаване и за спиране на експлоатацията на обекта (чл. 17, чл. 31 ал.1 т.2 от действащия ЗЗШОС). Въпросните документи не са анонимни, а напротив - подписани и изведени от проверяващи инспектори и връчени на упълномощените представители на търговските обекти по нормативно-установените правила.       2. Заповедите за прекратяване на експлоатацията на обектите, определени от г-н Сидеров за незаконни, са в пълно съответствие с ЗЗШОС и Наредба 36 на МЗ, като уведомленията за спирането от експлоатация са изготвени съгласно нормативните изисквания в наредба 36, приложение 2 към чл.7, ал.1, т.12 и са поставени на законово основания на вратите на обектите. Съзнателното им премахване и унищожаване представлява престъпление по смисъла на чл. 277 от Наказателния кодекс с наказание до две години лишаване от свобода и глоба.\r\n3. Проверките по спазването на ЗЗШОС се извършват от ограничени екипи на РЗИ и органите на реда, което не отговаря на твърденията на г-н Сидеров за \"репресивни действия\", извършвани от \"шпиц команди\", \"маскирани тежковъоръжени полицаи\" (?!), не се извършват \"проверки на лични карти и автомобили\" на клиентите и персонала. В случая, народният представител вероятно е подведен.\r\n4. Твърденията за тенденциозност и субективност на проверките не отговарят на истината. Всички проверки се извършват по подадени сигнали на телефон 112 и/или специализирания телефон за сигнали към кабинета на вицепремиера и зад тях стоят конкретни жалбоподатели с имена и телефони. Не се извършват проверки по анонимни сигнали.\r\n5. Твърденията за злоупотреба с власт и разпореждания свише не са подкрепени с никакви факти, но в случай на съмнения за такива, могат да бъдат сезирани компетентните органи (прокуратура или съд), което до момента не е направено нито от проверяваните нарушители, нито от г-н Сидеров.   6. Интересно, че определените като подложени на репресия заведения до края на вчерашния ден (14.08.2018) - пети ден след затварянето им, не бяха потърсили по съдебен път отмяната на заповедта за спиране на експлоатация. А напротив - бяха подали уведомление до РЗИ Бургас, че ще предприемат необходимите мерки за обезшумяване и спазване на изискванията на закона.   7. Считам, че отправянето на необосновани обвинения и квалификации към държавните институции и особено към РЗИ и ОД на МВР Бургас, доказали своя професионализъм и компетентност, както и безпочвените обвинения за покровителство на олигарси, не допринася за доверието на обществото в институциите и уронва престижа на държавата и изпълнителната власт.\r\n8. Измисленото ми роднинство с началника на РЗИ Бургас е долна лъжа и не заслужава по-нататъшен коментар.\r\nP.S. И една новина в аванс - комисар Калоянов, шеф на ОД на МВР в Бургас, също не ми е роднина.", "date": "2018.08.16", "title": "Симеонов отговори на Сидеров: Законът се спазва, това са долни лъжи"}
{"url": "https://www.actualno.com/showbusiness/madona-stana-na-60-video-news_690116.html", "text": "  На 16 август 1958 година се ражда Мадона Луиз Чиконе.     Тя е третото от общо осем деца в семейството на Силвио П. Чиконе – Тони, който е син на италиански емигранти, и Мадона Луиз Фортин, която е с френско-канадски корени. По-късно певицата се отъждествява като „италиано-американка“, т.е. американски гражданин от италиански произход. Израства в католическа атмосфера.   Майка ѝ умира на 33-годишна възраст от рак на гърдата на 1 декември 1963 г., когато малката Мадона е на 5 години. Певицата често споменава влиянието, което оказва смъртта на майка ѝ върху кариерата ѝ и върху нея самата. След смъртта на съпругата си Чиконе наема детегледачка, за която по-късно се жени. Двамата имат две деца.\r\nБащата държи всичките му деца да ходят на уроци по музика. След като прекарва няколко месеца в изучаване на пианото, Мадона успява да убеди баща си да замени тези уроци с курсове по балет.  Мадона учи в гимназията Рочестър Адамс, където е пълна отличничка и членува в мажоретния състав. След като завършва, тя постъпва в Мичиганския университет, където получава стипендия заради постиженията си в танците.   Под въздействието на своя учител по танци (Кристофър Флин), Мадона изоставя следването и само след един семестър се премества в Ню Йорк, за да търси успех като танцьорка. Учи модерни танци при легендата Марта Греъм.\r\nСлед като през 1979 участва като танцьорка в световното турне на френската диско звезда Патрик Ернандес, Мадона решава да изостави танците и се насочва към правенето на музика. Сформира няколко групи, сред които „Брекфъст Клъб“ (Breakfast Club) и „Еми“ (Emmy). Пише сама няколко песни, чрез които става известна в няколко местни нюйоркски клуба.    Днес тя има значителен успех в над 100 страни. Продажбите на албумите ѝ са оценени на стойност около 400 милиона долара, които са продадени, изключвайки сингли и макси-сингли (75 млн.).   Най-продаваният сингъл на Мадона е Hung Up с продажби над 9,6 млн копия.\r\nНай-продаваният албум на Мадона е The Immaculate Collection с продажби, достигнали 30 млн. копия. ", "date": "2018.08.16", "title": "Мадона стана на 60 (ВИДЕО)"}
{"url": "https://www.actualno.com/football/atletiko-e-novijat-nositel-na-superkupata-na-evropa-sled-uspeh-nad-real-news_690077.html", "text": "  Атлетико (Мадрид) е новият носител на Суперкупата на Европа, след като победи с 4:2 Реал Мадрид. Двата тима завършиха 2:2 в редовното време, но след продължения \"дюшекчиите\" стигнаха до успеха.     Диего Коща откри резултата в първата минута, а в 26' Бензема изравни. В 63' Серхио Рамос отбеляза от дузпа. В 79' Диего Коща отново отбеляза, за да изравни. Саул вкара в 98'. В 104' Коке вкара четвърти гол.\r\nПовече подробности .      Това ще е първи официален мач за \"белия балет\" след \"Ерата Кристиано Роналдо\", който през лятото подписа с италианския шампион Ювентус. За трети път в последните 4 години „балета“ ще кръстоса шпаги със съгражданите от Атлетико за евротрофей - Суперкупата на Европа. От последните 10 двубоя в Примера обаче \"дюшекчиите\" имат 4 победи и само едно поражение срещу Реал.\r\nЕвропейският клубен шампион най-вероятно ще е без Лука Модрич, който все още не е провел пълноценни тренировки с тима, а освен това е спряган и за трансфер в Интер. Реал не направи и някой трансферен удар след напускането на Роналдо. От другата страна Атлетико задържа голямата си звезда Антоан Гризман и привлече Тома Лемар, с което даде силна заявка за новия сезон.", "date": "2018.08.16", "title": "Атлетико е новият носител на Суперкупата на Европа след успех над Реал"}
{"url": "https://www.actualno.com/motoring/startira-naj-mashtabnoto-karting-systezanie-za-lubiteli-news_690162.html", "text": "        В него могат да се включат всички желаещи, като единствените условия са те да имат навършени 18 години и да имат регистрация в онлайн платформата за картинг RaceFacer.com. Миналата година в надпреварата участваха близо 400 пилота, като този сезон се очаква интересът да е още по-голям. се провежда на два етапа – Квалификации и Голям финал, който ще се състои на 15 септември на Картинг писта Варна.  Квалификациите се провеждат по график на 4 картинг писти в България, като всяка квалификация е с продължителност 2 седмици. Целта е да бъде постигнато най-добро време за обиколка, като първите трима от всяка квалификация ще карат на Големия финал през септември. По време на квалификациите няма ограничение в обиколките, които може да направи всеки участник в шампионата, като допълнителен бонус от от цената за пилотиране на картинг на всяка писта.\r\nЗаявка за участие в шампионата става след създаването на профил в (онлайн или на място на всяка картинг писта) и присъединяването към лига . Пилотите имат право да карат в една, няколко или във всички квалификации, които се провеждат по следния график:        Този сезон организаторите въвеждат нова система за гаранция на равен старт на всички състезатели, независимо от тяхното тегло. На участниците, които са по-леки от 75 килограма, ще бъдат добавяни допълнителни секунди към постигнатото време и по този начин ще се компенсират разликите между по-леките и по-тежките пилоти.   Първите трима пилоти от квалификациите във всеки град (общо 12 пилота) ще се класират на и ще бъде съпътстван от уникално Drift шоу. Голямата награда за победителя в Red Bull Kart Fight 2018 ще е незабравимо пътуване до с тестове на .", "date": "2018.08.16", "title": "Стартира най-мащабното картинг състезание за любители"}
{"url": "https://www.actualno.com/society/prognoza-za-vremeto-16-avgust-chetvyrtyk-news_690081.html", "text": "  Днес ще е предимно слънчево. В следобедните часове ще има временни увеличения на облачността, главно над планинските райони в Западна България и Родопите, но ще е почти без валежи. Това съобщи за Агенция „Фокус“ Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН). Ще продължи да духа слаб, в Дунавската равнина и източните райони до умерен вятър от изток-североизток. Температурите ще останат без съществена промяна и максималните ще са предимно между 30° и 35°, в София - около 29°.     Над Черноморието ще е слънчево с до умерен североизточен вятър. Максималните температури ще са 28–31°. Температурата на морската вода е 26-27°. Вълнението на морето ще бъде около 3 бала.   Над планините ще бъде предимно слънчево. След обяд ще се развива купеста облачност, но вероятността за краткотраен валеж е малка. Ще духа до умерен вятър от изток-североизток. Температурите ще останат без съществена промяна, максималната на височина 1200 метра ще е около 24°, на 2000 метра – около 17°.\r\nАтмосферното налягане ще е близко до средното за месеца.  В петък ще бъде предимно слънчево, със слаб, в източните райони до умерен североизточен вятър. Преобладаващите максимални температури ще са между 31° и 36°. През почивните дни в следобедните часове ще има по-значителни временни увеличения на облачността. В събота само на отделни места в Западна България е възможно краткотрайно да превали. В неделя вероятността за краткотрайни валежи с гръмотевици на повече места е по-голяма.   ", "date": "2018.08.16", "title": "Прогноза за времето - 16 август (четвъртък)"}
{"url": "https://www.actualno.com/celebrate/sv-mychenik-diomid-news_690023.html", "text": "  Свети Диомид бил родом от град Тарс Киликийски, по занятие бил лекар, а по вяра християнин, и лекувал не само телата, но и душите на хората; защото той увещавал елините да повярват в Бога и ги просвещавал, подготвяйки ги за свето кръщение.     При царуването на император Диоклетиан свети Диомид напуснал Тарс и дошъл в град Никея, намиращ се във Витиния ; и тук, по обичая си, свети Диомид лекувал болните, при което си служел не само с лекарствени средства, но най-вече с призоваването на всесилното и изцеляващо име на нашия Господ Иисус Христос и знамението на честния кръст; много идолопоклонници обърнал към вярата в Христа благодарение на лекарското си изкуство, както и на своето учение.   Когато император Диоклетиан, който по това време бил в източните страни, узнал за това, изпратил войници да хванат светеца; когато войниците пристигнали на това място, те намерили свети Диомид вече преставил се в Господа; но отсекли мъртвата му глава, за да я отнесат на императора. Веднага след отсичането на главата войниците изгубили зрението си и ослепели, така че други ги отвели при царя и носели отсечената глава на светия мъченик.\r\nКогато императорът видял главата и слепите войници, им заповядал веднага да отнесат главата и да я съединят с тялото; и те, щом направили това, на часа прогледнали и повярвали в нашия Господ Иисус Христос, истинния Бог, на Когото се отдава вечна слава. Амин.      ", "date": "2018.08.16", "title": "Св. мъченик Диомид"}
{"url": "https://www.actualno.com/america/sasht-syjaljava-za-merkite-predprieti-ot-turcija-v-otgovor-na-sankciite-news_690091.html", "text": "  Американската администрация изрази съжаление за предприетите от Турция мерки по отношение на търговията със САЩ. Това заяви говорителят на Белия дом Сара Сандърс по време на редовния брифинг за журналисти, предаде ТАСС, цитирана от БГНЕС.     „Тези мерки предизвикват съжаление, Турция върви в грешната посока“, заяви тя в отговор на молба да коментира решението на Анкара да въведе митнически тарифи за милиарди долари за американските стоки. „Нашите мерки по отношение на Турция бяха предприети от съображения за националната безопасност. Няма да говоря за мерките, които бихме предприели в отговор. Разбира се, ние не одобряваме решението на Турция да предприеме ответни мерки“.   Поставяйки въпроса за арестувания в Турция американския пастор, Сандърс заяви, че „той е несправедливо задържан и се намира в лоши условия, което много тревожи администрацията на САЩ“.\r\nНа въпроса дали ще бъдат отменени въведените санкции от САЩ в случай на освобождаване на пастора, Сара Сандърс заяви, че те „няма да бъдат отменени, защото това е въпрос на национална сигурност“.   ", "date": "2018.08.16", "title": "САЩ съжалява за мерките, предприети от Турция, в отговор на санкциите"}
{"url": "https://www.actualno.com/america/pusnaha-toka-na-letishteto-vyv-vashington-vlastite-razsledvat-news_690092.html", "text": "  Електрозахранването на летище „Роналд Рейгън“ във Вашингтон, прекъснато по-рано вечерта (15 август), е възстановено. Това се съобщава на страницата на летището в Twitter.     „Електрозахранването е възстановено, всички системи работят отново. Възможно е някои полети да имат закъснение“, се казва в съобщението.   Отбелязва се, че причина за аварията не е бил пожар, както съобщи местна радиостанция. Пожарните са пристигнали на място от съображения за сигурност.\r\n\"Знаем за мащабното прекъсване на електричеството на летището и разследваме причините. Системите за резервно електрозахранване с помощта на генератор подават ток в някои части на летището\", гласеше друго публикувано по-рано съобщение на летищните власти.   ", "date": "2018.08.16", "title": "Пуснаха тока на летището във Вашингтон, властите разследват"}
{"url": "https://www.actualno.com/politics/hristo-ivanov-za-sriva-na-tyrgovskija-registyr-pritesnjava-me-che-ima-motiv-news_690099.html", "text": "  \"Мислите ли че в тази ситуация някой няма интерес? Притеснява ме, че има мотив – става въпрос за огромни суми, Търговският регистър отчита, ако се окажете собственик на големи активи, нали разбирате, че когато става въпрос за банки, около тях има свързани лица, против законодателството това също е отразено в търговския регистър.\" Това каза бившият министър на правосъдието Христо Иванов относно срива в Търговския регистър.     Той попита дали са правени редовни проверки на системата и уточни, че по времето, когато е бил министър е бил възложен цялостен одит и са били установени проблеми, които са отстранени. Бившият министър твърди, че тогава всяка седмица се е извършвала проверка за това дали е създадено резервно копие.   По думите на Иванов \"централният проблем в България е, че няма централизирана инфраструктура, че тези неща се случват и управляващите преминаха в успокоителен режим и стана по-зле.\"\r\nСпоред него е имало редица сигнали, че хардуерът не се поддържа добре. \"Закупен е нов капацитет, но той явно не е бил монтиран\", каза още бившият министър.  Иванов е категоричен, че не може да се гарантира сигурността на данните: \"Вместо сериозно отношение виждаме замазване. Фирма \"Лирекс\" и изпълнителният директор на агенцията Зорница Даскалова трябва да бъдат отстранени от този процес. Въпросът е дали става въпрос за недоглеждане или умишлено допускане. Трябва да има процес, който да доведе до пълна яснота. От най-високо политическо ниво трябва да се осъзнае проблема и да има прозрачност.\"   Иванов припомни в интервю за bTV, че фирма \"Лирекс\" обслужва и ГРАО.", "date": "2018.08.16", "title": "Христо Иванов за срива на Търговския регистър: Притеснява ме, че има мотив"}
{"url": "https://www.actualno.com/society/njama-opasnost-za-plajuvashtite-v-sozopol-sled-razliva-na-mazut-ot-potynalija-korab-news_690100.html", "text": "  Още в понеделник с колегата Московски се присединихме към кризисния щаб. Взе се решението да се действа веднага. Финансирането ще бъде осигурено, когато знаем точно каква е сумата. Това заяви министърът на околната среда и водите Нено Димов в ефира на Нова телевизия относно разлива на мазут от потъналия стар кораб край Созопол.     Температурата на дъното е много ниска и има доста техническа работа, която трябва да се свърши. Още  същия ден е започнато ограждане на района, за да се спре разлива на мазут. , увери министър Нено Димов.   Според водолаза доброволец Михаил Заимов са запушени са голяма част от отворите, от които се е изливало горивото. По думите на Заимов .\r\nВодолазът призова институциите да отпуснат средства за стартиране на операция по източване на горивото. \"Това, което сме направили, е абсолютно временно решение\", каза Заимов относно запушването на пробойните по-рано от група водолази. Според гмуркача в България има има много добри водолазни фирми, които могат да се справят с това предизвикателство.  \"Внесен е вчера в Министерски съвет предварителен работен доклад и доколкото съм информиран, е одобрен принципно. \", поясни и капитанът от ИА \"Морска администрация\" Живко Петров.    ", "date": "2018.08.16", "title": "Няма опасност за плажуващите в Созопол след разлива на мазут от потъналия кораб"}
{"url": "https://www.actualno.com/tennis/dyjd-narushi-rityma-na-grigor-v-sinsinati-no-toj-si-osiguri-sreshta-s-djokovich-video-news_690072.html", "text": "  Най-добрият български тенисист Григор Димитров започва днес участието си на турнира в Синсинати. Първата ни ракета ще започне защита на титлата си срещу немския тенисист Миша Зверев във втори кръг на Мастърса.     Двубоят трябваше да стартира около 22:00 часа българско време на 15 август и постепенно бе отлаган до 23:15 часа, тъй като срещата между Гарбине Мугуруса и Леся Цуренко се забави.   Над Синсинати обаче заваля дъжд и началото на мача на Григор се отлага още за неопределено време, докато спре дъждът. Засега организаторите обявиха, че мачовете няма да бъдат подновени след 01:00 българско време.\r\nВ крайна сметка двамата излязоха на корта рано тази сутрин българско време и в тежка битка нашето момче записа четвърта победа от четири мача в сблъсъците с по-големия брат от семейство Звереви. Григор се наложи със 7:6 (5), 7:5.      Българинът почна лошо срещата и допусна ранен пробив, но успя да го върне за 3:3 гейма, след като постепенно се нагласи към стила на Миша Зверев - с много излизания на мрежата. Стигна се до тайбрек и там Димитров се наложи, като успя два пъти да дръпне с минибрейк, вторият беше за 6:4 точки, което му спечели дългия гейм.\r\nВъв втория сет Григор беше категорично по-добрият - той пропусна 15:40 на сервис на Зверев при 3:3 гейма, но при 5:5 от същата ситуация вече нямаше прошка - ретурът и форхендът проработиха перфектно и българинът се постави в позиция да сервира за мача, като не сбърка и си осигури среща с шампиона от \"Уимбълдън\" Новак Джокович. .     ", "date": "2018.08.16", "title": "Дъжд наруши ритъма на Григор в Синсинати, но той си осигури среща с Джокович (ВИДЕО)"}
{"url": "https://www.actualno.com/europe/ustanoviha-iztichane-na-radioaktivno-veshtestvo-na-letishteto-v-budapeshta-news_690093.html", "text": "  Изтичане на радиоактивното вещество иридий-192 от контейнер на борда на самолет на турските авиолинии, е станало на летището в Будапеща, предаде ТАСС, цитирана от БГНЕС.     Става ясно, че инцидентът е станал на международния терминал 2B, а съприкосновение с веществото са имали трима души. Терминалът е бил затворен, както се съобщава на сайта на летището, но по-късно неговата работа е възобновена.   \"Терминалът е отворен по решение на управлението за борба със стихийните бедствия. Полетите ще бъдат възобновени в най-скоро време\", посочват още летищните власти.", "date": "2018.08.16", "title": "Установиха изтичане на радиоактивно вещество на летището в Будапеща"}
{"url": "https://www.actualno.com/asia/pekin-izprashta-pregovarjasht-po-ikonomicheskite-vyprosi-v-sasht-news_690098.html", "text": "  Китай ще изпрати висш чиновник за преговарящ със Съединените щати в края на август по търговско-икономическите въпроси. Това се казва в изявление на Министерство на търговията за първи път, седмици след задълбочаване на икономическия конфликт между двете държави.     Заместник-министърът на търговията Ванг Шоувен, който отговаря за международните търговски преговори ще се срещне с финансовия заместник министър на САЩ, Дейвид Малпас по покана на Съединените щати, уточняват още от ведомството.\r\nПо-рано Министерството на финансите на САЩ обяви санкции срещу руски и китайски компании за нарушаването на икономическото ембарго над Северна Корея, което Вашингтон наложи в опита си да притисне Пхенян да се откаже от ядрената си програма.     ", "date": "2018.08.16", "title": "Пекин изпраща преговарящ по икономическите въпроси в САЩ"}
{"url": "https://www.actualno.com/chronicles/umira-elvis-presli-news_690025.html", "text": "  Елвис Пресли умира на 16 август 1977 г. в дома си в Грейсланд вероятно от свръхдоза приспивателни и успокоителни. Това събитие разтърсва Америка; не оставя и следа от настъпилото безразличие към него. Изведнъж продажбата на албумите му рязко скача. Два от тях стигат до върха на класациите за кънтри-енд-уестърн – From Elvis Presley Boulevard от 1976 и Moody Blue от 1977 г. Нито един от продадените билети за концертите от есента на 1977 г. не е върнат, макар че те не се състоят. За RCA смъртта на Елвис е един вид облекчение, тъй като проблемите с него се решават, а интересът е огромен. Веднага започва издаване на нови и стари албуми, които съдържат както издавани, така и останали в каталозите неиздавани песни, различни версии или пък недовършени записи. Не е случайно, че след смъртта на Елвис досега са издадени три пъти повече албуми, отколкото приживе.     Той е най-голямата звезда на рокендрола и икона в музиката и киното, смятана за една от най-значимите личности в поп-културата на 20 век. Той е най-продаваният солов артист в историята на поп музиката. Често е определян като Краля на рокендрола или просто Краля.   Пресли тръгва по пътя на музиката през 1954 година и бързо става известен в цялата страна, като прави известна сред широката публика афроамериканската музика. С поредица от успешни сингли и телевизионни участия той се превръща във водеща фигура в зараждащия се стил рокендрол. През 50-те и 60-те години на миналия век участва и в киното и издава филмова музика, но след 1968 година подновява концертната си дейност, до смъртта си през 1977 година. Елвис Пресли има продадени между 500 000 и 600 000 албума в световен мащаб.\r\nНоминиран е за 14 награди Грами, като печели 3 от тях, а освен това получава и Грами за цялостен принос.  ", "date": "2018.08.16", "title": "Умира Елвис Пресли"}
{"url": "https://www.actualno.com/books/pravilata-na-horata-news_690088.html", "text": "  Всички познаваме хора, които интуитивно разбират какво искат другите, какво мислят и какво имат предвид. Тези хора лесно могат да привличат околните на своя страна, да ги мотивират и да ги правят щастливи.     Знаят ли те нещо повече от нас? Можем ли и ние да го научим? Отговорът е „да“. Те знаят „Правилата на хората“.   Тези правила ще ви покажат как да общувате с непознати, да изградите силни връзки с приятели и колеги и дори да получите най-доброто от трудни хора. Ще ви помогнат да кажете подходящите думи, да направите правилното нещо и да знаете как да се справите с всяка ситуация. Така ще общувате без усилие и ще разбирате всички.\r\nЕдинственото, което човек може да промени, е самият себе си.     ", "date": "2018.08.16", "title": "Правилата на хората"}
{"url": "https://www.actualno.com/interest/kiseloto-mljako-udyljava-jivota-na-glasovite-protezi-pri-pacienti-s-rak-na-larinksa-news_690124.html", "text": "  Киселото мляко удължава живота на гласовите протези при пациенти с рак на ларинкса. Това сочат наблюдения на началника на УНГ отделение в УМБАЛ-Пловдив д-р Асен Асенов, който първи въведе у нас метода за гласова рехабилитация.     Един от основните проблеми за пациентите с карцином на ларинкса след ларингектомия е невъзможността да говорят, което от своя страна води до загубата на социални контакти и до появата на депресия, като с времето те започват да се чувстват аутсайдери в обществото.   Единственото спасения за тези хора е разработено преди повече от 40 години от двама американски лекари Блом и Зингер, а изобретените от тях гласови протези успешно се поставят и в УНГ отделението към УМБАЛ-Пловдив, съобщи началникът д-р Асен Асенов. Методът е златен  стандарт  в гласовата рехабилитация  на  ларингектомирани болни.\r\nЗавеждащият първи го въведе в България след специализация в Сан Франциско, САЩ преди 12 години при проф. Хърбърт Дидо и Кшищоф Иждебски. Протезата е под формата на еднопосочна клапа, която поставена на задната стена на трахеостомата успява да пренасочи въздуха от белия дроб към гърлото и по този начин предизвиква вибрация на меките тъкани с последваща възможност за ясен и продължителен говор. По този начин се дава възможност на тези пациенти да се социализират.  До неотдавна болница „Пловдив“ беше единственото лечебно заведение у нас, където се прави рехабилитация на пациенти с карцином на ларинкса. Американските гласови протези са внасят у нас с помощта на при проф. Хърбърт Дидо и Кшищоф Иждебски. Благодарение на ръководството на УМБАЛ-Пловдив успяхме да ги внедрим като рутинен метод за гласова рехабилитация на болните, посочи д-р Асенов. Интервенцията се извършва по клинична пътека. За поставяне на протезата има следните показания: Пациентът да е най-малко 2 месеца след приключване на лъчетерапията и ако пациентът няма проблеми с белия дроб.   Манипулацията първоначално се извършва под обща упойка и трае 30-40 минути. В това време се оформя фистулата, където се поставя протезата. Обикновено пациентът проговаря веднага или след известен период на упражнения. Последващите смени се правят с местна упойка и отнемат между 10 и 20 минути. Средната продължителност на живота на една гласова протеза е около 6 месеца, като минималният срок е 30 дни, а максималният – над 2 години, сподели впечатления от своя опит д-р Асенов. Колко ще издържи зависи от хранителните навици на пациента, наличие на силно изразен гастроезофагеален рефлукс (б.а. – стомашни киселини), който често се среща при тези пациенти заради нарушения вследствие на операцията. Любопитен е фактът, че трайността на протезата е във връзка и с честата консумация на българско кисело мляко, което е много добър пробиотик и действа противогъбично спрямо микроорганизмите, които се заселват и увреждат протезата, изтъкна началникът на УНГ отделението.\r\nВ България годишно се правят над 350-400 операции на пациенти с отстранен ларинкс заради карцином. След премахване на засегнатия орган болните имат добра преживяемост, а когато се постави и гласова протеза, качеството им на живот значително се подобрява.    Заболяването най-често започва с промяна в гласа. Ако в продължение на няколко седмици има дрезгавост и тя не отминава, а се влошава, трябва да се потърси консултация със специалист. Д-р Асенов отбеляза, че ракът на ларинска се среща най-често при пушачи, както и при злоупотребяващи с алкохол. Застрашени са и работещи с вредни химикали в наднормени количества. Диагностицира се и при хора, на които се налага често да говорят високо и дори да викат.   ", "date": "2018.08.16", "title": "Киселото мляко удължава живота на гласовите протези при пациенти с рак на ларинкса"}
{"url": "https://www.actualno.com/burgas/napylno-e-sprjan-techyt-na-mazut-dva-meseca-shte-sa-nujni-za-izpompvaneto-mu-news_690127.html", "text": "   Това съобщи за \"Фокус\" областният управител на Бургас Вълчо Чолаков за разлива на мазут от потъналия кораб \"Мопанг\" край Созопол.     Чолаков обясни, че по време на вчерашния оглед водолазите са успели да затапят с чопове абсолютно всички пробойни и в момента течът е спрян напълно. \"Правят се изчисления за разходите, които ще са необходими – и финансови, и като човешки ресурс, и като време, и като специализирана механизация. По предварителни разчети ще са необходими два месеца да се изпомпи цялото гориво от кораба, като се има предвид, че не може да се работи денонощно. Поради тази причина времето ще е малко по-дълго\", обясни той.   Чолаков уточни, че в понеделник ще свика щаб в областната администрация. \"На база на подробния анализ, който фирмите ще изготвят, ще вземем окончателно решение. Тогава ще станат ясни и по-подробните детайли на самата операция\", каза още той.", "date": "2018.08.16", "title": "Напълно е спрян течът на мазут, два месеца ще са нужни за изпомпването му"}
{"url": "https://www.actualno.com/healthy/goljama-chast-ot-parite-za-bolnici-se-harchat-bez-limiti-news_690083.html", "text": "        От години касата определя, обикновено на исторически принцип, сума на всяка болница, над която не й плаща отчетените пациенти. Извън тези лимити обаче са дейности, за които е прието да няма ограничения - хемодиализа, раждане, интензивно лечение, химиотерапия и лъчелечение, лечение и рехабилитация при детска церебрална парализа и нервно-мускулни увреждания.   Над 1.88 млрд. лв. ще бъде бюджетът на здравната каса за болнична помощ през тази година. 441.5 млн. лв., или 23 на сто, се очаква да бъдат платени извън лимитите, показва справката на здравната каса за плануваното разпределение на средствата й до края на годината.\r\nОсновната част от тези пари са за онкология - само за по-скъпите видове лъчелечение и за позитронно-емисионна компютърна томография са предвидени над 63 млн. лв. Отделно от това са средствата за химиотерапия и конвенционално лъчелечение. Затова и във всички болници, които получават най-много пари без лимити, има отделения по онкология. По около 22.5 млн. лв. извън ограниченията се очаква да плати за годината касата на държавните \"Св. Марина\" във Варна и \"Св. Георги\" в Пловдив. Следва частната \"Аджъбадем Ситиклиник\" в София с 20 млн. лв., а с по 13.3 млн. лв. са онкодиспансерът в Пловдив и Александровска болница.  Въпреки че като спешна болница \"Пирогов\" би трябвало да получава сериозни пари за интензивни грижи, без лимит тази година там се очаква да бъдат преведени 6.7 млн. лв. Най-голямата АГ болница в страната – „Майчин дом\" в София, където, освен че се раждат най-много деца, има и най-много тежки случаи в неонатологията, ще получи 7.84 млн. лв. за 2018 г.   Разликата се дължи и на цените на клиничните пътеки. 700 лв. плаща касата за раждане, до 3600 лв. е пътеката за недоносени бебета. В онкологията обаче има пътеки за лъчелечение и радиохирургия, които стигат до 9000 лв. Цените на процедура за диализа или парентерално хранене пък са едва по 144 и 155 лв.", "date": "2018.08.16", "title": "Голяма част от парите за болници се харчат без лимити"}
{"url": "https://www.actualno.com/crime/hotelier-napadnalijat-kamerierka-da-redi-paveta-za-nakazanie-news_690106.html", "text": "  \"Австриецът, който удари камериерка в \"Златни пясъци\", да реди половин година павета по бул. „Цар Борис III”. Трябва да има по-строги наказания за подобни прояви, за да се знае, че у нас има ред.\" Това е мнението на Бранимир Миланов, председател на Българската хотелиерска и ресторантьорска асоциация, по повод поредния случай на побой над камериерка от чужденец.     \"За няма и година случаят се повтаря. Оставам с впечатление, че не сме живи хора, а леки коли. За лек удар на калника получаваш глоба от 300 лв. Тук трябва да се накаже самото деяние, а не последиците от него\", допълни Миланов в интервю за bTV.   \"В развитите демокрации, към които се стремим, за подобно престъпление ще го осъдят на месеци общественополезен труд. Трябва да се промени законодателството. Когато има закон и ред, каквито има в другите държави, към които се стремим всички ще знаят, че не може да си позволява каквото и да било извън нормалното поведение. Това касае всички нас и това е цената на труда,който влагаме. Няма как някой да плати 300 лв. и да си хване самолета. Той е побързал да си тръгне, защото е знаел какво го часа, ако се случи в Австрия. Наказанието не касае последствията, а самото деяние. Обидна е такава ниска глоба.\" каза още той.\r\nМиланов определи, като \"пожелание\" коментара на министъра на туризма Николина Ангелкова, която написа във Facebook, че \"осъжда насилието върху камериерката, ударена от чуждестранен турист в хотел на „Златни пясъци.\"  Припомняме, че инцидентът е станал в понеделник – 13 август. Камериерката чистела стая, когато от съседната излиза агресивния австриец и вдига скандал, че е много шумно. Жената се извинява и казва, че след 5 минути приключва, но тогава получила удар в лицето, от който пада на земята. Пострадалата е Оксана Софронева от Украйна, от два месеца работи у нас. Два дни след случилото се Оксана още е в шок. От падането на земята е със синини по тялото.   \"Оскърбяваше ме на английски. Казах няма проблем, приключвам ей сега. Тогава той ме удари с юмрук в лицето и буквално излетях на земята, толкова силен беше удара”, разказва жената. Не може да каже дали австриецът е бил пиян, очите му обаче били изцъклени. Ден след инцидента районния съд във Варна налага глоба от 300 лева на австриеца.\r\n\"Не ми се извини. В залата каза, че го боляла главата и не знае защо така е постъпил\", казва Софрониева. В съдебната зала австриецът изразил съжаление за стореното.    ", "date": "2018.08.16", "title": "Хотелиер: Нападналият камериерка да реди павета за наказание"}
{"url": "https://www.actualno.com/crime/prodyljava-izdirvaneto-na-dvete-deca-vyv-varna-news_690095.html", "text": "  Тази сутрин възобновяват по суша и вода издирването на двете деца, които снощи паднаха в морето от вълнолома на Морската гара във Варна.     През нощта екипи на сектор Специализирани оперативни дейности са обхождали брега, съобщи bTV.   Група от 6 деца без възрастни отишли на 15 август в късния следобед на бетонните тетраподи. Намирали се опасно близо до водата, подценявайки риска, когато вълните ги връхлитат.\r\nДве момчета – на 13 и 14 години, падат в морето.  В издирването им се включиха водолази, екипи на „Гражданска защита” и полицията. Търсенето им във водата беше прекратено с падането на нощта.   Днес в издирването ще се включат спасителите от „Гражданска защита”, катер на спасително-координационния център към Морска администрация, Военноморските сили и водолази.\r\nЗаради инцидента снощи община Варна отмени концерта и зарята по случай празника на града.    ", "date": "2018.08.16", "title": "Продължава издирването на двете деца във Варна"}
{"url": "https://www.actualno.com/viewpoint/sluchajat-polsha-osnova-za-bydeshteto-na-es-news_690171.html", "text": "  Върховенството на правото отдавна е сочено като един от фундаментите на Европейския съюз. Припомням го специално, защото науката за тролене и фалшиви новини стигна до такива висоти, че ефективно направи на огромна част от населението успешна лоботомия и то вече се затруднява изключително много дори с елементарни неща.     Предвид определението \"фундамент\", незабелязано в България минава това, което се случва с Полша. Съдебната реформа там предизвика и по нищо не личи, че предстоящият силен сблъсък ще бъде избегнат. Времето изтича - още през септември.   По същество – след като през 2015 година в Полша спечели Партията на правото и справедливостта. Като позиции и декларирана идеология тя е евроскептична. Моментално, още в края на 2015 година беше приета поправка в полското законодателство, с която беше позволено да бъдат сменени 5 съдии от Полския конституционен съд. Председателят на съда отказа да изпълни поправката и беше приета нова поправка – да може той да бъде махнат от правителството, което Полският конституционен съд отхвърли като противоконституционно. Полският президент Анджей Дуда обаче подписва поправката за съдиите и ЕК обърна очи към Варшава – безпрецедентно започна проверка дали Полша не е нарушила принципа на върховенство на правото. А полските евроскептици продължиха – обединиха постовете на правосъден министър и главен прокурор, а в края на 2016 година мандатът на председателя на Полския конституционен съд Анджей Ржеплински изтече и на негово място дойде Юлия Пржилебска. През 2017 година Дуда подписа нова законова поправка, с която правосъдният министър (и главен прокурор) може да назначава и уволнява председателите на съдилищата с обща юрисдикция в Полша. С друг закон се намалява възрастта за пенсиониране на съдиите от Полския върховен съд с 5 години, което моментално изхвърля почти 30% от състава на съда от работа и на всичкото отгоре в противовес с полската конституция. Освен това – полският парламент избира Полския висш съдебен съвет, а не както преди – съдиите в системата да го избират. И така трансформацията е завършена.\r\nКакво представлява фактът, че властта се съсредоточава в едни ръце мисля е абсолютно излишно да обяснявам. Не за друго, а защото умните и разумните отдавна са наясно какво се случва, ако сляпо прогледне, а малоумните – на тях каквото и да им обясняваш, все тази. Но е ясно, че случващото се в Полша ще доведе до сериозни последици.  Поради политически и икономически причини Европейският съюз допусна капитална грешка в развитието си – прие членове на база компромис по отношение на основни принципи. И сега идва време да се берат плодовете на тази политика.   Безумно е да говорим за равни възможности, когато не се спазват равни задължения. Щом влизаш някъде, в някакъв съюз, щом подписваш договор, ти следва да спазваш написаното в този договор. Ако не желаеш, просто не се присъединяваш към съответния съюз. Но се оказа, че ЕС хем не разполага с достатъчно добри инструменти за контрол, хем ако разполага, не ги прилага – главно заради (гео)политически причини.\r\nСега ЕК тръгва на съд заради случващото се в Полша, но в съда ще става въпрос за глоби – Варшава да бъде осъдена да плаща, докато не си промени законите така, че да говорим за върховенство на правото, а не на диктаторско-олигархичната държава. Това обаче изобщо не е достатъчно – нужно е повече. И отнемането на глас в Европейския съвет определено е нещо стряскащо и оръжие, което може да подейства.    Разбира се, Полша би могла да излезе от ЕС. Но не бива да се забравя, че както ЕС би бил разтърсен, така и Полша ще бъде. Обвързването с общите европейски пазари и политики за всяка една държавата е толкова силно, че прекъсването означава огромни проблеми за самата държава – поогледайте се във Великобритания, ако не вярвате. Така че решението на Брюксел за Полша ще е много ключово за цялостното развитие на ЕС - то ще покаже дали ще се спазват правила, независимо от обстоятелствата или ще се спазват правилата само тогава, когато е добре за (гео)политическата ситуация. Нещо, което касае изключително силно и България, където върховенство на правото също няма, но при нас не се действа толкова открито нахално и предизвикателно, поне в очите на Брюксел.   Няма начин – дойде времето, в което всеки ясно да каже какво иска и който иска еднакви неща, да ги прави. Който не иска е свободен да прави каквото иска, без да пречи на другите. Точно това е и смисълът на на водената от Юнкер ЕК – нещо, което в България така си и остана неясно, а политиците ни действат като истински тролове и карат с партенки за две скорости. От нас зависи – като не можем, ще страдаме. : ", "date": "2018.08.16", "title": "Случаят \"Полша\" - основа за бъдещето на ЕС"}
{"url": "https://www.actualno.com/blagoevgrad/edna-godina-bez-nikoj-da-prechi-api-njama-izpylnitel-za-pytja-belica-zagrajden-news_690161.html", "text": "   В рамките на близо година единственият публикуван протокол е от първото отваряне на оферти – с кандидатите и техните технически предложения. Ценовите оферти още не са отваряни, макар процедурата да не е обжалвана.     Пътят е третокласен, държавен. Поръчката за проектиране и строителство е с индикативна стойност 3 785 000 лв. без ДДС (4 542 000 лв. с ДДС).\r\nТой е от изключителна важност не само за община Баните, чието население много години призовава държавните институции да го направят по-скоро, а и за източната част от област Смолян.\r\nНаселението на Баните, Загражден, Давидково, Вълчан дол, Глогино, Рибен дол, Две тополи и др. неведнъж е организирало подписки и протести.   На 22 май 2017 г. кметът на Баните Милен Белчев уведомява областния управител, че жителите на Загражден са крайно отегчени от многобройните молби и настоявания за изграждане на отсечката. И че за 4-ти юни  планират стачни действия, изразяващи се в блокиране на пътя Асеновград - Смолян на разклона за гр. Лъки (Юговското ханче).\r\nВ тяхна подкрепа се обяви и областният управител на Смолян Недялко Славов с аргумента, че кризисните ситуации през последните години, предизвикани от зачестилите стихийни бедствия, показват, че единственият път, който свързва директно Пловдив и Смолян, е крайно недостатъчен.    Той е категоричен, че трябва да се търси алтернатива на пътя Асеновград – Смолян и че изграждането на участъка Белица-Загражден напълно отговаря на изискванията за такъв път. „С изграждането на този обект ще се подпомогне развитието на малкия и среден бизнес. Ще се ускори развитието на високопланинския, селския и балнеоложкия туризъм. Увеличеният поток от туристи ще възроди за нов живот планинските общини Баните и Лъки и това ще повлияе положително върху процесите на обезлюдяване на района“, бе написал до премиера Бойко Борисов областният управител.\r\nВ резултат на всичко това миналата година обектът бе посетен от шефа на АПИ тогава инж. Дончо Атанасов. Той се срещна и с жителите на село Загражден.   Министърът на регионалното развитие и благоустройството Николай Нанков свика спешна среща, да обсъдят какво ще се прави.   Решено бе обектът да се финансира със средства Агенцията, но не от бюджета й за 2017 г., защото не са заложени в него, а от следващия. Три месеца по-късно – през септември, бе обявена и обществената поръчка в търсене на изпълнител за почти 8-километровата пътна отсечка. При посещението си в Девин същия месец министър Николай Нанков заяви в интервю за смолянския сайт Пламък.бг, че догодина (тоест тази година) пътят ще се направи.   На 13 февруари т.г. бяха отворени първите пликове на кандидатите за участници в процедурата: „ИСА 2000“ ЕООД; ДЗЗД „Ела инженеринг“ (с участници „Ела“ ЕООД и „Пътстрой“ ООД; „ПСТ груп“ ЕАД; „Галчев Инженеринг“ ЕООД; „Мегаинвест – холд“; ДЗЗД „АПП Белица“ (с участници „Агромах“ ЕООД и „Пътища Пловдив“ АД).\r\nВместо обаче да се продължи със следващите крачки до избор на изпълнител, който лятото да заработи, процедурата замръзна.\r\nА участъкът е важен за единствената област, до която достъпът е само с автомобили. Той се явява алтернатива на второкласния път Пловдив – Смолян, по който често стават срутвания и бива затворен.\r\nЗаради прекалено дългото забавяне на поръчката, въпреки че не е обжалвана, Actualno.com попита АПИ защо няма абсолютно никакво движение по нея в продължение на шест месеца, има ли отговорни длъжностни лица за това протакане, дали обектът е финансово обезпечен действително, кога ще бъде завършена процедурата и кога ще започне работата на терен.    „Агенция „Пътна инфраструктура“ ще спази поетите ангажименти за извършване на проучвателно-проектантски работи и строителство /инженеринг/ на път III-8611 Белица – Загражден от км 10+430 до км 18+000, които ще бъдат извършени през 2019 г. Обектът е включен в програма „Ново строителство“ на Агенция „Пътна инфраструктура“, като за строителството му ще бъдат осигурени средства от бюджета на агенцията за 2019 г. До края на т.г. ще бъде подписан договор за проектиране и строителство с избрания изпълнител. След това ще започнат проучвателно-проектантски работи, а след това  и строителните дейности. Предвижда се строително-монтажните работи  да стартират през първата половина на 2019 г. Процедурата за строителен надзор на обекта е завършена, има избран изпълнител и подписан договор.\r\nВ момента комисията на обществената поръчка за извършване на проучвателно-проектантски работи и строителство на обекта извършва разглеждане, анализ и оценка на техническите предложения на участниците, съгласно одобрената в процедурата методика. Комисията прецизно и детайлно анализира представените документи от участниците, които са значителни по обем и съдържание и изискват съпоставка с редица други документи, свързани със спецификата на поръчката. След оценяването на техническите предложения, ще бъдат отворени ценовите оферти на допуснатите участници, за което в Профила на купувача ще се публикува съобщение, а впоследствие ще бъде постановено и решение на възложителя за избор на изпълнител на поръчката. Срокът за тези действия, обвързан със срока на валидност на представените оферти за участие в процедурата, ще бъде спазен от комисията на обществената поръчка“.", "date": "2018.08.16", "title": "Една година, без никой да ѝ пречи, АПИ няма изпълнител за пътя Белица-Загражден"}
{"url": "https://www.actualno.com/music/biletite-za-koncerta-na-richard-klajderman-v-sofija-se-izcherpvat-byrzo-news_690175.html", "text": "        Билетите за предстоящия концерт на забележителния френски пианист Ричард Клайдерман в София се изчерпват бързо и голяма част от най-хубавите сектори вече са напълно разпродадени.\r\nПо тази причина от днес в продажба са пуснати допълнителни места за събитието в оркестрината на зала 1 на НДК.\r\nПианистът идва у нас, за да отбележи 40 години от началото на своята звездна сценична кариера. Той ще представи най-големите си хитове, които докосват сърцата на публиката по цял свят.  На 29 ноември 2018 г. от 20 ч. Клайдерман ще си партнира отново с талантливите музиканти от Оркестъра на Класик ФМ радио. Местата в оркестрината ще бъдат на цена от 100 лв., а всички които си купят от тях ще имат възможност да наблюдават емоционалните изпълнения на артиста от непосредствена близост. Освен това, те имат и шанса да получат уникален спомен от концерта, защото много често след края на дадена пиеса Клайдерман раздава на възторжената публика нотните листове, от които току що е свирил. Допълнителните билети са в продажба от днес, 16 август само на сайта Ticketsbg.com, на който се продават и билетите в сектори 1, 3, 4, 5, 7 и 9, а местата от сектори №2, 6, 8 и 10 може да бъдат закупени от Билетния център на НДК. Билетната каса на „Кантус Фирмус“/Ticketsbg ще бъде отворена на 3 септември (понеделник) и ще е на разположение на меломаните с обичайното си работно време: 9:30 - 18:50 с обедна почивка  между 13:30 и 15:00 ч.    Като световен посланик на музикалното изкуство Ричард Клайдерман е концертирал в огромен брой страни по света, но все още има места, на които той гостува за първи път. Едно от тях беше Иран, където пианистът изнесе първите си концерти в края на  юни. През следващите месеци до идването в България му предстоят още турнета в Китай, Русия, САЩ, Австралия и Саудитска Арабия.", "date": "2018.08.16", "title": "Билетите за концерта на Ричард Клайдерман в София се изчерпват бързо"}
{"url": "https://www.actualno.com/crime/otkriha-tjaloto-na-edno-ot-decata-padnali-ot-vylnoloma-vyv-varna-news_690120.html", "text": "   , паднали в морето от вълнолома на Морската гара във Варна, обявиха от прокуратурата.      , уточнява bTV.\r\nДве момчета - на 13 и 14 години - се издирват от вчера следобед.\r\nГрупа от 6 деца без възрастни отишли вчера в късния следобед на бетонните тетраподи. Намирали се опасно близо до водата, подценявайки риска, когато вълните ги връхлитат. Водата отнася две от тях, другите се опитали да им помогнат, но не успели.     Акция по издирването на момчетата започна веднага, но търсенето във водата беше прекратено с падането на нощта. Тази сутрин беше възобновено издирването по суша и вода.\r\nКатер на Морската администрация и четирима водолази от областна дирекция \"Гражданска защита\" бяха в морето от сутринта, към тях се присъедини и екип от 10 водолази от Военноморските сили.     ", "date": "2018.08.16", "title": "Откриха тялото на едно от децата, паднали от вълнолома във Варна"}
{"url": "https://www.actualno.com/sofia/stolichani-alarmirat-za-zamyrsen-vyzduh-so-ne-otchita-otklonenija-news_690184.html", "text": "  Столичната община проверява сигнали за влошаване на качеството на атмосферния въздух в три района в София. Жители на „Подуене”, „Оборище” и „Сердика” алармират за остра миризма на изгоряло.     През последните 24 часа не се отчитат отклонения от нормата, каза за bTV Красимир Димитров от Дирекция \"Аварийна помощ и превенция\" към Столична община (СО). По думите му мобилни лаборатории и към момента следят за качеството на атмосферния въздух.   Той заяви, че за случая са сезирани РИОСВ, РЗИ, СДВР и Столичната пожарна, а съвместни екипи извършват обходи за установяване на източника.", "date": "2018.08.16", "title": "Столичани алармират за замърсен въздух, СО не отчита отклонения"}
{"url": "https://www.actualno.com/politics/bojko-borisov-ne-sym-dovolen-ot-shefkata-na-tyrgovskija-registyr-news_690187.html", "text": "  Не съм доволен от шефката на Търговския регистър. Нека да преодолеем кризата, да си довършат работата, да изчакаме още 4-5 дни и там ще направим промени. Това заяви министър-председателят Бойко Борисов в Шумен, съобщиха от правителствената пресслужба.     „ “, добави премиерът. Той беше категоричен, че няма как да изчезне информация от регистъра.                  А иначе в Шумен министър-председателят посети ОУ „Илия Рашков Блъсков“ - едно от четирите училища, които ще бъдат реновирани по ОП „Региони в растеж“ и в които учат общо над 4000 деца. „Да има повече деца и повече желание да учат – това е добре да се чува. Създаваме условия децата да учат, да спортуват и да са добре“, добави Борисов. Той разгледа също санираните блокове на ул. „Цар Освободител“ и посети индустриалната зона на града, където през последните две години са привлечени 18 инвеститори.", "date": "2018.08.16", "title": "Бойко Борисов: Не съм доволен от шефката на Търговския регистър"}
{"url": "https://www.actualno.com/society/shofiorite-sys-zastrahovka-v-olimpik-njama-da-bydat-globjavani-izvestno-vreme-news_690188.html", "text": "   . Ще има само предупреждения. Това заяви на брифинг главен инспектор Росен Рапчев от Национална полиция, предаде БГНЕС.     „Съгласно кодекса на застраховането, всеки един водач задължително трябва да има сключена „Гражданска отговорност”. Когато тя не е активна, няма как да не предприемем действия. В случая, ако водачите ни покажат полица на „Олимпик”, ще ги предупредим да си сключат нова „Гражданска отговорност”, обясни комисарят. Все още не е ясно колко ще продължи гратисният предупредителен период.       ", "date": "2018.08.16", "title": "Шофьорите със застраховка в \"Олимпик\" няма да бъдат глобявани известно време"}
{"url": "https://www.actualno.com/curious/eto-zashto-postojanno-ste-gladni-news_690131.html", "text": "  Много от нас се опитват да водят здравословен начин на живот.  Но приемайки храни, които ни засищат само моментно, по никакъв начин не си помагаме. Това са храни като чипсове, снаксове, вафли и др. Те ни засищат за някакъв определен период от време, но определено не ни дават нужните хранителни вещества, а и много скоро след като сме ги консумирали, отново изпитваме глад. За да е полезен един хранителен режим, трябва да бъде разнообразен и да съдържа всички хранителни вещества, от които тялото се нуждае. За да го постигнете, трябва да редуцирате храните и напитките, които имат способността да не задържат ситостта за дълго. Ето няколко съвета, които е добре да приложите:      Соковете са здравословни, но само ако са 100% плодове. В тези, които се продават в магазините, има много захари и вещества, които не са полезни.  Вместо това заложете на плодове или си направете плодов сок сами. Избягвайте готовите напитки, защото те често ще ви донесат чувство за тежест в стомаха, а малко след като сте изпили една чаша, отново ще се чувствате гладни.   Салатите са много полезни и определено трябва да присъстват в менюто ви. Вместо бургер или дюнер е по-добре да хапнете салата. Ако обаче салатата е съставена само от зеленчуци, тя няма да ви засити достатъчно. Добавете  в нея яйце, някакъв вид месо, сирене, кашкавал или риба. Така салатата ще ви нахрани и дълго време няма да имате нужда от следващо хранене.    Те са много вредни, особено когато спазвате хранителен режим. Мигновено ще доведат до подуване на стомаха, а това съвсем няма да е приятно за вас. Стремете се да ги избягвате, дори тези, които са без захар или калории, защото те също са не по-малко вредни.  Опитайте се да ги замените с фрешове или вода с лимон.     В повечето случаи, в които си мислим, че сме гладни всъщност организмът ни се нуждае от вода. Когато почувствате глад, а сте яли скоро, изпийте една чаша вода. Същото важи и когато внезапно се почувствате много гладни. Вероятността просто да сте жадни е много голяма. Затова пийте вода, а ако след нея все още изпитвате глад, тогава хапнете нещо леко.    Някои хора се хранят със солени продукти целодневно, което не само довежда до бързо огладняване, но и до жажда, което както споменахме по-горе, често се бърка с глад. Ако искате да водите здравословен начин на живот, ще е най-добре да намалите до минимум солените храни.   Доста хора смятат, че трябва всяка сутрин да се приемат зърнени храни, което всъщност не е така. Те се разграждат доста бързо и след около час пак изпитваме глад. Полезни са до два пъти седмично, но в никакъв случай повече.", "date": "2018.08.16", "title": "Ето защо постоянно сте гладни"}
{"url": "https://www.actualno.com/europe/symnenija-za-podslushvane-na-evropejski-chinovnici-ot-britanskite-specslujbi-news_690097.html", "text": "  Участниците в преговорите по условията на Brexit от страна на Европейския съюз, изказват опасения, че са станали жертви на подслушване от страна на британските спецслужби, пише \"Дейли телеграф.\"     По информация на изданието, първа, за вероятността британските служби да са послушвали европейските й колеги, предупредила на 13 юли, Сабина Веянд, която е ключов участник в „отбора“ на главния преговарящ в Брюксел по Brexit, Мишел Барние.   Повод за тези опасения е мълниеносното попадане на конфиденциални документи в ръцете на британската страна, които са с крайно негативна оценка на Европейската комисия към британските намерения да запазят своето членство в общия търговски пазар на ЕС.", "date": "2018.08.16", "title": "Съмнения за подслушване на европейски чиновници от британските спецслужби"}
{"url": "https://www.actualno.com/society/ekspert-vsichki-syoryjenija-na-am-hemus-mejdu-tunel-vitinja-i-vtorija-tunel-sa-za-remont-news_690136.html", "text": "  \"На АМ \"Хемус\" – между тунел Витиня и втория тунел, всички съоръжения са за ремонт. Не мога да кажа, че са опасни, но има известна доза риск.\" Това каза инж. Петър Кичев от Камарата на инженерите.     Специалистът обърна внимание на виадукта край Бебреш. Според него оголени арматури и паднали бетони, каквито се виждат на този мост, са недопустими. предупреди експерта в интервю за bTV.   Според инж. Кичев поради агресивната среда, с която се обработват пътищата зимно време, се налагат ремонти през няколко години на тези съоръжения.\r\nИнж. Александър Тодоров от Института по пътища и мостове обясни, че ремонт на съоръжението е извършен през 2015 г. и всички препоръки са изпълнени. Той е категоричен, че в момента няма място за притеснение и мостът е сигурен.  Според него не може да се прави сравнение с трагедията с моста в Италия, тъй като конструкциите на двете съоръжения са тотално различни.   Той увери, че у нас има контрол върху сигурността на мостовете и те своевременно се ремонтират, ако това е наложително.\r\nПрипомняме, че на 15 август премиерът Бойко Борисов поиска да се ремонтират всички мостове едновременно.    Според министъра на регионалното развитие и благоустройството 17 моста в България са в лошо състояние:   \"Миналата година отремонтирахме 7 по „Хемус“ и по „Тракия“, в момента 5 планово извършваме, но нямаме осигурено финансиране\", каза Нанков и се оплака, че шофьорите, когато минават по мостови съоръжения, критикували властта, че нищо не прави за мостовете, а не виждали работниците, които работели долу, в основните на колоните.", "date": "2018.08.16", "title": "Експерт: Всички съоръжения на АМ \"Хемус\"– между тунел Витиня и втория тунел, са за ремонт"}
{"url": "https://www.actualno.com/crime/myj-e-otkrit-ubit-v-sofija-news_690179.html", "text": "  38-годишен мъж е убит в кв. \"Орландовци\". Това съобщиха от пресцентъра на МВР. Задържан е 39-годишен мъж, заподозрян в съпричастност към извършено тежко престъпление.     На 15 август около 7.00 часа в полицията е съобщено, че в помещение в кв. „Орландовци“, отдадено под наем, е намерено безжизненото тяло на мъж. На адреса незабавно са изпратени екипи на полицията и Бърза помощ, които констатирали смъртта на 38-годишен мъж, а при първоначалния оглед били установени видими травматични увреждания по тялото и главата. В резултат на предприетите незабавни оперативно-издирвателни действия е задържан 39-годишен мъж, заподозрян в съпричастност към извършеното деяние.   Според събраните до момента данни, след възникнал скандал между двамата, задържаният е нанесъл множество удари на опонента си. Трупът е изпратен за аутопсия. Продължават процесуално-следствените действия по образуваното досъдебно производство под надзора на прокуратурата.", "date": "2018.08.16", "title": "Мъж е открит убит в София"}
{"url": "https://www.actualno.com/sofia/signal-do-fandykova-zaradi-asfaltirani-paveta-na-alabin-news_690239.html", "text": "  Строителите, които ремонтират столичната улица \"Алабин\" асфалтират паветата. Това видя екип на БГНЕС, който сигнализира столичния кмет Йорданка Фандъкова. Тя веднага разпореди проверка и проведе телефонен разговор пред нас със зам.-кмета по транспорт Евгени Крусев.     \"Помолих Крусев да говори със строителите и да провери случая.  Трябва да се реши дали по \"Алабин\" ще има само павета или само асфалт. Не е редно върху една настилка да се слага друга, тъй като това може да доведе до пропадане на асфалта\", коментира Фандъкова.   Тя уточни, че най-вероятно строителите ще трябва да разбият положения асфалт, да извадят паветата и да положат нова настилка за своя сметка, за да бъде качествен ремонта, а не след кратък период от време да се наложи отново да се спира движението, за да се прави нов ремонт.", "date": "2018.08.16", "title": "Сигнал до Фандъкова заради асфалтирани павета на \"Алабин\""}
{"url": "https://www.actualno.com/crime/sgs-vyrna-na-prokuraturata-deloto-sreshtu-lazar-lazarov-news_690176.html", "text": "  Софийски градски съд (СГС) върна на прокуратурата делото срещу Лазар Лазаров, бивш председател на управителния съвет (УС) на Агенция \"Пътна инфраструктура\" (АПИ) за умишлена безстопанственост, предаде БГНЕС.     Днес се проведе разпоредително заседание в СГС, а сред въпросите, които се осъждат на него, е и този допуснато ли е на досъдебното производство отстранимо съществено нарушение на процесуални правила, довело до ограничаване на процесуалните права на обвиняемия. Съдът посочи процесуални нарушения и върна на Софийска градска прокуратура делото на Софийска градска прокуратура (СГС).   През април Софийската градска прокуратура (СГП) внесе в Специализирания наказателен съд /СпНС/ обвинителен акт срещу Лазар Лазаров – бивш председател на Управителния съвет на Агенция „Пътна инфраструктура“ за умишлена безстопанственост в особено големи размери, представляваща особено тежък случай. Лазар Лазаров е обвинен за това, че в периода от 07.08.2014 година до 30.06.2015 година в качеството си на председател на УС на Агенция „Пътна инфраструктура“, умишлено не положил достатъчно грижи за ръководенето и управлението на повереното му имущество във връзка със строително-монтажни работи по лот 1, АМ „Марица“ и от това са последвали значителни щети на АПИ в общ размер на 41 630 050, 80 лева.\r\nВъпреки задълженията си, като председател на АПИ той не организирал по най-добрия начин дейността на подчинените си, изразяващо се в това, че преди да открие със свое решение процедура за възлагане на обществена поръчка за допълнителни СМР на лот 1 на АМ „Марица“ той: не възложил на екипа за управление на проект Лот 1, АМ „Марица“, да извърши проверка дали предвидените строително-монтажни работи не са били включени в предмета на първоначалния договора за строителството на лот 1 на АМ Марица; - не поискал от дирекцията, отговорна за подготовката на поръчката, да обоснове необходимостта от различните видове СМР, предмет на обществената поръчка; - не поискал от дирекцията, отговорна за подготовката на поръчката, да представи разчети как е формирана прогнозната стойност на обществената поръчка от 42 987 400 лева без ДДС; Въпреки тези съществени пропуски, той сключил договор между АПИ и фирма- изпълнител за допълнителни СМР на лот 1 на АМ Марица на стойност 51 343 630, 80 лева с ДДС и наредил изплащането на сумата изцяло.  Ако бъде признат за виновен, Лазаров може да получи наказание в размер лишаване от свобода от три до дванадесет години, като съдът може да постанови и лишаване от право да се заема определена обществена или държавна длъжност и да се упражнява определена професия или дейност.   Спрямо Лазаров е взета мярка за неотклонение „Подписка“.", "date": "2018.08.16", "title": "СГС върна на прокуратурата делото срещу Лазар Лазаров"}
{"url": "https://www.actualno.com/business/shte-poluchat-li-klientite-naolimpik-parite-si-obratno-news_690085.html", "text": "         За да търсят правата си, те трябва да подадат заявления към назначения ликвидатор на дружеството в Кипър и да бъдат вписани в списъка на кредиторите. Тъй като не са привилегировани кредитори, а наплатежоспособната компания едва ли има сериозни активи, българските й клиенти по-скоро ще пият една студена вода.   Близо 2000 пострадали при катастрофи, които трябва да бъдат обезвъзмездени по полици на \"Олимпик\", имат по-големи шансове да получат парите си, но това ще отнеме години. Тези хора ще чакат парите си от кипърския гаранционен фонд, а не от българския, пише в днешния си брой.\r\nРазяснения какво се случва с парите на засегнатите от фалита на \"Олимпик\" пред медиите вчера даде единствено председателят на Асоциацията на българските застрахователи . Комисията за финансов надзор (КФН) и Гаранционният фонд трети ден се задоволяват само да пускат на сайта си лаконични и трудно разбираеми съобщения.  От  бранша разясниха защо нашият гаранционен фонд не може да се намеси в случая, въпреки че от клона на \"Олимпик\" твърдят, че до момента към него са превели общо 16 млн. лв. отчисления. \"Такива са законовите правила - този, който в случая трябва да плати, е кипърският гаранционен фонд - \", обясни Несторова.   Тя разсея опасенията, че в рамките на три дни застрахователните посредници може да се справят със сключването на толкова много застраховки с досегашните клиенти на фалирата компания. \"Голяма част от портфейла на компанията е формиран именно в България, но това всъщност не е български застраховател и затова надзорът е бил упражняван от кипърското министерство на финансите\", обясни Несторова. За неизплатените обезщетения до момента обаче е трябвало да се намеси КФН, тъй като една от функциите на регулатора е да се грижи за правата на потребителите, смята Несторова.    Този път клиентите на \"Олимпик\" трябва да бъдат по-внимателни при избора на нов застраховател, предупреждават от браншовата асоциация.  Преди да сключите полица, , информацията за което е публична. \"Освен това избягвайте чуждестранни клонове, които оперират тук по свобода на предоставяне на услуги, избирайте български застраховател, за да може в рамките на българския гаранционен фонд и българското законодателство да бъдете по-бързо обезвъзмездявани. В България полиците \"Гражданска отговорност\" и застраховките \"Живот\" са гарантирани, така както банковите депозити.   ", "date": "2018.08.16", "title": "Ще получат ли клиентите на\"Олимпик\" парите си обратно?"}
{"url": "https://www.actualno.com/sciencelogy/izsledvane-pokazva-kolko-zavisimi-stavat-mladite-ot-novite-tehnologii-news_690235.html", "text": "  Бъдещите поколения са по-податливи на вмешателства от страна на роботи, показва проучване, проведено от Плимутския университет, съобщи BBC, цитирана от БГНЕС.     Съгласно проучването децата тенденциозно вярват на роботи, без да задават въпроси, които повдига етични проблеми, тъй като машините навлизат все повече в нашия живот. Според заключенията общността, разработваща роботи, трябва да създаде безопасна среда за деца.   Доброволците в проучването са попълнили прост тест, познат като парадигмата на Аш, в който трябва да откриете две линии, които да са с еднаква дължина. Този експеримент е известен като тест за съответствие и исторически показва, че хората са склонни да се съгласят със своите връстници, дори и да имат различно мнение.\r\nВ този случай обаче връстниците са били роботи. Децата участващи в проучването са били на възраст между 7 г. и 9 г. и когато сами са правели теста, са постигали успеваемост средно 87%. Но когато роботите се присъединяват средният резултат спада до 75%, което е доста близо до програмираните в роботите 74%.  ", "date": "2018.08.16", "title": "Изследване показва колко зависими стават младите от новите технологии"}
{"url": "https://www.actualno.com/society/jena-poluchi-infarkt-na-sedemte-rilski-ezera-transportiraha-ja-s-helikopter-news_690236.html", "text": "   , съобщиха от пресцентъра на лечебното заведение.     Жената е получила силни болки в гръдната област и високо кръвно налягане в близост до езерото Бъбрека.   Хоспитализирана е в Клиника по кардиология.\r\nДруги подробности за състоянието ѝ не се съобщават.  ", "date": "2018.08.16", "title": "Жена получи инфаркт на Седемте рилски езера, транспортираха я с хеликоптер"}
{"url": "https://www.actualno.com/america/fbr-preduprejdava-za-vyzmojna-globalna-hakerska-ataka-sreshtu-bankomati-news_690243.html", "text": "  Възможно е да има хакерска атака срещу банкомати в глобален мащаб. За това предупреждава ФБР, информира \"Дарик\".     Според информацията е възможно атаката да бъде задействана в следващите няколко дни и вероятно ще бъде насочена към малки и средни банкови институции, за които се предполага, че имат по-слаба киберзащита.   От ФБР не споделят подробности - откъде може да дойде атаката или кой би могъл да е авторът, но предупреждават, че сценарият е да се действа чрез зловреден софтуер, който позволява кражба на данни и източване на средства от банковите сметки.\r\nСъветът към потребителите е да променят паролите и ПИН кодовете си, в случай, че не са го правили скоро, а към банковите институции – да обновят антивирусните си системи.  ", "date": "2018.08.16", "title": "ФБР предупреждава за възможна глобална хакерска атака срещу банкомати"}
{"url": "https://www.actualno.com/education/grajdansko-obrazovanie-i-poveche-syvremenni-avtori-v-novite-uchebni-programi-za-xi-i-xii-klas-news_690238.html", "text": "  Новите учебни програми за учениците в  XI и XII клас по български език и по литература, математика, гражданско  образование, чужд език (немски, английски, френски, испански,  италиански и руски), физическо възпитание са утвърдени. Това съобщиха от Министерство на образованието и науката. Преподаването по  тях ще започне  от учебната 2020/2021 година. С утвърждаването на тези  програми се затваря пълният цикъл за осигуряване на обучението по  общообразователна подготовка за учениците от I до XII клас. Новият предмет гражданското  образование е насочен не само към практическа ориентация на учениците за  съвременната демократична държава, разделението на властите и  структурите, но и към тяхното осмисляне. По-голямото внимание към  формирането на политическа култура цели да подпомага младите хора да  взимат самостоятелни и отговорни решения по актуалните въпроси.  Гражданското образование търси и по-високо развитие на гражданската  среда в училище, която да бъде активен фактор за цялостното развитие на  българското гражданско общество. Постигането на тази цел се реализира с  включване на основни за гражданското образование теми за политиката и  демокрацията, правата и отговорностите, идентичността и различията в  обществото, властта и държавата, икономиката и глобалните проблеми. По време на обсъжданията на  програмата беше изтъкнато положителното допълване на темата за  гражданските свободи с акцент към структурите и механизмите на държавата  и обществото и осъзнатото отношение на учениците към тях. Получените  становища за предмета гражданско образование подкрепят програмата.  Добавени са като нови понятия - медийна грамотност и омбудсман. Окончателният вид на  програмата по литература е изработен след много широко и продължително  обществено обсъждане. В МОН бяха получени писмени предложения. От април  до края на юни бяха проведени  14 срещи с експерти от РУО и над 1000  учители от цялата страна и с Асоциацията на учителите по български език и  литература. Задължителните текстове са  подредени по предложения на преподавателите хронологично в различните  теми – „Родното и чуждото“, Любовта“, „Вярата и надеждата“, „Трудът и  творчеството“ „Миналото и паметта“, „Обществото и властта“, „Животът и  смъртта“, „Природата“ и „ Изборът и раздвоението“. Дава се възможност на  учителите към всяка тема да избират допълнителни текстове според своите  лични виждания и методически решения и според нивото, интересите и  желанията на учениците. По този начин, на практика, не са налице автори и  произведения, които да липсват или отпадат от програмите по литература. Замяната на дадени текстове е  продиктувана от настояването на учителите за изучаване на повече творби  от съвременната българска литература. В окончателната програма по  литература са включени нови произведения.      ", "date": "2018.08.16", "title": "Гражданско образование и повече съвременни автори в новите учебни програми за  XI и XII клас"}
{"url": "https://www.actualno.com/showbusiness/pochina-velikata-areta-franklin-news_690242.html", "text": "   предаде The Independent.     Преди дни бе съобщено, че тя е в тежко състояние и е приета в болница в Детройт.   За последно Франклин се изяви на сцена през ноември 2017 г. Тя планираше официално да се пенсионира и да спре с концертите догодина.\r\nАрета Франклин е родена през 1942 г. Първоначално пее в госпъл хора в църквата, където баща ѝ е пастор. Музикалната ѝ кариера започва през 60-те години на миналия век.  Смятана е за една от най-великите певици на съвремието ни, а сред хитовете ѝ са песни като “Spanish Harlem”, \"I Say a Little Prayer\" и “(You Make Me Feel Like) A Natural Woman.”   През 1987 г. става първата жена, включена в Залата на славата на рокеднрола. Продала е 75 млн. албума по целия свят и спечелила 18 награди \"Грами\".\r\nАрета Франклин се е женила два пъти и има четирима синове. Любопитен факт е, че ражда първото си дете на 12-годишна възраст.     ", "date": "2018.08.16", "title": "Почина великата Арета Франклин"}
{"url": "https://www.actualno.com/asenovgrad/direktorka-na-romsko-uchilishte-ostavete-agresijata-nastrani-neka-se-razbirame-s-dobro-news_690123.html", "text": "  Две евангелистки църкви в ромския квартал \"Лозница\" в Асеновград посети новата директорка на асеновградското ОУ \"Никола Вапцаров\".     В деня на християнския празник Успение Богородично Атанаска Темелкова присъства на ритуалите в двата протестантски храма, по покана на местни жители. Всяка сряда в малката църква се събират младежи, където пасторът ги учи на доброта. Във вечерта на празника те се учеха да изпълняват прочувствени молитвени песни. По повод гостуването на Темелкова младите евангелисти демонстрираха изпълнение, възхваляващо величието на Бог.   Същевременно, в голямата църква жените от ромската общност в Асеновград си бяха дали среща. Темата беше любовта. Проповедничката там им обясняваше значението на думата. Разказваше им притчи и им казваше, че трябва да обичат Бог, себе си и семейството си, съседите и дори недоброжелателите си.  По стар български обичай новата директорка на ОУ \"Никола Вапцаров\" влезе в църквата с хляб и сол и всички заедно помолиха Бог да има здраве, мир и благоденствие. Ръководителката на школото послуша песенните им молитви и богослужения, а след това се срещна и разговаря с родители и деца. Тя им разказа за обичаите, които православните християни изпълняват на този ден. Ромите-евангелисти, от своя страна, разкриха част от ритуалите, които се провеждат почти ежедневно в храмовете им.   \"На 15-ти август православната църква почита Света Богородица, като покровителка на майчинството, жените и семейното огнище. И не е случайно, че точно на този свят празник аз съм сред вас\", обърна се към присъстващите Атанаска Темелкова. Тя продължи с думите: \"Искам да ви уверя, че първо съм майка и след това – ръководител. . Отворете сърцата си, дайте ми шанс да ви покажа, че искам да ви помогна\".    Идеята с визитата на новоназначената за директор на ОУ \"Никола Вапцаров\" Атанаска Темелкова е подобни срещи да се реализират по-често. . Темелкова прикани родители да посещават кабинета ѝ, когато имат нужда от разрешаване на проблем или са притеснени от ситуация, случила се в училище. Тя им съобщи, че вече е изпълнила първи три стъпки към подобряване на училищната среда. Темелкова увери родителите, че безплатните закуски, които се дават ежедневно на учениците от 1-ви до 4-ти клас в учебното заведение, ще бъдат заменени с по-добра храна. Обновени ще бъдат и ученическите столове и маси в няколко от класните стаи. Новата директорка е провела и разговор с кмета на Асеновград доктор Емил Караиванов, като е помолила пешеходната пътека до пицарията в квартал \"Зъбчето\" също да бъде подновена. Въпреки че зебрата на това място беше премахната преди време, досега ученици продължават да пресичат рисковано там, за да стигнат до училището или да си купят обяд.    . \"Това са добри варианти, за да не обикалят улиците и да не се занимават подрастващите с излишни и опасни неща, като наркотици, например\", посочи новата ръководителка на ОУ \"Никола Вапцаров\" в Асеновград.\r\nОт своя страна, роми споделиха училищни притеснения от изминали години. Хората бяха обнадеждени от думите на Темелкова, че обучението на ромчетата може да се осъществи с нейна помощ, но не без участието на родителите. Затова тя ги помоли да изпълняват , ако искат малчуганите им да бъдат образовани и цялото общество да излезе от застоя, в който се намира в момента. А именно - родителите да обяснят на децата си, че не е редно да се бият в училище и извън него. Когато има проблем, да не проявяват директно агресивно поведение и да не се стига до саморазправа, а да потърсят директорката, за да бъде решен казусът. Важно е родителите по-често вкъщи да говорят на български език на децата си. Така те не само ще получават по-добри оценки в училище, а и ще могат по-лесно да се разбират с връстниците и преподавателите си.  И не на последно място новата директорка на асеновградското ОУ \"Никола Вапцаров\" прикани майките и татковците да водят децата си на училище всеки ден.\r\n\"Аз съм вярваща и вярвам, че нещата могат да се получат. Само трябва да сме добри и да даваме пример на децата си\", каза в заключение Атанаска Темелкова.", "date": "2018.08.16", "title": "Директорка на ромско училище: \"Оставете агресията настрани, нека се разбираме с добро\""}
