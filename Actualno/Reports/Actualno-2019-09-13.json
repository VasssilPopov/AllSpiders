{"url": "https://www.actualno.com/europe/unker-brexit-e-kontinentalna-tragedija-news_1375425.html", "text": "      Председателят на Европейската комисия Жан-Клод Юнкер определи на Великобритания от ЕС като \"кулминацията на континентална трагедия\". Той заяви това в интервю за германската радиостанция Deutschlandfunk, откъси от което са представени в петък и цитирани от TACC.      Според радиото Юнкер счита, че е невъзможно да се рестартират преговорите за споразумение с Лондон. Той отбеляза, че не е оптимист по отношение на алтернативните варианти за „предпазния механизъм“ - режимът, предписан в проекта на договор между Кралството и Европейския съюз, който трябва временно да осигури Северна Ирландия да остане в митническия съюз на ЕС и в единния европейски пазар след Brexit, ако след преходния период не бъде договорено търговско споразумение.   \"Времето изтича\", предупреди Юнкер. Brexit без сделка, каза той, ще доведе до хаос както във Великобритания, така и на континента, и ще отнеме години, за да се решат проблемите. \"Всеки, който обича страната си - и предполагам, че все още има патриоти във Великобритания, не би искал да й пожелае такава съдба\", убеден е ръководителят на ЕК.   ", "date": "2019.09.13", "title": "Юнкер: Brexit е континентална трагедия"}
{"url": "https://www.actualno.com/politics/vmro-v-evropa-trotinetkite-sa-priravneni-s-kolelata-da-globjavame-li-i-velosipedisti-news_1375380.html", "text": "      В поне два европейски регламента, тъй като обичаме да даваме примери отвън, електрическият скутер или тротинетка, е приравнен на велосипеда. Да се налагат глоби за нерегистрирана тротинетка предполага да налагаме глоби и за нерегистриран велосипед, а това вече граничи с абсурда.      Такава позиция изрази столичният общински съветник и член на ръководството на ВМРО Карлос Контрера по въпроса за санкционирането на хора, управляващи ел. тротинетки поулиците.   Според него е \"престъпно\" МВР да хвърля ресурси и сили за \"незаконна борба с тротинетките\". \"Министерството, създадено и съществуващо с цел да опазва закона и да следи за неговото съблюдаване, го нарушава по най-безцеремонен и арогантен начин. При наличие на толкова много проблеми, свързани с безопасността  на движението по пътищата в столицата и страната, да се отделя и без това оскъден ресурс за реално незаконна борба с тротинетките, е престъпно\", посочва Контрера.\r\n\"Съгласно Закона за административните нарушения и наказания и установената съдебна практика - за да бъде едно деяние нарушение, то трябва да е регламентирано в закона чрез съответната правна норма. Не може да се налага наказание за нарушение, че едно превозно средство не е регистрирано, при положение че законът не предвижда неговата регистрация. Непонятен остава и хъсът, с който се налагат глоби и санкции при толкова ясен от юридическа гледна точка казус\", недоумява общинският съветник от ВМРО.  На 11 септември той се е обърнал с писмо до Директора на Главна дирекция \"Национална полиция\" с настояване да се прекрати порочната практика в нарушение на закона да се съставят актове на лица, управляващи електрически скутери.\r\nВ него Контрера призовава главен комисар Христо Терзийски да издаде задължителни за \"Пътна полиция“ указания, че:   - електрическият скутер по регламенти е приравнен на велосипед, задвижван с електрически двигател;    - няма забрана за управление на електрически скутери и същите могат да се управляват при спазване на общите правила на Закона за движение по пътищата.\" ", "date": "2019.09.13", "title": "ВМРО: В Европа тротинетките са приравнени с колелата, да глобяваме ли и велосипедисти?"}
{"url": "https://www.actualno.com/crime/trima-dushi-sa-zadyrjani-s-obvinenija-v-pedofilija-v-sofija-news_1375423.html", "text": "      Трима мъже са били задържани през тази седмица за подобни случаи като с този Даниел Хъл. Това съобщиха от МВР.      Зад решетките за педофилия в понеделник е бил прибран французин, който работи в колцентър в София. Днес антимафиотите от ГДБОП са арестували и двама мъже от столичните квартали „Люлин” и „Сухата река”.    ", "date": "2019.09.13", "title": "Трима души са задържани с обвинения в педофилия в София "}
{"url": "https://www.actualno.com/europe/na-letishte-istanbul-arestuvaha-355-metra-zmijska-koja-news_1375426.html", "text": "      Турските митнически служители и служители за борба с контрабандата иззеха 93 парчета  змийска кожа, които при комбиниране достигнаха дължина 355 метра, от пътник, който се опита да я вкара контрабанда на летище Истанбул, предаде БГНЕС.      Митническите служби за борба с контрабандата направили оценка на риска при входящите пътници и техния багаж. Индонезиец, който трябвало да пристигне в Истанбул с полет на Саудитска Арабия, беше определен за рисков и беше взет под наблюдение.   След  рентгеновите прегледи на багажа на подозрителния пътник се видя, че чантите са по-тежки и по-плътни, отколкото трябваше да бъда. Тогава силите за сигурност  претърсват чантите на заподозрения, преминали през зеления канал, който е за пътници, които нямат какво да декларират.\r\nПазарната стойност на иззетата змийска кожа е оценена на около 320 000 турски лири (55 447 долара).  Все още продължава съдебно-медицинско разследване, свързано с инцидента.\r\nЗмийската кожа е комерсиално незаконна съгласно Конвенцията за международна търговия със застрашени видове от дивата флора и фауна.    ", "date": "2019.09.13", "title": "На летище Истанбул арестуваха 355 метра змийска кожа "}
{"url": "https://www.actualno.com/society/sedmicata-v-absurdi-9-13-septemvri-news_1374428.html", "text": "                  Причината е забавяне на одобрението на стотици проекти на местните инициативни групи (МИГ) за развитие на съответните райони, от страна на Държавен фонд \"Земеделие\". Коментар на :      Решението е от 5 септември и с него ЦИК \"вкарва\" в парламента проф. Цветан Ралчовски - на мястото на досегашния депутат на социалистите Иван Генов. Коментар на :  Появи се гледна точка, че когато нещо не е уредено, не може да бъде незаконно и съответно ще има съдебен контрол, при който глоби и актове ще падат. Коментар на :     Общината никога не е имала взаимоотношения с ПИК. След като не работиш с тях, за какъв достъп става въпрос, е тезата на Фандъкова. И добави пред Нова телевизия, че сега всяка партия трябва да си реши ще работи ли с ПИК. Коментар на :  Уточнението стана ясно във връзка с относно сигнал за внос на радиоактивен боклук в България през Варненското пристанище. Коментар на :  Природните причини са свързани с маловодието на р. Струма, която има критично ниски нива, както и високата температура на вода (над и около 30 градуса), което е предпоставка за намаляване на кислорода и смъртност сред организмите в реката.\r\n\"Въпреки, че резултатите от водните проби от река \"Струма\" не са отлични, все пак са в нормата\", заяви инж. Ванина Мицева, експерт в дирекцията. Коментар на :  Малки групички от яки момчета се смесиха с протеста против кандидатурата на Иван Гешев за главен прокурор и скандираха против Гешев - изглежда нарочно, за да може протестът да бъде принизен. А Десислава Иванчева беше намесена в друга провокация - че за пари и опрощение помага на протеста. Коментар на :   Малинов призна, че със своя \"руски партньор\" обсъждали подобен на огласения от прокуратурата сценарий за развитие – създаване на медийна група, в телевизионния бранш, и след това създаване на политически проект. Коментар на :  ЕК беше обвинена във \"фашистко мислене\", а името беше квалифицирано като \"гадост\" от някои от критиците. Коментар на :  ВиК София-област ни казаха, че ги натоварваме с постоянните сигнали и жалби, обясни един от организаторите и добави, че е трябвало да вдигнат скандал, за да имат сега водоноска, тъй като първоначално от дружеството се оправдавали, че има само една водоноска и тя е на село Владо Тричков. Коментар на :    На 9 септември РИОСВ Перник издаде предписания на оператора в срок до 13 септември да бъдат отстранени от площадката на предприятието всички налични горива, които не са разрешени в действащото комплексно разрешително. Коментар на :  Тол системата и плащането за изминато разстояние на тежките камиони все още са в бъдеще време, но управляващите вече разпределят очакваните приходи от нея. Парадоксът е, че конкретният обхват на трасетата, за които ще се плащат такси, все още не е определен. Коментар на :  Великова е един от знаковите журналисти на БНР. Тя води предаването \"Преди всички\" и покриваше ресор \"съдебен\". В момента Великова е и с отнет ресор. Коментар на :   \"Към момента собственикът е една офшорка. Не ѝ помня името – говори се, че зад нея стои Цветан Василев\". Коментар на :  Прессъобщение на партия \"Атака\" за граждански комитет, който издига лидера на партията Волен Сидеров за кандидат за кмет на София, беше изпратено до медиите. В съобщението се казва, че желанието на въпросните граждани, чиито имена не се уточняват, един вид е \"избуяло\", като са чули как Сидеров подкрепя кандидата на ГЕРБ Йорданка Фандъкова. Самият Сидеров обяви подкрепата от Дряново. Коментар на :  На въпрос защо си подава оставката, Кръстев отговори следното: \"За отговорност за лоши действия\". Коментар на :  Предстои РИОСВ - Перник да започне най-тежката процедура по отнемане на разрешителното на \"Феникс - Дупница\" ООД. Коментар на :  Днес, 13 септември, Борисов е на посещение в Русенско и не пропусна да отиде до Бяла, където участваше в откриването на новата сграда на местното средно училище „Панайот Волов“. По традиция, Борисов беше посрещнат от ръководството на училището, като там беше и директорката Албена Кирова. В типичен маниер, премиерът ни я прегърна през рамо и изстреля репликата: \"Как се казваш, скъпа\". Кирова си каза името, като леко и деликатно отстрани свойски положената ръка на министър-председателя върху раменете му. Коментар на :  ", "date": "2019.09.13", "title": "Седмицата в абсурди (9 - 13 септември)"}
{"url": "https://www.actualno.com/healthy/zatvoriha-bylgarska-banka-za-stvolovi-kletki-news_1375428.html", "text": "      Проблемен казус с проби със стволови клетки от пъпна връв. Дъщерната компания на тъканната банка „Криосейв” в България прекратява дейност. Новината предизвика напрежение сред много семейства, платили по няколко хиляди лева за пробите, предаде бТВ.      От 2010 г. компанията у нас има лиценз за вземане на стволови клетки от кръв и от тъкан на пъпна връв. Дългосрочното съхраняване на пробите беше в лаборатория в Швейцария и Белгия, а от скоро е в Полша, което внесе смут сред семействата.   По данни на агенция „Медицински надзор” почти 5 хил. са българските донори на тази банка.\r\nАндреана ражда през 2014г. и сключва договор с тъканната банка за вземане и съхранение на стволови клетки от пъпната връв на рожбата ѝ. Плаща 5 хил. лв. До месец май пробите се съхраняват в лаборатория в Белгия, а след това се преместват в Полша. Междувременно дъщерната компания на банката у нас задейства прекратяване на дейността си. „Много е притеснително, защото реално не зная дали този договор е валиден, дали тази проба се съхранява и при какви условия тя е преместена”, заяви Андреана Станева, клиент на тъканната банка.  От писмения отговор на българската компания става ясно, че тя иска да прекрати дейността си заради несъгласие с последните политики на едноличния собственик – холандско дружество.\r\nА именно – закриване на лабораториите в Белгия и Швейцария, както и прекъсване на достъпа до базата данни с донори, което правело невъзможно обслужването на местните клиенти. Пробите са транспортирани и се съхраняват спрямо всички изисквания, уверяват от компанията и от изпълнителната агенция „Медицинска надзор”, която е изпратила запитване до страните.   „Гарантираха ни, че полската тъканна банка спазва европейските директиви за качество и безопасност на тъкани и клетки, че всички мерки по транспортиране на пробите са взети по директиви, така че клиентите не трябва да имат притеснения”, заяви д-р Евелина Цветкова, ИА „Медицински надзор”.    На сайта на тъканната банка е качена информация за прехвърлянето на пробите и как хората да проверят дали се съхраняват в лабораторията в Полша. ИА „Медицински надзор” проверявала българската компания, преди да прекрати лиценза ѝ. ", "date": "2019.09.13", "title": "Затвориха българска банка за стволови клетки "}
{"url": "https://www.actualno.com/plovdiv/ogromen-balon-iznenada-plovdiv-gradyt-se-gotvi-za-bezsynni-noshti-news_1375342.html", "text": "      Гигантски балон посреща пловдивчани и гости на града на Римския стадион. Кълбото, наподобяващо луната, накара десетки туристи да се снимат с него, а децата искрено се радваха на необичайната гледка.       Гигантският балон е част от проекта  \"Грамадните луни на Matera 2019\". Той е част от поредната НОЩ Пловдив / NIGHT Plovdiv. Проектът е по повод 50-годишнината от успешната мисия „Аполо 11” и първото кацане на Луната, извършено на 20 юли 1969 година. Необичайното отбелязване на юбилея се осъществява в партньорство с другата европейска столица на културата – италианският град Матера, където проектът вече беше показан. Огромният балон с формата на луна съвпада и с пълнолуние, известно като „Жътвена луна“, което ще може да се наблюдава за пръв път от 20 години тази вечер. Рядкото природно явление ще може да бъде наблюдавано след 7,35 часа от цялата територия на България.   14-то издание на НОЩ Пловдив / NIGHT Plovdiv започва днес и ще продължи до неделя включително. В програмата са включени стотици уникални събития, които ще се случват из целия град. Безплатни входове в музеи и галерии, работилници и ателиета на открито и закрито, концерти и светлинни спектакли – всичко това ще може да бъде видяно през следващите три дни в Пловдив. ", "date": "2019.09.13", "title": "Огромен балон изненада Пловдив, градът се готви за безсънни нощи"}
{"url": "https://www.actualno.com/europe/germanskite-miliarderi-sa-zabogateli-s-31-mlrd-evro-za-godina-news_1375261.html", "text": "      Активите на 16-те най-богати германски фамилии са равни на една трета от Брутния вътрешен продукт на страната. Това става ясно от публикуваната класация в икономическото списание „Bilanz“.      Според изданието милиардерите в Германия имат 259 милиарда евро активи, което е с 31 милиарда повече в сравнение с 2018 г. При сравнение на федералните провинции най-голямата част от активите са в провинциите Северен Рейн-Вестфалия, Бавария и Баден-Вюртемберг, пише БГНЕС.   На първо място в листата на най-богатите е 79-годишният Дитер Шварц - основателят на „Lidl“ и „Kaufland“. Групата \"Шварц\" има оборот от 104,3 милиарда евро и все още е най-големият семеен бизнес в страната. Състоянието на Дитер Шварц се оценява на 41.5 милиарда евро. Според в. \"Frankfurter Allgemeine Zeitung\" неговото богатство е почти толкова голямо, колкото бюджетът за отбрана на Германия за 2020 г.\r\nНа второ място в класацията е Тео Албрехт - младши (ALDI Nord) с 18 милиарда, a на трето е Волфганг Порше (Porshe, Volkswagen), също  с богатство от 18 милиарда.  Най-богатата жена в Германия e Сузане Клатен (BMW). Тя е на пето място в класацията с лично богатство от 15.3 милиарда.\r\nОбщите активи на 1000-те най-богати германци са се увеличили с 3.33 % на годишна база.\r\nЕто и класацията на 10-те най-богати германски фамилии:       1. Дитер Шварц: 41.5 милиарда евро /Шварц Груп, Лидъл/\r\n2. Семейството на Тео Албрехт младши: 18 милиарда евро /Алди Норд/\r\n3. Семейството на Волфганг Порше: 18 милиарда евро /Порше/\r\n4. Семейство Рейман: 16,25 милиарда евро /JAB Holdin/\r\n5. Сузане Клатен: 15,3 милиарда евро / BMW/      6. Георг Шефлер: 14,9 милиарда евро /Шефлер, Континентал/\r\n7. Щефан Кванд: 13,8 милиарда евро /BMW/\r\n8. Семейството на Карл Албрехт младши: 13,5 милиарда евро /Алди Зюд/\r\n9. Семейство Хайстер: 13,5 млрд. евро / Алди Зюд/\r\n10. Хасо Платнер: 12,4 милиарда евро / SAP/. ", "date": "2019.09.13", "title": "Германските милиардери са забогатели с 31 млрд. евро за година "}
{"url": "https://www.actualno.com/balkani/rumynka-arestuvana-v-atina-s-400-otkradnati-pasporti-news_1375430.html", "text": "      На летище Атина е арестувана 49-годишна румънка, заради това, че незаконно имала в себе си 401 документа за самоличност – паспорти и лични карти.      Предполага се, че става дума за крадени документи, предаде БГНЕС.   Румънката била задържана при пристигане на летище Атина, след като документите били открити при прегледа на багажа ѝ. Тя е обвинена в незаконно притежание на документи за самоличност на други лица и приемане на вещи, които са попаднали в нейно притежание в резултат на престъпление.\r\nВоди се разследване как документите са попаднали в задържаната и къде би могла да има съучастници.  Има и предположение, че става дума за нелегален трансфер на документи, които - след \"обработка\" - могат да послужат на нелегални мигранти от Гърция да продължат пътя си към Европа. ", "date": "2019.09.13", "title": "Румънка арестувана в Атина с 400 откраднати паспорти "}
{"url": "https://www.actualno.com/starazagora/v-shipka-obsydiha-vyzstanovjavaneto-na-emblematichnoto-chitalishte-svetlina-snimki-news_1375392.html", "text": "      Бъдещето на историческата сграда на  Народно читалище (НЧ) „Светлина 1861“ беше тема на обществено обсъждане в град Шипка вчера. Миналата година беше обявена кампания за набиране на средства за спасяването на културното средище и през юли община Казанлък спешно обезопаси сградата и монтира СОТ. Беше възложено и конструктивно обследване на сградата, а около месец един от най-добрите специалисти в тази сфера у нас проф. д-р инж. Румен Гуглев от „Научноизследователски строителен институт - НИСИ“ ЕООД проучва конструкцията и според него „сградата е добре. Може с реконструкция да заживее дълги години напред\". Обследвани са и прилежащите към основната постройка сгради, за да се обмислят възможностите за нов живот на читалището с близо 150-годишна история. Според експертизата автентичната зала може да се запази, с пристройките, изграждани през 80-те години на ХХ век и необходими като допълнителни помещения към основната сграда, ще осигурят \"пълна функционалност на бъдещ културен център.“       Освен че е обезопасила сградата и е осигурила охраната и конструктивното й обследване, община Казанлък има и технически проект за ремонт и е придвижила документацията за съгласуване с Министерството на културата, отчете кметът Галина Стоянова. „Обнадеждена съм за бъдещето на НЧ „Светлина“, защото в Долината на тракийските царе предстои изграждането на голям проект - „Светът на траките“, който естествено ще свърже културно-историческите забележителности наоколо с читалището, като духовен и културен център\", заяви тя пред шипкалии и подчерта, че трябва много добре да се обмисли функцията на сградата и тя да е отворена не само за Шипка, а за общината и областта. Общината ще внесе и искане към министъра на културата за ремонт на покрива. Хората от балканското градче и читалищното настоятелство пък ще организират национална кампания за набиране на средства за ремонтите. Салонът на рушащата се от повече от 30 години сграда на шипченското читалище е умалено копие на Народния театър с 250 места, с балкони и ложи. Преди време снимки на разрухата в салона на читалищната сграда, публикувани в блога за пътешествия, екскурзии и приключения на семейство Чоторови от София, разбуниха духовете около нея.    Днес щетите върху салона са главно в резултат на безстопанственост, вандализъм и агресията на валежите през близо три десетилетия.С времето обекти, като читалищната сграда в гр. Шипка и като Чинията на Бузлуджа, станаха притегателни за любители на апокалиптични гледки и на фотографи, пътуващи по света, за да снимат изоставени на разрухата на времето сгради. Точно такъв интерес и привлече общественото внимание към шипченското читалище миналата година, крайният резултат е, че министърът на културата Боил Банов уважи желанието на шипкалии и сградата на едно от най-старите читалища в България е със статут на недвижима културна ценност, паметник на културата от местно значение. Това й осигурява адекватна юридическа и устройствена защита и ще има повече и по-широки възможности за търсене на финансиране на проекта за нейното възстановяване. А може би и да върне предишния си блясък… ", "date": "2019.09.13", "title": "В Шипка обсъдиха възстановяването на емблематичното читалище „Светлина“ (СНИМКИ)"}
{"url": "https://www.actualno.com/business/pet-firmi-sreshtu-67-mln-lv-organizirat-bylgarskoto-predstavjane-v-dubaj-news_1375308.html", "text": "      Цялостната организация на българското участие в предстоящото световно изложение с изграждане на павилион в Дубай ще е ангажимент на ДЗЗД „България Експо 2020“.      За целта са се обединили пет фирми: „Проджект Мениджмънт Адвайзори“ ЕООД, „Арка Л.Т.Д.“ ООД, „Д.о.Ф“ ЕООД, „Сиела Норма“ и „Инфинити Травел“ АД, а офертата им е на стойност 6,7 млн. лв. с ДДС.\r\nВъзложител е Министерството на икономиката. Обединението е избрано за изпълнител, но изборът е обжалван в КЗК, а от два дена е образувано и производство. , отстранено заради ценовото му предложение. То не е било в отделен плик, а заедно с документацията, която се отваря още в началото на процедурата. Същото нарушение има и друг кандидат, но той не е обжалвал.  Припомняме, че Партерният етаж е предназначен за изложбена част. Първият етаж е за офиси, конферентни зали, ВИП-зала, складови и санитарни помещения.     Според договора за участие на Република България в Световното универсално изложение ЕКСПО 2020 Дубай павилионът трябва да бъде построен от организатора до 20 октомври 2019 г. Довършителните работи и дейностите по вътрешно изграждане и оформление на павилиона ще са след това. Вносът на експонати ще бъде разрешен от 20 май 2020 г.    \r\nДейностите по поръчката включват разработване на концепция за българския павилион, неговото изграждане, поддръжка и демонтаж, както и организирането на събития в рамките на целия период от 6 месеца на ЕКСПО 2020 за представянето на България.\r\nИзложението ще се проведе в периода от  20 октомври 2020-та до 10 април 2021-ва година. Страната ни ще представи своя цялостен образ по подтема „Мобилност“. А темата на изложението е: „Свързвайки умовете, създаваме бъдещето“.\r\n „Участието на страната ни в ЕКСПО 2020, ще даде възможност както за засилването на позициите ни като логистичен и културен хъб между Европа и Азия, така и за осигуряване на по-добър достъп до регионите на Близкия Изток, Африка и Южна Азия и техните пазари“, се сочи в прессъобщение на ведомството. ", "date": "2019.09.13", "title": "Пет фирми срещу 6,7 млн. лв. организират българското представяне в Дубай"}
{"url": "https://www.actualno.com/ruse/ot-ruse-borisov-opravi-temite-dunarit-i-silvija-velikova-news_1375299.html", "text": "      На култовата дата 13 септември, петък премиерът Бойко Борисов бе на посещение в Русе и Русенска област, придружен от министъра на образованието и науката Даниел Вълчев. Заедно с градоначалника Пламен Стоилов той инспектира инфраструктурни обекти в град Русе. Кметът благодари на премиера Борисов и правителството за подкрепата и финансовата помощ при осъществяване на проектите в Русе.       Борисов коментира злободневни теми от последното денонощие. За важното за Русе и страната военно дружество \"Дунарит\" той каза: \"Ако се стигне до  публичен търг за \"Дунарит\", със  сигурност държавата ще го изкупи.  Гарантирам, го на 100%. Толкова ми  омръзнаха аферите около този важен,  стратегически и работещ завод, че и  отгоре ще дадем на търга и ще си го  купим. Ще бъде на 100% само  държавен. Това мога да гарантирам. Докато  съм някакъв и имам някаква  власт, това ще стане\", допълни Борисов.\r\nПрипомняме, че няколко часа по-рано икономическият министър кой сега е собственик на завода. Припомняме, че там сагата е между държавата и собственика на \"Емко\" Емилия Гебрев и датира още отпреди 2 години, като в прозират интересите на Делян Пеевски и Цветан Василев.  По въпроса за медийната свобода и отстраняването за кратко на  журналистката от БНР той каза, че е подкрепил Великова и  е направил възможното за нейното възстановяване на работа. Ако това не  било станало, щял чрез парламентарната група на ГЕРБ да поиска прекратяване  на правомощията на генералния директор на БНР. Посещението в Русе      В 11:00 часа Борисов посети Професионалната гимназия по облекло  \"Недка Иван Лазарова\" в крайдунавския град, където бе радушно посрещнат  от кандидата за кмет от ГЕРБ и директор на училището Диана Иванова.  Гостът разгледа гимназията и бе запознат с нейната историята и настояще  от Диана Иванова.\r\nЗа смяната на кмета на Русе Пламен Стоилов,  Борисов заяви: \"Доволен съм  от работата на Пламен Стоилов. Въпреки това  няма да го подкрепя за нов  мандат, защото искам да освежа партията.  Никой от нас не е женен за  поста си. Аз лично два пъти съм си ходил.  Ние имаме кауза и се надявам  че Стоилов ще стои до мен\".\r\nНа  пасарелката на брега на река Дунав премиерът коментира пред журналисти  актуални въпроси, свързани с града. За нов мост на река Дунав, той каза:  \"За мост, настояват от Румъния. Обаче не съм оптимист за това\".\r\nПо  отношение на магистрала \"Хемус\" той сподели: \"Ще пуснем до Боаза, до  пресичането с пътя Русе - Велико Търново. Търговище - Шумен се строи  много усилено. Ако всяко правителство бе правило по една магистрала,  сега нямаше да ме питате. Ние правим седем наведнъж. в същото време  всеки ден се иска\".    По-късно премиерът посети обновеното и добило красив вид СУ \"Христо Ботев\".\r\nСлед посещението в Русе министър-председателят отпътува за Бяла. А какво се случи там - ! ", "date": "2019.09.13", "title": "От Русе: Борисов \"оправи\" темите \"Дунарит\" и \"Силвия Великова\""}
{"url": "https://www.actualno.com/ruse/rusenski-pazar-e-s-nova-vizija-news_1375381.html", "text": "      Стремежът на „Общински пазари“ ЕООД за обновяване и модернизиране на стопанисваните търговски обекти, стана традиционен през последните няколко години, а именно да се прави нещо ново по пазарите, те да изглеждат по-добре и да се способства производители и търговци да се срещнат при по-добри условия, а русенци да са по-близо до добра храна за трапезата си.      Пазарът „Рибка“ в кв. „Здравец изток“ имаше нужда от освежителен ремонт. За целта, бе остъклена южната и източната фасада, а останалите бяха изцяло подновени и боядисани, нови са всички дограми, нови електрически ролетни щори, нов окачен таван с LED осветление в навесната част, нова тротоарна настилка, видео-наблюдение с интернет и 12 броя нови търговски маси, на мястото на старите. Това напълно преобрази облика на този пазар и го направи много по-функционален. Всички ремонти се направиха, без да спира работата на пазара и хората да намират търсените стоки и услуги. Сега сградата има по-привлекателен вид, а наемателите на магазини пестят значителни средства за отопление и охлаждане на помещенията. Работещите на търговските маси ще работят на закрито, което ще им даде възможност да продават целогодишно, без стоката да се излага на неблагоприятните атмосферни условия. Ремонтът на стойност 65 000 лв., даде възможност този пазар да има подобна визия с останалите, вече ремонтирани или новоизградени обекти на дружеството. Това спомогна  клиентопотока да се увеличи, общата поддръжка на сградата да е значително по-евтина и даде нови възможности за развиване на търговска дейност.  Реализирането на този инвестиционен проект, допълни поетапната промяна на  облика на пазарите в кв. „Здравец Изток“, предвид реализираните реконструкции и през изминалите години. ", "date": "2019.09.13", "title": "Русенски пазар е с нова визия"}
{"url": "https://www.actualno.com/europe/jertvite-na-ciklona-v-ispanija-se-uvelichavat-news_1375370.html", "text": "      Броят на жертвите на в югоизточната част на Испания станаха четири, съобщава вестник „Ла Вангардия“.      Тяло на мъж е било открито в потънал автомобил в провинция Гранада. По-рано беше съобщено за три жертви – двама души в Каудете, и един в Алмерия.   До момента са евакуирани 3,5 хиляди човека.\r\nНай-тежка остава ситуацията в автономните области Валенсия и Мурсия, където няколко реки излязоха от коритата си и наводниха редица населении места. Затворени са десетки пътища във Валенсия, нарушен е и жп-трафикът. Отменени са всички пътувания на влаковете между Валенсия, Аликанте и Албасете. Без ток са около 5 хиляди човека. Отменени са училищните занятия.  Има проблеми и с полетите – в продължение на няколко часа не работеше летището в Алмерия, а летището в Мурсия продължава да бъде затворено. За кратко бяха спрени полетите от и до Палма де Майорка. Забавени или отменени са рейсовете за Ибиса, Аликанте и Барселона.\r\nКъм Аликанте и Мурсия са изпратени военни подразделения за борба с извънредните ситуации, а президентът на областта се поиска испанското правителство да обяви автономната област за „зона на катастрофа”.   Властите от засегнатите райони призова жителите да не излизат от домовете си и да не ползват автомобили.     ", "date": "2019.09.13", "title": "Жертвите на циклона в Испания се увеличават"}
{"url": "https://www.actualno.com/art/banov-ne-kaza-konkretno-imalo-li-e-nepravomerno-finansirane-na-uchastieto-ni-vyv-venecianskoto-bienale-news_1375268.html", "text": "      Министърът на културата Боил Банов не пожела да отговори конкретно на въпрос на депутата от БСП Иван Ченчев за сигнал след журналистическо разследване за неправомерно финансиране на българско участие във Венецианското биенале.      Над 43 000 лв. е похарчило Министерството на културата за командировъчни на свои служители и участници на Венецианското биенале тази година, показа .\r\nНа първата командировка - от 6 до 9 ноември 2018 г., са изпратени четири експертки да изберат пространство за българското представяне. Това са: Татяна Цветанова, шеф на дирекция \"Правно-нормативна дейност и обществени поръчки\"; Екатерина Джумалиева, директор на \"Културно наследство, музеи и изобразителни изкуства\"; Ярослава Бубнова, временно изпълняваща длъжността директор на Националната галерия и комисар на националното участие на Венецианското биенале, и Борислава Чакринова, сътрудник в Българския културен институт (БКИ) в Рим. Тридневният им престой излиза на държавата 6500 лв. Самолетните им билети струват 2400 лв., или по 832 лв. за билет.\r\nОт 7 до 10 май за откриването на биеналето са изпратени вече пет дами: Иванка Бедрова, Екатерина Джумалиева, Жулиде Хамзова, Борислава Чакринова и Жана Яковлевна. Бедрова и Хамзова са летяли до Венеция и обратно за сумата от 2425 лв. всяка. Максималната сума, която се открива по сайтовете за тази дестинация, е 1700 лв. за билет.  Билетът на Джумалиева струва 1700 лв., шефката на политическия кабинет на министър Боил Банов Иванка Бедрова пък е летяла до Венеция за 2400 лв. Две от служителките са похарчили още по 359 лв. за влак. За всяка от петте държавата е платила за нощувки по 1015 лв., което предполага, че са спали в луксозни апартаменти. С дневните и вътрешния транспорт МК е платило 13 857 лв. за командировка на петте служителки за 4 дни.\r\nДържавата поела и разноските във Венеция на кураторката на българския павилион Вера Млечевска, артистите Лазар Лютаков и Рада Букова, комисарката Яра Бубнова, директорката на павилиона Катя Ангелова и Зорница Миткова, уредник отдел \"Комуникации\" към НГ. За общия престой на всички тях от 102 дни във Венеция, командировъчни, билети и т.н. министерството се е бръкнало с 23 120 лева. Целият този  харч е станал с одобрението на министъра на културата Боил Банов.\r\nПо време на парламентарен контрол Банов обяви, че \"българският павильон на Венецианското биенале е посетен от над 17 200 души, което ни дава възможност за по-широк достъп и видимост на българското изкуство и култура\". По думите му участието в биеналето тази година стимулира голям интерес и дебат, които подчертават, че в страната ни има динамична сцена, интересни проекти, както и сериозна амбиция за развитие.    \"Българските медии широко отразиха участието ни във Венецианското биенале, излъчиха материали, свързани с подготовката, откриването и провеждането му. Сред тях са всички национални електронни и печатни медии, както и редица международни издания в областта на изкуството. Те допринесоха за повишаване имиджа на страната ни и бяха посветени на голямото завръщане на България на Венецианското биенале.\r\nТой посочи, че средствата са осигурени от бюджета на Министерство на културата и то осигурява до 350 хил. лв. като дейности за реализация на кураторски проект, транспорт, командировъчни, монтаж и демонтиране.\r\nПрипомняме, че творци и хора на културата изпратиха отворено писмо до медиите, в което зададоха някои неудобни въпроси на Министерството на културата относно българското участие на тазгодишното Венецианско биенале, за което държавата ни даде 500 000 лева.  Ето и въпросите, които така и не получаха адекватен отговор: 1. Защо конкурсът за кураторска концепция на Българския павилион беше обявен, когато другите държави вече бяха избрали и кураторите, и авторите, даже вече си рекламираха павилионите?      2. Защо при обявяването на конкурса от Министерство на културата нямаше снимки и параметри на пространството като например височината, при условие че тя е била само 2.4 метра, което е изключително ниско за галерийно пространство, а впоследствие се оказа, че доброто вписване на проектите в пространството е било определящ фактор за избора на проект от комисията?\r\n3. Членовете на комисията само заедно в реални заседания ли са оценявали проектите, или е имало случаи проекти да са оценявани поотделно (задочно)?\r\n4. Имало ли е натиск върху членове на комисията от Министерство на културата и от други членове да приемат прекалено кратките срокове за оценяване на проектите?\r\n5. Защо първото решение на комисията е било да промени правилата за оценяване на проектите, като с новите правила се дават и отнемат служебно точки на някои от тях и има ли връзка това решение с факта, че избраният да представя България проект не е отговарял на един от петте критерия на конкурса?\r\n6. Защо на пресконференцията в Националната галерия за представяне на резултатите от конкурса беше представен само избраният от комисията проект, а останалите проекти бяха представени на публиката в Министерство на културата много по-късно, в работно време през работен ден за общо 4 часа на два стари лаптопа и при много рестриктивни изисквания към посетителите?   7. Защо изобщо беше взето решение да се провежда конкурс, след като не е имало достатъчно време за провеждането му и за професионална оценка на проектите от членовете на комисията? Венецианското биенале няма изисквания за провеждане на конкурси за националните павилиони и в много страни Министрите на културата избират комисар, който избира куратор и той съответно кани артисти, да представят страната.\r\n8. Защо Министерство на културата избира да назначи временно изпълняващата директор на Националната галерия Ярослава Бубнова за комисар, след като по регламента на Венецианското биенале такъв може да стане всеки служител на Министерството?\r\n9. Как и кога се появява длъжността Директор на Българския павилион, без тази длъжност да е описана в статута, подписан от Министъра на културата?\r\n10. Защо Националната галерия и временно изпълняващата длъжността директор Ярослава Бубнова наемат външни експерти и плащат на чуждестранни и местни PR агенции да свършат работа, която според статута за българското участие трябва да се извърши от самата галерия и тя има съответните позиции на щат? Кой всъщност плаща за наетите външни специалисти, Националната галерия или Министерство на културата?\r\n11. Защо срещу бюджет от 500 000 лева и специално наети PR агенции - чужди и български, няма никакъв международен отзвук на нашето участие освен една-единствена платена публикация в e-flux, която не е критичен материал, а анонс? ", "date": "2019.09.13", "title": "Банов не каза конкретно имало ли е неправомерно финансиране на участието ни във Венецианското биенале"}
{"url": "https://www.actualno.com/politics/cacarov-dade-srok-ot-3-dni-na-geshev-da-proveri-zashto-bnr-onemja-news_1375318.html", "text": "      Главният прокурор Сотир Цацаров разпореди да бъде направена проверка защо днес, 13 септември, между  06:00 и 11:00 часа беше спряна програма \"Хоризонт\" на БНР. Проверката ще се извърши под прякото ръководство на зам.-главния прокурор Иван Гешев, който е и единствен кандидат за мястото на Цацаров. Оперативната работа ще е на ДАНС, СЕМ и КРС.      В съобщението на прокуратурата се казва, че спирането било оповестено в 21:16 часа на 12 септември, с обяснение за предварително планирана техническа профилактика и след  получаване на писмо – справка от ДАНС за създадената по този начин  опасност за застрашаване на националната сигурност, предвид статута на  БНР като стратегически обект. БНР е стратегически обект за националната сигурност по подпомагане и опазване на гражданите, в случай на необходимост от уведомяване и предупреждаване на населението при бедствия, аварии и кризи.   Новината идва след скандала със Силвия Великова и понижаването ѝ в длъжност като водещ на \"Преди всички\" на \"Хоризонт\", както и светкавичното ѝ възстановяване само няколко часа по-късно. А директорът на \"Хоризонт\" на нарочна пресконференция, като специално за спирането на радиото обясни, че БНР говорили с НУРТС да не се прави, но въпреки всичко се случило.\r\nДали случайно спирането на предавателите съвпадна точно с момента, в който на Силвия Великова беше отнет съдебния ресор? Кръстев така и не призна такова нещо и отрече, че емблематичната журналистка е понижена заради критиките ѝ към Иван Гешев !   ", "date": "2019.09.13", "title": "Цацаров даде срок от 3 дни на Гешев да провери защо БНР онемя"}
{"url": "https://www.actualno.com/cars/otnovo-spad-na-globalnija-avtomobilen-pazar-news_1375395.html", "text": "      LMC Automotive публикува данните за продажбите на нови леки автомобили в глобален мащаб за август и според тях, за пореден месец се наблюдава понижение в реализацията, предаде auto-press.      В сравнение със спада от юли, който беше само 1.5%, през изминалия месец от агенцията отчитат понижение от почти 4% (3.9%) до 7 193 564 единици. В резултат на това, от LMC анонсират общ спад в търсенето за първите осем месеца на годината от 5.9% до 59 402 475 леки автомобила.   Единственото по-значимо подобрение през изминалия месец се наблюдава в Съединените Американски Щати, където през август са били реализирани 1 640 136 нови коли или с 10.5% повече в сравнение със същия период на миналата година. Ръст се наблюдава и в Япония- с 6.9% до 383 937 единици, както и в Канада- с 0.4% до 182 492 единици.\r\nПрез август, в Западна и Източна Европа се наблюдават понижения от съответно 7.2% до 1 057 631 единици и 6.5% до 329 417, в Корея се отчита спад от 6.5% до 134 102 коли, а в Бразилия и Аржентина такъв от 9.9% до 272 992.  Сериозно е понижението в търсенето на нови леки автомобили през август и в Китай- със 7.9% до 1 949 722 единици.\r\nВ края на първите осем месеца на 2019 година, единствените пазари с минимален ръст в сравнение с миналата, са САЩ (+0.1%, 11 438 028) и Япония (+1.9%, 3 556 053).    ", "date": "2019.09.13", "title": "Отново спад на глобалния автомобилен пазар"}
{"url": "https://www.actualno.com/america/pochina-amerikanskijat-pevec-i-kompozitor-edi-myni-news_1375402.html", "text": "      Изпълнителят на „Baby Hold On” и „Two Tickets to Paradise” Еди Мъни почина в САЩ на 71-годишна възраст, съобщава сайтът „Variety”, позовавайки се на информация от семейството на певеца, предаде БГНЕС.      „Семейството на Мъни съобщава със съжаление, че Еди почина рано тази сутрин”, се казва в информацията. Изразява се благодарност, че той ще живее вечно чрез своята музика.   Певецът почина, след като беше диагностициран с последен стадий на рак.\r\nМъни стана популярен в средата на 80-те години с песните си „Baby Hold On”, „Two Tickets to Paradise” и „ Take Me Home Tonight”. За периода на своята кариера има записани 11 албума.   ", "date": "2019.09.13", "title": "Почина американският певец и композитор Еди Мъни "}
{"url": "https://www.actualno.com/society/novinite-naj-vajnoto-za-denja-13-septemvri-news_1375431.html", "text": "      Редакционният екип на ви представя най-важните новини за изминалия ден, 13 септември.       Подадох си оставката пред генералния директор на БНР – дали тя ще бъде приета, не е мое решение. Това заяви все още настоящият директор на програма \"Хоризонт\" Николай Кръстев, който нашумя с решението си да понижи емблематичната водеща на \"Преди всички\" Силвия Великова.   В поредната вечер на протести срещу кандидатурата на Иван Гешев за главен прокурор пред Съдебната палата в София граждани отново настояха и за оставка на правителството на Бойко Борисов. Министърът на културата Боил Банов не пожела да отговори конкретно на въпрос на депутата от БСП Иван Ченчев за сигнал след журналистическо разследване за неправомерно финансиране на българско участие във Венецианското биенале.     През август в един от парковете на Берлин бе убит чеченец. По информация на  Süddeutsche Zeitung, специалните служби проверяват данни, предоставени от чуждестранно разузнавате за истинското име на убиеца. \"Днес е денят, в който трябва да се противопоставим на поредните посегателства на свободата на изразяване.\" Това каза лидерът на БСП Корнелия Нинова в декларация от името на група.    Това е един от най-срамните епизоди в новата българска история: прогонването на стотици хиляди български граждани в Турция. Само през трите летни месеца на 1989 една четвърт от територията на България е полуобезлюдена. Подвел ли е Борис Джонсън кралицата да спре временно парламента? Стратегия за постигане на твърд Brexit на всяка цена ли е остраняването на „досадните“ депутати? Това са въпросите, които вълнуват британските медии от вчера. Никой не е забравил и думите на британския премиер: \"По-скоро бих умрял в канавка, отколкото да искам отлагане на Brexit\". ", "date": "2019.09.13", "title": "Новините: Най-важното за деня, 13 септември"}
{"url": "https://www.actualno.com/asenovgrad/paskal-terziev-kandidat-na-koalicija-sdsbsdp-za-kmet-na-asenovgrad-news_1375312.html", "text": "      Още едно име бе обявено официално като кандидатура за местния вот. Паскал Терзиев е издигнат за от СДС-Асеновград на предстоящите избори. Той е и лидер на партията в града. Терзиев е настоящ  общински съветник в местния парламент, а решението за кандидатурата му е взето снощи на заседание на структура на СДС в Асеновград. Той ще е лицето на коалиция СДС–БСДП (Българска социалдемократическа партия).      Пред медиите Паскал Терзиев посочи, че амбицията му е Асеновград да стане по-подреден. Той ще бъде и водачът на листата за общински съветници на партията в града. Терзиев обясни, че в списъка с кандидати за местния парламент ще участват много млади хора, но с опит администрацията и управлението. Паскал Терзиев бе кандидат за кмет на Асеновград и през 2015 г. Той участва в управлението на града и като общински съветник, трети мандат.    Това е третата обявена кандидатура в Асеновград със заявка за кметския стол и до момента няма обявено ни едно ново лице за кандидат-кмет на града, в сравнение с местните избори през 2015 г. Според запознати, се очаква и останалите структури да издигнат вече познати имена в битката за кмет на Асеновград. ", "date": "2019.09.13", "title": "Паскал Терзиев - кандидат на коалиция СДС–БСДП за кмет на Асеновград"}
{"url": "https://www.actualno.com/crime/nov-pojar-vyv-vilna-zona-kraj-pazardjishko-news_1375305.html", "text": "      Нов пожар е избухнал в Пазарджишко, този път - във вилната зона на село Долно Вършило, съобщават от Областната дирекция на МВР. Сигналът за произшествието е получен около 10:30 часа.      На мястото са мобилизирани огнеборци от районните служби в Белово и Пазарджик. При необходимост, ще бъдат насочени и допълнителни екипи. По първоначална информация, няма пострадали хора, но са засегнати няколко постройки.   Огнището е близо до магистрала \"Тракия\", затова е изпратен и екип пътни полицаи, които наблюдават да не се получи задимяване на аутобана. В гасенето на терена участват и горски служители, както и местни хора.\r\nТеренът е пресечен и труднодостъпен, има и вятър, което много затруднява работата.   ", "date": "2019.09.13", "title": "Нов пожар във вилна зона край Пазарджишко"}
{"url": "https://www.actualno.com/europe/podvel-li-e-boris-djonsyn-kralicata-da-spre-vremenno-parlamenta-news_1375272.html", "text": "       Подвел ли е Борис Джонсън кралицата да спре временно парламента? Стратегия за постигане на твърд Brexit на всяка цена ли е остраняването на „досадните“ депутати? Това са въпросите, които вълнуват британските медии от вчера. Никой не е забравил и думите на британския премиер: \"По-скоро бих умрял в канавка, отколкото да искам отлагане на Brexit\".      „Категорично не!“, е отговорът на Джонсън на директния въпрос излъгал ли е кралицата, като я посъветва да даде 5-седмична отпуска на парламента във Великобритания, пише BBC.   В Youtube се появиха хиляди видеа с конкретната реплика.   Джонсън добави - Върховният съд в Англия ясно се съгласи с нас и той ще трябва да реши накрая.\r\nТезата за това, че Борис Джонсън е излъгал кралицата, се появи след решение на съдa в Шотландия, че разпускането на депутатите е незаконно.  В същото време реши обратното и подкрепи действието, като така покрепи и резултатът от обжалването на прекъснатата парламентарна сесия в Лондон. В крайна сметка именно магистратите в столицата ще преценят до колко основателни са жалбите срещу пророгацията на британския парламент, заведени в Шотландия и Северна Ирландия.\r\nПравомощието да преустанови - или пророгира - парламента е на кралицата, която условно действа по съвет на премиера, подчертава отново BBC.       Ситуацията във Великобритания в момента е следната - депутатите ще се завърнат на работа след 14 октомври. А над политиците тегнат и предсрочни избори в страната.\r\nСпоред лейбъристите, в светлината на без сделка, е \"по-важен от всякога\" сигналът, че парламентът е отзован. Така премиерът избягва възможността от нови главоболия като дебати по крайният резултат след Brexit.\r\n\"Това, което виждате тук, са само разумни приготовления - най-лошият сценарий - които бихте очаквали да прави някое правителство\". Това е краткият коментар на Джонсън за публикувания докалад. Според анализа, в страната се очаква недостиг на основни продукти и може да се стигне до размирици.\r\nПред студенти в Лондон досегашният председател на Камарата на общините Джон Бъркоу предупреди Борис Джонсън да спазва закона и му обеща \"креативност\" в парламента, ако се опита да избегне приетото решение на депутатите да няма Brexit без сделка.\r\nВ отговор на коментарите на Бъркоу, депутатът от торите сър Бернар Дженкин заяви, че говорителят на парламента вече далеч надхвърля ролята си, като е станал  \"безвъзвратно политизиран и радикализиран\".      В понеделник предстои среща между премиера на Обединеното кралство Борис  Джонсън и председателя на Европейската комисия Жан-Клод Юнкер в  Люксембург, съобщиха от \"Даунинг стрийт\"10. Разговорите за Brexit идват на фона на противопоставянето между правителството и опозицията в Лондон.\r\nМеждувременно вчера председателят на Европейския парламент заяви, че няма да има споразумение без предпазната клауза за ирландската граница след Brexit. Но главният преговарящ на ЕС каза на евродепутатите, че \"ситуацията във Великобритания остава сериозна и несигурна\", с думите: \"Нямаме причини да бъдем оптимисти\".\r\nДнес Джонсън продължава да настоява, че в стратегията му няма нищо незаконно и че Великобритания \"ще бъде готова\" да напусне ЕС до 31 октомври без споразумение, \"ако трябва\". ", "date": "2019.09.13", "title": "Подвел ли е Борис Джонсън кралицата да спре временно парламента?   "}
{"url": "https://www.actualno.com/plovdiv/plovdiv-se-sdobi-s-aleja-na-olimpijskata-slava-snimki-news_1375319.html", "text": "      В Пловдив официално бе открита Алея на олимпийската слава . Тя се намира на Гребната база, където са изложени снимки и информация за 46 спортисти , прославили България и завоювали медал от най-силния спортен форум на планетата.       От първия завоюван медал през 1956-та година на футболиста Тодор Диев до последните през 2004-та година на Йордан Йовчев и покойния вече Милен Добрев, общият брой на спечелените медали за Пловдив от олимпиади е 52. От тях 11 са златни, 21 - сребърни, а 20 - бронзови. Табелите са на български и на английски език, за да може и чуждестранните гости на града да се запознаят с постиженията на големите шампиони.   \"Идеята е от много години и съм щастлив, че успяхме да направим това малко нещо за великите спортисти, донесли толкова много слава на нашия град и на България. Важно е младите да видят какви спортисти има в Пловдив и да се запалят още повече по спорта\". Това каза двукратният олимпийски шампион Николай Бухалов, чийто лик също грее на алеята на славата. По време на откриването на алеята, с минута мълчание бяха почетени отишлите си спортисти, прославили Пловдив и страната ни. Припомняме ви, че само преди около месец, този свят напусна великата баскетболистка Пенка Стоянова. Инициативата за Алея на олимпийската слава е на ОП „Младежки център Пловдив“ и заместник-кмета Георги Титюков, който заедно с олимпийския ни шампион по гребане Николай Бухалов, големият Йордан Йовчев, областният управител Здравко Димитров и други големи наши спортисти прерязаха символично лентата на новата атракция.     Десетки шампиони уважиха събитието, като сред тях бе и първата олимпийска шампионка на Пловдив - гребкинята Сийка Келбечева - Барбулова, спечелила златото в Монреал, Канада, през 1976-та година. \"Много е символично това, че сме първите и сме точно пред клуб \"Тракия\", откъдето навремето тръгнах към гребането\", заяви голямата шампионка пред паното, съдържащо информация за нейното постижение. Присъстващите днес спортисти изразиха надежда, че златните години за българския спорт не са отминали и алеята ще бъде допълвана в бъдеще с още родни таланти, завоювали медали на най-значимия спортен форум в света. ", "date": "2019.09.13", "title": "Пловдив се сдоби с Алея на олимпийската слава (СНИМКИ)"}
{"url": "https://www.actualno.com/crime/prokuraturata-v-sliven-zadyrja-anglijski-pastor-pedofil-news_1375320.html", "text": "      Окръжна прокуратура – Сливен задържа за срок до 72 часа британеца Даниел Е., съобщиха от пресцентъра на окръжната прокуратура.      Той е обвинен за това, че на неустановени дати през периода м. януари 2019 г. до 11.09.2019 г. в гр. Сливен, извършил действия с цел да възбуди и удовлетвори полово желание без съвкупление по отношение на повече от две малолетни лица – четири момчета, всички от град Сливен.\r\nПредстои Окръжна прокуратура – Сливен да внесе в съда искане за налагане на мярка за неотклонение \"задържане под стържа\" спрямо обвиняемия, което ще се случи до края на днешния ден. припомня, че англичанинът е осъден за педофилия и се е спасил от британското правосъдие като е станал пастор в ромската махала на Сливен. Той живее в квартала. Пръв за случая разказа разследващият журналист от BBC Пол Кениън.   ", "date": "2019.09.13", "title": "Прокуратурата в Сливен задържа английски пастор - педофил"}
{"url": "https://www.actualno.com/curious/dneven-horoskop-za-14-septemvri-news_1375339.html", "text": "       Овен       Това е ден, в който трудно бихте били разбрани от околните. Колкото повече се опитвате да обясните, толкова по-сложна ще става идеята ви за другите. Телец Това не е ден за проява на чувства или емоции. Ако таите обида опитайте се да се отървете от нея преди да ви навреди прекалено.      Близнаци Навлизате в нов период, в който е добре да наблягате на това всичко, което правите да изглежда добре. Все пак по дрехите посрещат. Рак     Това е ден, в който да се отдадете на заслужена почивка. Няма нищо по-важно и спешно от здравето ви. Лъв    Очаква ви наситен ден с много събития и емоции. Не бързайте да взимате решения, тъй като мнението ви ще се мени със скоростта на светлината. Дева Това е ден, в който може да си спечелите сериозна позиция, която да ви осигури изгодно място в бъдете. Използвайте всички те си козове.   Везни Това е ден, в който да разгърнете цялата си красота. Това се отнася, като за физическите, така и за моралните ви качества. Очаква ви успех.    Скорпион Днес не оставяйте нещата на случайността. Може да ви мързи, но с вашето дори минимално участие може да постигнете много. Стрелец Това е ден, в който някой ще се опита да наложи исканията си. Откажете елегантно и без да влизате в противоречия или спорове. Козирог    Очаква ви успешен ден. С каквото и да се захванете ще бъдете доволни от стореното. Спокойно може да се отдадете на удоволствия. Водолей Тази събота ще сте сам господар на себе си и на времето. Прекарайте деня по ваше усмотрение, без да се притеснявате, че някой ще се почувства пренебрегнат. Риби Това е ден, в който е добре да бъдете сдържани. Помислете сто пъти преди да кажете нещо и до какво би могло да доведе то. ", "date": "2019.09.13", "title": "Дневен хороскоп за 14 септември "}
{"url": "https://www.actualno.com/health/tezi-hrani-shte-vi-pomognat-za-po-zdrav-syn-news_1375352.html", "text": "      Яденето и пиенето за по-добър сън означава не просто избягване на кофеин и тежки храни, предизвикващи киселини през нощта. Определени храни и напитки всъщност биха могли да ви помогнат да заспите по-бързо и да спите по-здраво. Ето някои неща от foodpanda, които да поставите в списъка си с хранителни стоки за по-спокойни нощи.       Сложни въглехидрати    Пропуснете белия хляб, рафинираните макаронени изделия и сладките печени изделия, които могат да намалят нивата на серотонин и да влошат съня. Вместо това изберете пълнозърнести храни,  за \"закуска\" преди лягане: пуканки, овесени ядки или бисквити от пълнозърнеста каша с масло от ядки са добър избор. Шепа ядки   Ядките са добър източник на здравословни за сърцето мазнини. А бадемите и орехите, по-специално, съдържат мелатонин, хормон, който помага да регулирате цикъла на съня / събуждането. Яденето им може да повиши нивата на хормона в кръвта, като ви помогне да спите по-здраво. Извара Храни с високо съдържание на белтъчини, като извара, също дават аминокиселината триптофан, което може да повиши нивата на серотонин. Серотонинът е мозъчен химикал и ниските му нива могат да допринесат за безсъние. За да го подсладите, намажете изварата с малини, които са богати източници на мелатонин.        Чаша чай за лягане Нощната чаша чай (разбира се, без кофеин) може да бъде перфектен релаксиращ ритуал. Лайка, джинджифил и мента са успокояващ избор за лягане. Топло мляко Научно може да има някаква връзка между съдържанието на триптофан и мелатонин в млякото и подобрения сън. Но може би по-мощна е психологическата връзка между топлото мляко и лягането като дете. Подобно на горещия чай, топлата напитка с мляко може да осигури перфектния успокояващ фон за релаксираща рутина преди лягане. Плодове       Определени плодове, които съдържат мелатонин, може да ви помогнат да заспите по-бързо и да се събуждате по-рядко през нощта. Например, сокът от тръпчиви череши и целите череши съдържат много мелатонин, а бананите, ананасът и портокалите също са източници. Ако имате безсъние, яденето на киви преди лягане може да увеличи продължителността на съня ви с един час в продължение на месец. Други плодове и зеленчуци, които са богати на антиоксиданти (като горски плодове, сини сливи, стафиди и сливи), могат да имат подобен ефект, като помагат за противодействие на оксидативния стрес, причинен от нарушение на съня. ", "date": "2019.09.13", "title": "Тези храни ще ви помогнат за по-здрав сън"}
{"url": "https://www.actualno.com/europe/prokurori-oneviniha-andrej-babish-news_1375324.html", "text": "      Чешките прокурори заявиха, че не са налице неправомерни действия от страна на премиера и милиардер Андрей Бабиш във връзка с твърденията за измама с два милиона евро от субсидия от ЕС, свързана с една от неговите ферми.      Полицията препоръча през април на Бабиш да бъде повдигнат обвинение по делото, по което той и няколко други, включително членове на семейството, рискуваха пет до 10 години зад решетките. Бабиш категорично отрече всякакви нарушения.   65-годишният магнат, посочен от сп. „Форбс“ като вторият най-богат чех, беше заподозрян, че е злоупотребил със специални субсидии за дребен бизнес в ЕС, за да създаде своя луксозен курорт и ферма „Щъркелово гнездо“ близо до Прага през 2007 г.\r\nПолицията твърди, че Бабиш само временно е извадил фермата от неговия холдинг Агроферт, така че да може да получи субсидията за малкия бизнес в ЕС.  Прокурорите заявиха, че  твърдението на полицията е необосновано.\r\n„Доказателствата, до които стигнахме, ни дават основание да заключим, че фермата „Щъркелово гнездо“  отговаря на определението за малка и средна компания,“ каза в изявление пражкият прокурор Мартин Еразим.   „Щъркелово гнездо“ коректно е посочена като независима компания“, допълва прокурорът. Неговата оценка предстои да бъде разгледана и от главния прокурор, който има последната дума по случая.     ", "date": "2019.09.13", "title": "Прокурори оневиниха Андрей Бабиш "}
{"url": "https://www.actualno.com/america/google-s-globa-ot-pochti-11-000-dolara-za-neiztrito-zabraneno-sydyrjanie-news_1375302.html", "text": "      \"Google\" е платила глоба в размер на 700 000 рубли или 10 900 долара за това, че не е изтрила резултатите от търсене, свързано със забранена информация, съобщи руският орган за надзор на комуникациите \"Роскомнадзор\" за Спутник.      „Google\" е платила глоба в размер на 700 000 рубли за това, че не е изтрила списък с уебсайтове, блокирани в Русия“, гласи изявлението на надзорния орган.   Миналата седмица ръководителят на \"Роскомнадзор\" подаде жалба, че технологичната компания не е изплатила глобата, както и е променила параметрите за филтриране на търсене, за които първоначално е била глобена.\r\nПрез юли органът наложи близо 11 000 долара глоба на технологичния гигант, за това, че не е премахнало определено съдържание от платформата си, което се смята за нарушение на руските закони за интернет. Той заяви, че повече от 1/3 от линковете в единния регистър за незаконно съдържание са останали в резултатите от търсенето.  Година преди това Русия въведе закон, който изисква онлайн търсачките да изтриват всякакви хипервръзки към съдържание, което е забранено в Русия. \"Google\" отказа да свърже платформата си с федералната информационна система, където са изброени забранените уебсайтове. ", "date": "2019.09.13", "title": "\"Google\" с глоба от почти 11 000 долара за неизтрито забранено съдържание"}
{"url": "https://www.actualno.com/politics/macho-charyt-na-borisov-katastrofira-neprijatno-video-news_1375294.html", "text": "      Поредната пиар акция на премиера Бойко Борисов, отново показана през неговия Facebook профил с живо излъчване, не премина съвсем точно по план, макар че малко хора обърнаха внимание на сконфузния детайл.      Днес, 13 септември, Борисов е на посещение в Русенско и не пропусна да отиде до Бяла, където участваше в откриването на новата сграда на местното средно училище \"Панайот Волов\".\r\nПо традиция, Борисов беше посрещнат от ръководството на училището, като там беше и директорката Албена Кирова. В типичен маниер, премиерът ни я прегърна през рамо и изстреля репликата: \"Как се казваш, скъпа?\". Кирова си каза името, като леко и деликатно отстрани свойски положената ръка на министър-председателя върху раменете ѝ.    Последва разходка на Борисов, включително влизане в класна стая, пълна с деца с униформи, и „учудване“ от страна на лидера на ГЕРБ: Ама днес не е първият учебен ден, нали? Борисов попита децата дали им харесва и добави, че щом на тях им харесва, и на него му харесва.   ", "date": "2019.09.13", "title": "Мачо чарът на Борисов катастрофира неприятно (ВИДЕО)"}
{"url": "https://www.actualno.com/europe/stachka-na-transportni-rabotnici-paralizira-parij-snimki-news_1375309.html", "text": "      Париж е парализиран от стачка на траспортните работници. Профсъюзите протестират срещу планираната пенсионна реформа на президента Еманюел Макрон.      Френските медии определят стачката като най-мащабната от 2007г. насам. Тогава протестите отново бяха свързани с пенсионна реформа.\r\n10 от общо 16 метростанции в Париж са затворени, а няколко други (включително и междуградската железопътна линия RER), са със големи интервали между влаковете в разписанията си, съобщи компанията за обществен транспорт на  френската столица RATP (автономен оператор на парижкия транспорт), цитира БГНЕС.\r\nВ час пик три от петте регионални железопътни линии в града, управлявани от  националния железопътен оператор SNCF, са били с нормален график, но двете други са били по-малко мотриси, а през останалата част от деня няма да работят въобще, съобщава в. Le Parisien.  Медията припомня, че стачкуващите по закон трябва да  осигуряват минимално ниво на обслужване на гражданите, което в момента  не е гарантирано.     Задръстванията в града са се увеличили двойно от сутринта. В региона на Париж има опашки от общо 235 км (145 мили) общо, изчисляват агенциите.    Жителите  на Париж са принудени да използват велосипеди и  скутери, за да стигнат  до работа поради проблемите с трафика, пише BBC.\r\nПътуващите, които търсят алтернативен начин на придвижване, отчитат скок в цените на услугите.     Париж разполага с около 20 000 електрически скутери, които могат да се наемат. Компанията Uber управлява част от тях. Тя предлага две безплатни използвания с ограничение от 15-минутни за електрически мотоциклети и скутери Jump в града.\r\nМеждувременно RATP(организаторът на протестите) се извини  за неудобството, създадено  от протестите, и  предложи      гражданите да  ограничат пътуването си  колкото е възможно  повече. Компанията за обществени транспорт във френската столица има мрежа от електрически мотопеди Cityscoot и предлага безплатни 30-минутни возения в Париж, пише BBC.   Защо пенсионната реформа е спорна?\r\nСпоред новата пенсионна реформа работниците в обществения транспорт трябва да останат на служба по-дълго до пенсионирането си.\r\nВ момента пенсионната система на RATP позволява на транспортните служители да  се  пенсионират на 55 - 56 години, докато повечето французи работят до 63- годишна възраст.   Работниците на метрото казват, че приравняването им към останалите, ще премахне компенсацията за дългите часове труд под земята.\r\nНовата система е точкова и това ще премахне и бонусите, които правят някои пенсии в сектура много високи. Този аспект от реформата ще засегне от моряци до нотариуси и включително работници от парижката опера.\r\nМеждувременно тези, които се пенсионират преди 64 години, ще получават по-ниска пенсия от тези, които се пенсионират на 63 г. заради добавянето на 5% увеличение на сумата на година.\r\nФренското правителство иска парламентът да гласува за плановете на Макрон в началото на следващата година.\r\nМиналата година депутатите подкрепиха предложението за основен ремонт на споразуменията с железопътния оператор SNCF. Стана ясно, че от това служителите губят щедри гаранции за работа и пенсии, и резултатът са все по - мащабни стачки на транспортните работници. ", "date": "2019.09.13", "title": "Стачка на транспортни работници парализира Париж (СНИМКИ)"}
{"url": "https://www.actualno.com/europe/pojar-izbuhna-v-iztochna-atika-razporedena-e-evakuacija-news_1375348.html", "text": "      Гръцката противопожарна служба разпореди евакуация на няколко домове в Саронида, Източна Атика, след като силни ветрове разпространиха пожар от празен парцел към жилищната зона на града. Това съобщава електронното издание на атинския ежедневник Kathimerini, цитирано от агенция \"Фокус\".      В района са изпратени 12 противопожарни коли и четири хеликоптера с 25 пожарникари, но усилията им са възпрепятствани от силните ветрове. Част от магистралата Атина-Сунио е затворена за движение.   „Вятърът е много, много силен и огънят изпепелява жилищни райони. Моля, помогнете ни за евакуирането на района“, призова местният кмет Петрос Филипу пред телевизия Sky.\r\nТова е четвъртият пожар, който избухва от сутрешните часове на деня на фона на силни ветрове и сухи условия. Пожарът в Маратон, североизточно от Атина, е бил овладян, докато усилията на пожарникарите за овладяване на стихиите в Хания, Крит и на остров Хиос продължават.    ", "date": "2019.09.13", "title": "Пожар избухна в Източна Атика, разпоредена е евакуация"}
{"url": "https://www.actualno.com/scene/novata-marija-kalas-elina-garancha-s-koncert-u-nas-news_1375372.html", "text": "      Някои наричат Елина Гаранча новата Калас. Сравнение, което сами можем да направим на първия й концерт в София на 23 септември в зала 1 на НДК. Според критиците приликата на Гаранча с легендарната Мария Калас определено не е по физически признаци, тя се отнася за нейния темперамент, защото двете диви имат една и съща ефирна персоналност и страст, която излъчват с всяка клетка на тялото си. Това се усеща и в невероятните им гласове.      Красивата Елина е родена в музикално семейство в Рига, Латвия. Учила е в Латвийската музикална академия, където преподавател е нейната майка. Печели международния конкурс за певци “Мириам Хелин” през 1999, а през 2001 е финалист в престижния “BBC Cardiff Singer of the World Competition”.\r\nЗа кратко време Гаранча се утвърждава като една от най-големите в света на операта с участието си в главните роли на много престижни сцени и изпълненията си с най-добрите симфонични оркестри. Ревюто на вестник “Ню Йорк Таймс” след нейн концерт в Метрополитън опера е красноречиво: “Тя пее с богатство на звука, безпогрешно усещане за нюанса и подтекста на фразата и примамлива чувственост. Единици са гласовете, толкова прекрасни като нейния: гладък, като перфектен инструмент, богат, но без да натежава, с висоти, които въздействат, без да са в повече”.   Славата идва при Елина Гаранча, когато тя е много млада и красотата й грее върху елегантните снимки на албумите й. Само на 37 години тя пише първата си автобиография, а на въпроса защо го прави толкова млада дивата отговаря, че иска да покаже на новото поколение, че да те отхвърлят и въпреки това да се бориш упорито за мечтата си е дълга битка и не се случват чудеса. Изисква упорит труд, кураж и талант. Решена е да напише автобиография и на 60 години, за да сравни собствените си гледни точки сега и тогава.\r\nКрасивият глас на Елина звучи не само в големите оперни театри. От 2005 г. тя е артист на Deutsche Gramophone. Албумите ѝ печелят адмирациите на критиката и почитателите на оперното изкуство. Те ѝ носят ECHO Klassik award – за “Romantique”  през 2012 и за “Meditation” през 2015.  Албумът на Елина Гаранча „Revive” от 2016 е единодушно похвален от критиката: “Вълнуващ диск, с изобилие от разкошно качество.“ (The Telegraph). Дивата показва цялата си страст и любовта си към латино културата в посления и албум “Sol y vida”, излязъл само преди няколко месеца.\r\nИстинска привилегия за българската публика е, че голяма звезда от ранга на Елина Гаранча намери място за София в наситената си програма, която за новия сезон включва концерти в оперите във Виена, Париж, Амстердам и Ню Йорк. Несъмнено това е висока оценка и за Софийска филхармония, по чиято покана Гаранча гостува у нас. Програмата й за концерта включва любими оперни арии на Верди, Пучини и Чилеа, както и песни на Гардел, Гасталдон и други. Концертът ще дирижира британския диригент Карел Мария Чичон, партньор на Елина на сцената и в живота. Семейството се радва на щастлив брак и две дъщери.    Билетите за концерта на Елина Гаранча и Софийската филхармония са на цени от 60 до 150 лв. и са налични в Билетен център НДК, касата на зала „България“, мрежата на Ивентим и Ипей. ", "date": "2019.09.13", "title": "Новата Мария Калас - Елина Гаранча с концерт у нас"}
{"url": "https://www.actualno.com/politics/poslednoto-goljamo-zlodejanie-na-jivkovija-rejim-news_1375231.html", "text": "       .      Насилствената смяна на имената и последвалото прогонване на стотици хиляди български граждани в Турция подкопават допълнително и без това грохналата икономика на Народна република България (НРБ). Икономистът Румен Аврамов и историкът Михаил Груев добавят нови щрихи към равносметката в новата българска история.   78-ият рожден ден на Тодор Живков на 7 септември 1989 г. съвпада с един национален рекорд: броят на неявилите се на работа работници и служители достига 400 000 души, а загубите от спиране на мощности и от неприбрана реколта стават неизчислими. Близо половината от българските турци вече са успели да напуснат страната преди затварянето на българо-турската граница в края на август 1989 година. Голяма част от останалите очакват с нетърпение повторното ѝ отваряне, за да избягат от репресиите на режима. Запустяват цели общини, много от къщите в селата са ограбени. По полетата бродят освободени от оборите животни, реколтата в етнически смесените райони е съсипана, спират работа и много от предприятията. Над 30 000 лекари, учители, инженери и други ценни кадри с висше образование занапред ще практикуват професиите си извън България.   Само две седмици преди свалянето на Тодор Живков, на 26 октомври 1989 г., се провежда пленум на Централния комитет на БКП. На него Живков с половин уста признава, че етническото прочистване, замислено от него и обкръжението му още в началото на 1980-те, се е провалило. Както е известно, по онова време съветският лидер Михаил Горбачов вече не подкрепя българския автократ - и Живков се оплаква, че не е получил от СССР необходимата подкрепа за . И че „социалистическата общност се разпада“. Живков казва още, че вече разполага със съвсем малко време, за да бъде довършено онова, което Пенчо Кубадински нарече „продухване“ на малцинствата в НРБ.\r\nИкономистът Румен Аврамов твърди, че не е възможно да се направи дори приблизително остойностяване на материалните, да не говорим за моралните и другите нематериални щети, които нанасят върху икономиката и демографския баланс на страната т.нар. „Възродителен процес\" и масовото бягство на хора, невиждано дотогава в българската история. Само през трите летни месеца на 1989 година една четвърт от територията на България е полуобезлюдена, а официално обявеният национален доход се стопява с около 10% спрямо предната година.\r\nВ по-малки мащаби това се случва и през 1950-1951 година, когато режимът на Вълко Червенков настоява Турция да приеме 250 000 „опасни елементи“ (по думите на Сталин). Всъщност става дума за мюсюлмани, които населяват южните граници на НРБ. „Тогава са нанесени огромни щети върху приходите от едно ключово перо на българския износ - висококачествените ориенталски тютюни, отглеждани от турците и помаците в Родопите. Но обкръжението на Живков не си прави никакви изводи от печалната история на тази и други съпътстващи беди за плановата икономика“, отбелязва Аврамов.       В монографията си за стопанските и финансовите щети от т.нар. \"Възродителен процес\" икономистът посочва, че до самия си залез НРБ разчита именно на тютюна като най-печелившата и конвертируема селскостопанска суровина на световните пазари. И когато държавата търпи загуби по това перо, пресъхва и един от малкото сигурни източници на конвертируема валута през най-тежката за българския комунизъм година - 1989-та.\r\nИсторикът Михаил Груев също изтъква редица аргументи за разорителния ефект от действията на българските власти срещу турскоезичното население. „Само смяната на огромен брой всевъзможни документи на близо 1 милион души с насила променени имена поглъща неизчислим финансов и административен ресурс. А по онова време НРБ и нейната планова икономика тъй или инак вече се задъхват поради несъстоятелност, некадърно управление, неконкурентоспособност и дългово бреме\", обяснява Груев.\r\nВ монографията си за последствията от т.нар. „Възродителен процес\" Аврамов посочва, че в началото на юли 1989 ЦК на БКП получава информация за спекулативни сделки, извършени от 61 ръководни „партийни, обществени и държавни дейци“. Тези дейци придобили автомобили по бързата процедура за хора с привилегии, след което успели да продадат тези автомобили на емигриращи български турци срещу изключително високи цени. Очевидно спекулантите са знаели, че режимът се готви да въведе забрана за частни покупко-продажби на леки автомобили, за да затрудни допълнително превоза на изселниците и техния багаж към турската граница.\r\nПрез август 1989 година организаторите на обсъждат и действията на 158 милиционери (включително на ръководни постове), на 43 пожарникари и на 39 “отговорни другари“ от ДС, които са засечени в 240 случая на „незаконосъобразни, користни и др. действия“. Огромна част от печалбите на спекулантите с пагони отново е свързана със спекулативни продажби на автомобили за нуждите на изселващите се. Заловени са служители, които изготвяли документи с невярно съдържание и така присвоявали удръжки от заплатите на турците, напуснали работа. Други овластени спекуланти използвали фиктивни пълномощни, за да завземат или да продават недвижимо имущество, принадлежащо на заминаващите. В един клон на ДСК прибирали подкуп от 20 000 лева, за да изплатят на посочен посредник парите от влогове на бягащите към Турция. По данни на Аврамов, цената на конвертируемата валута, която изселниците масово търсели, бързо достигнала 25 лева за долар. В този пазар на черно активно се включили дори работещите в НРБ виетнамски граждани.       „Всички предложени за наказания са заемали постове до равнище общински началник или до чин полковник в репресивните служби, като самото максимално наказание е било просто уволнение. И няма нито един наказан служител от министерствата и другите централни управления“, обобщава Аврамов резултатите от последните опити на тогавашните управници да се справят със зародилите се корупция, спекула и мародерства. Икономистът говори и за бум в битовата престъпност, свързан с грабежите в изоставените къщи. Но никое от тези престъпления не може да се сравни с огромните възможности за събиране на подкупи от страна на митничарите по българо-турската граница, пише в книгата си Аврамов.\r\n„Ако все още има бели петна в изследванията върху щетите за България вследствие на т.нар. „Възродителен процес\", това е психологическата окраска и социологическата картина на нагласите след преживените страдания и унижения от страна на българските турци и помаците“ - така историкът Михаил Груев обобщава на свой ред знанието, събрано през трите десетилетия след края на един от най-срамните епизоди в новата българска история.   ", "date": "2019.09.13", "title": "Последното голямо злодеяние на Живковия режим"}
{"url": "https://www.actualno.com/society/bez-provokacii-na-porednija-protest-sreshtu-ivan-geshev-news_1375408.html", "text": "      В поредната вечер на протести срещу кандидатурата на Иван Гешев за главен прокурор пред Съдебната палата в София граждани отново настояха и за оставка на правителството на Бойко Борисов.      Протестът бе организиран от гражданско сдружение \"Боец\" и за разлика от предишните пъти на него днес отсъстваха провокатори. Към настоящия момент пред съда е спокойно като продължава и подписката с исканията под надслов \"Свобода и справедливост\".    От \"Боец\" заявиха пред протестиращите, че колкото е по-многоброен протестът, толкова по-силна е гражданската енергия за промяна. Събралите се скандират \"Оставка\" и \"Гешев е позор\".  Малко по-рано през деня от \"Боец\" обявиха, че НАП е назначи трета поредна ревизия на сдружението по разпореждане на прокуратурата. ", "date": "2019.09.13", "title": "Без провокации на поредния протест срещу Иван Гешев"}
{"url": "https://www.actualno.com/europe/sriv-v-sistemata-na-metroto-v-rim-hora-tyrseli-izhod-prez-tunelite-news_1375338.html", "text": "      Два срива на елекртическите системи е имало днес в метрото в Рим, съобщава БГНЕС. Стотици пътници са били принудени да стигнат до най-близката станция пеша през тунелите на мрежата.      Първо е било прекъснато електроподаването в станция „Термини”,  където се намира централната гара на града.   Без осветление са останали платформите и ескалаторите на „оранжевата” линия от подземния транпорт.\r\nОт общинската транспортна компания „Atac” съобщиха, че е възникнал проблем с осветлението и са се включили аварийните светлини. Нормалната работа на станцията вече е възстановена.  По-късно е възникнала авария и по друга линия на метрото. По информация от очевидци, от един от излезлите от строя влакове са излезли стотици хора, които се евакуирали пеша в тунела на линията. Те отишли до близката станция „Колизей”.\r\nСпоред „Atac”, техническите проблеми са довели до спиране на движението на седем метростанции, между които са били пуснати автобуси.   Все още няма яснота каква е причината на срива в електрическата система.     ", "date": "2019.09.13", "title": "Срив в системата на метрото в Рим, хора търсели изход през тунелите"}
{"url": "https://www.actualno.com/curious/ako-vi-sprat-specchastite-v-rusija-bez-panika-moje-da-e-predlojenie-za-brakvideo-news_1375366.html", "text": "      Представете си следната картинка:      Вие сте в Москва. Шофирате си и изведнъж, спецчасти заобикалят колата ви. Започва грубо отношение, обиск на автомобила и никой не казва защо...   В един момент ви показват бяло пакетче с прах... Наркотици във вашата кола! Ако не сте умрели от страх - припомням, че сте в Русия - значи може да доживеете до предложението за брак от половинката си.\r\nНестандартната услуга се предлага от актьори, събрани в агенция, които се чудят как да зарадват лудите влюбени - любители на силни усещания. Кадрите публикува в Twitter BBC Русия, коитo заснели една подобна \"акция\".   — BBC News (World) (@BBCWorld)   ", "date": "2019.09.13", "title": "Ако ви спрат спецчастите в Русия, без паника! Може да е предложение за брак(ВИДЕО)"}
{"url": "https://www.actualno.com/asia/pojar-v-bolnica-v-brazilija-ima-zaginali-news_1375354.html", "text": "      Най-малко 10 души са загинали при в болница в Рио де Жанейро, Бразилия, въпреки усилията на спасителите да евакуират десетки пациенти от сградата, съобщиха от противопожарната служба на града, предава AFP.      Пожарът е избухнал привечер в болница в северната част на града, като първоначалните данни показват, че причината е късо съединение в генератор в най-старата част на комплекса, предаде агенция Фокус.   „Най-малко 10 души загинаха\", се казва в изявление на противопожарната служба в Рио де Жанейро, без да се уточнява дали жертвите са пациенти или работници. „Около 90 пациенти трябваше да бъдат преместени в други медицински звена\", става ясно още от съобщението. ", "date": "2019.09.13", "title": "Пожар в болница в Бразилия, има загинали"}
{"url": "https://www.actualno.com/bgfootball/cska-poluchi-viza-za-rekonstrukcija-na-bylgarska-armija-news_1375293.html", "text": "      Главният архитект на Столична община Здравко Здравков издаде виза за проектиране на основен ремонт и реконструкция на стадион „Българска армия“ на дружество „Сердика спортни имоти“ ЕАД, обяви в Народното събрание спортният министър Красен Кралев. Не стана ясно как това се е случило, след като все още не е одобрен!      Издадената виза не допуска намалени разстояния към съседни имоти или сгради, включително през улица. Тя, както и самият инвестиционен проект, трябва да бъдат съгласувани с Министерството на културата по реда на чл. 83 и чл. 84, тъй като стадион „Българска армия“ попада в обхвата на охранителна зона на резервата „Борисова градина“. Визата влиза в сила с издаването й, тъй като заинтересовани лица са само лицата, по чиято инициатива се издава визата.   В Народното събрание Кралев отговори на въпрос на народния представител Иван Ченчев относно сроковете за сключване на дългосрочно сътрудничество с ръководството на ПФК „ЦСКА-София“ ЕАД, което да бъде начало на сериозна инвестиционна политика от страна на клуба.\r\nНа следващия етап е необходимо да бъде изготвен подробен инвестиционен проект и план в какъв обем може да бъде извършен ремонтът и реконструкцията на стадион „Българска армия“. Инвеститорът вече може да започне изготвянето на този проект, след получаването на визата“, обяви Кралев. Спортният министър обясни, че междувременно ММС и ПФК “ЦСКА-София” са започнали работа по учредяване на съвместното търговско дружество.  „Впоследствие трябва да бъдат представени ясни и неоспорими гаранции от страна на инвеститора, че може да осигури необходимата инвестиция за осъществяване на проекта“, завърши Кралев.\r\nПо отношение на ст. „Българска армия“ министърът припомни, че ММС има последователна политика и само в рамките на две седмици след представянето на писмо за инвестиционни намерения от страна на ПФК „ЦСКА-София“ ЕАД ведомството е задействало процедурата за издаване на виза и клубът може да пристъпи към проектиране.    ", "date": "2019.09.13", "title": "ЦСКА получи виза за реконструкция на \"Българска армия\" "}
{"url": "https://www.actualno.com/interest/trupovete-syvsem-ne-pochivat-v-mir-news_1375252.html", "text": "      Труповете не \"почиват в мир\". Откритието е на австралийски учен, който доказал, че година след смъртта човешките тела продължават да се движат. Изследването му е важно за детективите и патолозите по целия свят.      Алисън Уилсън фотографирала и проследила движенията на труп в продължение на 17 месеца, съобщава АФП.\r\nОказало се, че ръцете, които в началото на периода били близо до тялото, в края се оказали разделени от него.   \"Смятаме, че движенията са свързани с процеса на разлагане, тъй като тялото се мумифицира и сухожилията изсъхват\", казва тя.  За да извърши необичайното си наблюдение, Уилсън вземала всеки месец 3-часов полет от Кернс до Сидни, проверявайки \"движенията\" на трупа.\r\nИзследваното тяло е едно от седемдесетте, съхранявани в единствената „ферма за тяла“ в Южното полукълбо, която се намира на тайно място в покрайнините на Сидни, Австралия.\r\nВъв фермата се извършват новатворски изследвания на посмъртните движения. Резултатите от тях са официално признати и част от австралийския Фонд за тафономични експериментални изследвания  (AFTER).    Уилсън и нейните колеги се опитали да подобрят често използвана система за отчитане на времето на смъртта и така стигнали до откритието си. Резултатите бяха публикувани и в списанието „Forensic Science International: Synergy“.   С прецизиране на отчитането на времето на смъртта, Уилсън се надява да се ограничи броя на изчезналите лица или да се намали броя на грешните експертизи за настъпила смърт.\r\n\"С картографиране на местопрестъплението, на положението на тялото на жертвата, на всички открити физически доказателства, ще може да се разбере причината за смъртта.\"\r\nЗавършилата криминалистика в университета CQ казва, че е започнала своя уникален проект след пътуване до Мексико, за да помогне за класифицирането на скелетни останки от маите.\r\n\"Бях заинтересована от смърт от дете и винаги съм се интересувала как тялото се разгражда след смъртта. Предполагам, че това се дължи на отглеждането ми във ферма и гледането на животните как умират и наблюдението на този процес“, споделя тя детайли от своя живот.   \"След като забелязах движение в предишно проучване, започнах да проучвам по-нататък и не можех да открия никъде по света да е било наблюдавано количеството на движенията, така че реших, ОК, аз ще направя това!\" ", "date": "2019.09.13", "title": "Труповете съвсем не \"почиват в мир\"  "}
{"url": "https://www.actualno.com/asia/streljaj-po-korumpiranite-no-ne-gi-ubivaj-kaza-na-grajdanite-prezidentyt-na-filipinite-news_1375240.html", "text": "      Президентът на Филипините Родриго Дутерте разреши и призова в свое изказване гражданите на страната да стрелят срещу чиновници, искащи подкуп. Условието обаче е да не ги убиват, съобщава .      Дутерте им предложи да се стрелят в краката на корумпираните администратори, за да се избегнат рискът от затвор.\r\n„Ако си плащате данъците, таксите, митата и т.н., а тези глупаци ви искат подкуп, ги ударете. Ако имате оръжие, може да стреляте в тях, но не ги убивайте, тъй като може и да не бъдете оправдани”, заяви Дутерте.\r\nПрезидентът обеща единствената мярка срещу човека, който е стрелял по чиновник, нарушил закона, да бъде „сериозно телесно наказание”, но не и затвор.  Според Дутерте, корупцията е станала огромен и всеобхватен проблем за страната. Той я определя като „червей, който седи вътре в почти всички правителства”.\r\nДържавният глава призовава гражданите да отстояват правата си и да съобщават за всеки случай на корупция или нарушения на закона с участието на чиновници. Той заявява, че ако инцидентът стигне до него, ще извика чиновника и ще разреши на подалия оплакване гражданин да удари нарушителя в лицето.\r\nЕдна от основните причини за корупцията в страната е тежката бюрокрация. Очаква се скоро Дутерте да издаде заповед за подобряване на ефективното предоставяне на качествени правителствени услуги на гражданите.    Той настоява правителствените агенции да намалят бюрокрацията и да ускорят обработката на разрешителни, лицензи и други документи.\r\nЕксперти на ООН в областта на човешките права регираха остро и осъдиха методите на  филипинските власти за борба с корупцията. Те ги призоваха да противодействат на  безразборните убийства и да се откажат от наказания над заподозрени,  срещу които не е проведено пълноценно съдебно разследване. Кой е Родриго Дутерте?    Изпраният с огромно мнозинство през май 2016 г. президент на Филипините Родриго Дутерте (74 г.) е бивш главен прокурор на страната. Той се обяви за твърди мерки в борбата с нарушителите на закона.\r\nСветовната общественост неведнъж е подлагала на критика методите му в борбата срещу търговията с наркотици, например.   Дутерте вече е признавал в официални разговори, че като тийнейджър е убил човек, който го погледнал лошо. След това бил в затвора няколко пъти заради побоища и насилие. Преди време той заяви, че като кмет на град Давао, лично застрелвал престъпници, а като студент - по колеги.\r\nПо официални данни на филипинското МВР една година след встъпването в длъжност на Дутерте полицаи са избили без съд и присъда 4000 души. Насилието, към което призовава президентът, предизвиква и масови протести в столицата Манила.\r\n“Не се боя да толерирам използването на насилие, дори това да би означавало край на моето президентство. Запомнете това добре!\", не веднъж е казвал Дутерте. ", "date": "2019.09.13", "title": "Стреляй по корумпираните, но не ги убивай, каза на гражданите президентът на Филипините"}
{"url": "https://www.actualno.com/europe/orban-zapadna-evropa-se-umori-ot-razshirjavaneto-na-es-news_1375405.html", "text": "      Унгарският премиер Виктор Орбан каза, че западните държави в Европейския съюз страдат от \"умора от разширяването\" и използват по-новите членове като изкупителна жертва за собствените си проблеми, предаде АП.      Орбан заяви по държавно радио, че ако държави като Сърбия са били част от ЕС по време на миграционната криза през 2015 г., \"незаконните мигранти нямаше да стигнат до Германия\". Унгарският лидер каза, че очаква бившият унгарски министър на правосъдието Ласло Трочани, номиниран за еврокомисар по политиката на съседството и разширяването на ЕС, да преживее \"разгорещени моменти\" на предстоящото изслушване преди гласуването в Европейския парламент на състава на новата Европейска комисия.    ", "date": "2019.09.13", "title": "Орбан: Западна Европа се умори от разширяването на ЕС"}
{"url": "https://www.actualno.com/africa/v-niger-vaksinirat-4-mln-deca-sreshtu-morbili-news_1375396.html", "text": "      В Нигер в петък стартира кампания за ваксиниране на над четири милиона деца срещу морбили, една от най-големите причини за детска смъртност в страната, съобщи здравното министерство.      Едноседмичната национална програма има за цел \"премахване на морбили до края на 2020 г.\", каза министърът на здравеопазването Илиасу Майнасара и добави, че \"ще обхване 4,254 милиона деца\" на възраст от 9 месеца до петгодишна възраст.\r\n\"Въпреки всички усилия, положени в борбата срещу заразните болести, все пак отбелязваме постоянството на локализирани епидемии от морбили (в Нигер)\", каза Майнасара на път за столицата Ниамей, където ще  започне кампанията.\r\nНо някои експерти казват, че програмата за ваксинация трябвало да стартира по-рано     \"Забавянето на тази кампания, която трябваше да се случи през 2018 г., доведе до ... появата на епидемии в няколко области \", заяви представителят на УНИЦЕФ в Нигер Фелисите Чибиндат.\r\nОт януари тази година в Нигер са документирани 9 771 случая, което доведе  до 53 смъртни случая, каза тя.\r\n„Морбили е сериозно и изключително заразно вирусно заболяване и остава една от водещите причини за смърт в ранна детска възраст, докато тя може да бъде предотвратена чрез ваксинация\", каза Чибиндат.    Тя вярва, че децата на мигранти, бежанци и разселени хора ще се възползват  от кампанията. ", "date": "2019.09.13", "title": "В Нигер ваксинират 4 млн. деца срещу морбили "}
{"url": "https://www.actualno.com/education/mon-otpuska-40-mln-lv-za-universitetite-news_1375364.html", "text": "      МОН планира нова операция по оперативната програма \"Наука и образование за интелигентен растеж\" за 40 милиона лева. Това обяви на семинар в Правец заместник-министърът на образованието и науката Карина Ангелиева.      \"Средствата ще са предназначени за университетите, за да инвестираме в ефективното управление на висшите училища, в изготвянето на стратегически цели, на вътрешна и външна независима международна оценка на техния капацитет. Целта е да се види къде са предимствата на университетите, какви са техните профили, тъй като няма как да влезем в европейските университетски мрежи или в големите проекти по програмата \"Хоризонт Европа\", ако висшите ни училища нямат специфични направления, с учени, с научна инфраструктура, с публикации и патенти\", каза  още тя.   Тя обясни, че вероятно тази нова схема ще започне до края на годината, като се цели да се определи предприемчивостта на университетите, а бизнесът да участва в програмите им. \"По този начин ще може да се види кои са регионите, университетите и направленията, в които трябва да инвестираме през новия програмен период\", каза Ангелиева. Тя съобщи, че всички държавни и частни университети ще могат да участват с проекти в тази нова операция по ОП, но от години от ЕК искат нашите университети да се състезават и да има конкуренция между тях. \"Има шест направления, свързани с университетите и те са за ефективното управление, за модернизирането на учебните програми, за интернационализацията, за използването на цифровите технологии в учебните програми, за увеличаване на научноизследователския потенциал и за усъвършенстване на уменията и знанията на преподавателите\", поясни тя. ", "date": "2019.09.13", "title": "МОН отпуска 40 млн. лв. за университетите"}
{"url": "https://www.actualno.com/europe/poslanikyt-na-sasht-mnogo-hora-s-kriminalno-minalo-sa-kandidati-za-deputati-v-kosovo-news_1375418.html", "text": "      Американският посланик в Косово Филип Коснет разкритикува политическите партии, защото в листите  с кандидати за депутати за следващите избори има хора с криминално минало.      На страницата си в Туитър посланикът написа, че гражданите не могат да считат за сериозни партии, които действат в разрез с декларативния ангажимент за върховенството на закона, предаде БГНЕС.   „Как гражданите могат да възприемат сериозно ангажимента на политическите партии към върховенството на закона, когато в списъците на много партии има лица с активни обвинения, с наказания за престъпления, като военни престъпления и нападения и с международни санкции за военни престъпления и корупция“, пише Коснет.\r\nСлед оставката на премиера Рамуш Харадинай през юли на 6 октомври ще се състоят предсрочните парламентарни избори в Косово. В изборите ще участват 21 политически субекта, чиито списъци се проверяват от Централната избирателна комисия.   ", "date": "2019.09.13", "title": "Посланикът на САЩ: Много хора с криминално минало са кандидати за депутати в Косово "}
