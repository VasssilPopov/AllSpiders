{"url": "https://www.actualno.com/varna/novata-uchebna-godina-zapochna-vyv-varna-news_1376081.html", "text": "      С празнични тържества, много настроение и танци, започна новата учебна година във варненските училища.      Както всяка година, ученици, родители и педагози се събраха в училищните дворове, където с националния химн и приемане на училищното знаме бе даден старт на тържествените церемонии.\r\nРазличното през тази година в морската ни столица бе, че почти всички родители и учители се обединиха около каузата \"Дарение вместо цвете\". Въпреки това, учениците не пропуснаха да подарят цветя в жест на уважение, а много родители пускаха дарения в поставените кутии на входа на всяко училище и детска градина. \r\nЕкипът на пожелава успешна и прекрасна учебна година на всички!   ", "date": "2019.09.16", "title": "Новата учебна година започна във Варна"}
{"url": "https://www.actualno.com/starazagora/s-mobilno-prilojenie-knsb-bori-sivija-sektor-news_1376128.html", "text": "      Мобилно приложение, разработено от Конфедерацията на независимите синдикати в 6 (КНСБ) за всички платформи за мобилни приложения в рамките на проект \"Активно гражданско участие за превенция и ограничаване на недекларираната заетост\", представиха днес в Стара Загора. На VOX КNSB работници и клиенти ще могат да подават не само сигнали срещу некоректни практики на работодатели и фирми, а и да споделят положителни практики за мястото, на което работят. Апликацията е безплатна услуга, с която се подава сигнал до КНСБ, а оттам и до държавните институции за нередности и позитивни примери но работното място, както и за лоши услуги или измами в търговски обекти. С данните на подалите сигналите ще разполагат единствено администраторите на синдиката, а анонимността им е гарантирана.      Приложението позволява подадените сигнали да стигат до широк кръг хора , да се споделят в социалните мрежи и да се проследява решението на проблема, информира Тодор Капитанов, национален секретар на КНСБ. Като гаранция за автентичността на сигналите може да се прилагат снимки, а приложението автоматично регистрира локацията им. Апликацията вече е свалена над 10 хиляди пъти и са подадени около 60 сигнала. Един от тях даже вече е разрешен - за неплатени заплати. След намесата на Главната инспекция по труда е констатирано нарушение и е направено предписание към работодателя да изплати възнагражденията. е проблем не само за икономиката на България, но на другите европейски страни. Все пак има тенденция на \"изсветляване\". Преди 10 години делът на \"сивата\" икономика у нас е бил 30%, а днес е 21 на сто, обяви вицепрезидентът на синдиката Пламен Нанков. В номинално изражение \"сивият\" у нас е в размер на 23 милиарда лева годишно при брутен вътрешен продукт за 2018 г. от почти 108 милиарда лева по текущи цени, уточни той. КНСБ от години се бори със \"сивия\" сектор, а в последната си инициатива \"Сивото убива\" се е фокусирала върху четирите сектора с най-голямо наличие на недеклариран труд -ремонт и поддръжка на моторни превозни средства, строителство, селско стопанство и лека промишленост. \r\nКампанията също е част от проекта \"Активно гражданско участие за превенция и ограничаване на недекларираната заетост\", който е финансиран от Оперативна програма \"Добро управление\" и се съфинансира от Европейския съюз чрез Европейския социален фонд. В нейните рамки чрез мобилни информационни центрове ще се се повишава обществената осведоменост и ще се насърчава гражданското участие в процесите и политиките за ограничаване и превенция на недекларираната заетост в България.   ", "date": "2019.09.16", "title": "С мобилно приложение КНСБ бори сивия сектор"}
{"url": "https://www.actualno.com/politics/komisijata-po-atestirane-odobri-ivan-geshev-news_1376147.html", "text": "      Комисията за атестиране и конкурси прие, че номинирания за главен прокурор и настоящ заместник на Сотир Цацаров - Иван Гешев притежава нужните професионални качества за заемане на поста.      Заседанието си комисията проведе съгласно чл. 173, ал. 9 от Закона за съдебната власт, като утре предстои това да се случи и в Етичната комисия, която да се произнесе по неговите етични качества. В заседанието на КАК - ПК участваха 10 от членовете на комисията.   Изводът в доклада на КАК - ПК е, че прокурор Иван Стоименов Гешев отговаря на изискването на разпоредбата на чл. 170, ал. 5 от ЗСВ за стаж по чл. 164, ал. 7 от ЗСВ за заемане на длъжността главен прокурор, и счита, че \"високият му професионализъм, както и стриктното изпълнение на служебните му задължения са допринесли за последователното му кариерно израстване в органите на съдебната власт\".\r\nВ доклада е описана кариерата на Гешев от завършването му на Академията на МВР, през помощник-следовател, редови прокурор, ръководител на спецпрокуратурата, до заместник-главен прокурор. Предоставена бе и статистика за работата му.  \"Въз основа на проверените документи и след анализ на данните, съдържащи се в достъпните и достоверни публични източници на информация, Комисията по атестирането и конкурсите към Прокурорската колегия на Висшия съдебен съвет, на основание чл. 7.2 и чл. 7.3 от Правилата, счита, че липсват данни, поставящи под съмнение притежаваните от прокурор Иван Стоименов Гешев високи професионални качества, както и че същият отговаря в пълнота на законовите изисквания за заемане на длъжността главен прокурор\", пишат от Комисията за атестиране и конкурси. ", "date": "2019.09.16", "title": "Комисията по атестиране одобри Иван Гешев"}
{"url": "https://www.actualno.com/plovdiv/nad-3000-pyrvoklasnici-trygnaha-na-uchilishte-v-plovdiv-i-oblastta-news_1376086.html", "text": "      68 хиляди ученици прекрачват прага на училищата тази година в Пловдив и областта. Малко над 3 хиляди от тях са първокласници.       Всички училища в град Пловдив са готови за учебната година. Ремонтите в 47 учебни заведения вече са приключили и няма да има проблем с материалната база, увериха от Регионалния инспекторат по образованието в Пловдив. Единствено в СУ „Любен Каравелов“ учениците ще продължат да учат в старата сграда, тъй като в новата все още има довършителни дейности.   В ОУ „Елин Пелин“ пък започват учебната година с изцяло нов кабинет. Той бе изграден по инициатива на родители и с подкрепата на местното кметство, като се намира в пристройката на бившата социална служба. От инспектората гарантират, че няма да има класна стая без учител и нявсякъде вече са попълнени липсващите бройки.     ", "date": "2019.09.16", "title": "Над 3000 първокласници тръгнаха на училище в Пловдив и областта"}
{"url": "https://www.actualno.com/europe/osnovnite-zadachi-na-zelenski-vryshtaneto-na-krim-i-mira-v-donbas-news_1376134.html", "text": "      Президентът на Украйна Владимир Зеленски заяви в понеделник, че все още счита мира в Донбас и връщането на Крим за свои основни задачи като държавен глава и няма намерение да се отказва от санкциите срещу Русия в това отношение, цитира думите му TACC.      \"Краят на войната и на окупацията на всички украински територии е основната ми мисия като президент на Украйна“, каза той след разговори с президента на Словакия Зузана Чапутова.\" И много разчитаме на вашата дипломатическа подкрепа, санкционния натиск на нашите партньори, включително Словакия.\"   „Това е необходимо не само за Украйна, но и за цяла Европа, която няма да се чувства сигурна, докато Русия пренебрегва международното право“, подчерта президентът на Украйна, предаде БГНЕС.\r\nЗеленски каза, че разчита на предстоящата среща на върха „Нормандска четворка“, на първо място, да реши въпроса за размяната на задържани лица в Донбас по формулата „всички за всички“, както и да постигне съгласие за пълното изтегляне на войските от линията на съприкосновение. Що се отнася до местните избори, те, каза той, са възможни само след изтеглянето на войските от \"окупираните територии\".  \"Основната задача на Норманската четворка не е да повдигне, а най-накрая да реши въпроса за размяната на затворници по формулата\" всички за всички \", каза той.\" Вторият въпрос е окончателното решение с изтеглянето на войските, първо в Золотой и Петровски, а след това при \"ясни условия на цялата територия. И трето. Ако обсъждаме местните избори във временно окупираните територии, трябва да разберем, че ще има ясни дати на изборите след изтеглянето на всички войски от там.\"\r\n\"Не знам дали можем да разрешим всичко това в една среща, но наистина искам\", продължи той. \"Нашите съветници са подготвили всичко това и очаквам, че след тази среща ще има нормален резултат.\"   Зеленски припомни, че последната среща на \"Нормандската четворка\" се проведе през октомври 2016 г. \"Очаквам, че в крайна сметка ще се състои нова среща,\" не можем да я чакаме от три до четири години, защото нашите войници умират всеки ден.\"     ", "date": "2019.09.16", "title": "Основните задачи на Зеленски - връщането на Крим и мира в Донбас "}
{"url": "https://www.actualno.com/ruse/na-mestnite-izbori-v-ruse-vmro-i-nfsb-shte-bydat-ekip-news_1376107.html", "text": "      Две от патриотичните партии - ВМРО и НФСБ в Русе ще бъдат заедно на местните избори на 27 октомври. Това съобщи пред журналисти депутатът от ВМРО Искрен Веселинов. На 16 септември е подписано споразумение между местните организации на двете политически партии за създаване на местна коалиция, която вече е регистрирана в Общинската избирателна комисия под името „Коалиция ВМРО – БНД, НФСБ“.      НФСБ ще има свои представители в листата за общински съветници, като ще подкрепи кандидата на ВМРО за кмет на крайдунавския град Галин Григоров, който е и областен управител. В по-големите села на община Русе ВМРО и НФСБ също ще застанат зад единна кандидатура.\r\n„Така ще се обедини патриотичният вот в Русе и ще се работи в синхрон за спечелване на кметското място, както и максимален брой места в Общинския съвет“, сподели Веселинов.\r\nВ същото време продължават номинациите за Гражданската квота в листите за общински съветници, като до момента са получени над 70 предложения. Съставът на листата ще бъде представен до 22 септември, като повече от 50% от местата ще бъдат за представителите на гражданската квота.   ", "date": "2019.09.16", "title": "На местните избори в Русе ВМРО и НФСБ ще бъдат екип"}
{"url": "https://www.actualno.com/society/karakachanov-razporedil-sym-obuchenite-za-ohrana-na-granicata-voenni-da-sa-v-gotovnost-news_1376176.html", "text": "      „Аз съм разпоредил модулите в Българската армия, които са обучени през последните две години и половина за охрана на границата и съдействат на „Гранична полиция“, да бъдат в готовност. Те са от различните бригади специални модули, които се изпращат на границата, като първоначално, още в рамките на 24 часа могат да бъдат изпратени 2200 човека веднага, включително с другите резерви, които може да изпратим. Ако стане сериозно, може да изпратим до 10 500 - 11 000 човека“. Това каза във Варна министърът на отбраната Красимир Каракачанов.      Според него заплахата на президента на Турция Ердоган към Европейския съюз да отвори границите си за бежанците, ако не получи още финансови компенсации, е сериозна. По тази причина, той е разпоредил да има готовност на мобилните части при евентуален бежански натиск, съобщи БНР.   Каракачанов каза още, че очаква да бъде приет законът за доброволната военна служба, който отдавна е готов. Що се отнася до наборната военна служба, военният министър смята, че е удачно да се възстанови за срок от 6-7 месеца, тъй като при евентуална криза, младите българи  биха били просто пушечно месо, защото им липсва подготовка. Каракачанов предлага и увеличаване на часовете по военна подготовка в училищата. ", "date": "2019.09.16", "title": "Каракачанов: Разпоредил съм обучените за охрана на границата военни да са в готовност "}
{"url": "https://www.actualno.com/society/otnemane-na-predimstvo-na-korteja-na-nso-osnovna-versija-za-katastrofata-s-karajancheva-news_1376189.html", "text": "      Отнемане на предимство на автомобила на НСО е основната версия, по която работят разследващите след катастрофата с шефа на парламента Цвета Караянчева. Според пътни експерти нараняванията на Караянчева показват, че тя се е возила в автомобила без колан, съобщи NOVA.      Бързата и професионална реакция на шофьора на Националната служба за охрана е причина да не се стигне до по-сериозен инцидент, смята бившият шеф на службата Димитър Владимиров. „Шофьорът е един от най-добрите в НСО. Назначен е през 2003 година, още по мое време, минал е през всички стадии, возил е председатели на парламента, депутати, министри и според мен това е оказало голяма и ключова роля да не се получи челен сблъсък”, поясни той.   Владимиров твърди, че вината е ясна. И е на жената зад волана на другия автомобил. „Тя изведнъж изскача от завой и навлиза с колата си. Не може да даде обяснение защо й е поднесла колата и е навлязла в насрещната лента”, поясни Владимиров. „Когато настъпват такива тежки ПТП-та, налице е човешка грешка. Убеден съм, че в този случай има повече от една човешка грешка”, смята Богдан Милчев, от Института за пътна безопасност.\r\nПътните експерти смятат, че външни фактори са допринесли за катастрофата. По думите на Владимир Тодоров от Асоциацията на пострадалите при катастрофи самият път е бил посипан с пясък. Нараняването на Цвета Караянчева пък, според експертите, показва, че тя е пътувала без обезопасителен колан.   ", "date": "2019.09.16", "title": "Отнемане на предимство на кортежа на НСО - основна версия за катастрофата с Караянчева"}
{"url": "https://www.actualno.com/crime/postojanen-arest-za-myja-ubil-prijatelkata-si-v-glodjevo-news_1376149.html", "text": "      Окръжният съд в Русе остави за постоянно в ареста 27-годишния П.М., обвинен за убийство, съобщиха от Съдебната палата в крайдунавския град. Тежкото престъпление бе извършено на 13 септември т.г. в град Глоджево, припомня .      При битов скандал младежът нанесъл прободни рани на 22-годишната си приятелка, с която живеел на семейни начала, на 45-годишната й майка и на 44-годишния й баща. Тримата бяха откарани в русенската болница в критично състояние, като по-късно в същия ден момичето почина.   От съда информираха, че за това престъпление е предвидено наказание от 15 до 20 години затвор, доживотен затвор или доживотен затвор без замяна. Определението на съда може да бъде обжалвано в тридневен срок. ", "date": "2019.09.16", "title": "Постоянен арест за мъжа, убил приятелката си в Глоджево"}
{"url": "https://www.actualno.com/showbusiness/kijra-najtli-rodi-vtoroto-si-dete-news_1376138.html", "text": "      Кийра Найтли е станала майка за втори път. 34-годишната актриса е запазила в тайна раждането и все още не се знае точната дата, както и пола на бебето.      За щастливото събитие се разбра, след като Найтли и бившият член на британската рок група Klaxons Джеймс Райтън, които са женени от 2013, вече са родители на момиченце - 3-годишната Еди.    Преди време британската актриса описа раждането като \"бойно поле\" и сподели, че според нея жените не трябва да крият болката си. . Само признавам, че липсата на сън, хормоналните промени, промяната в отношенията със съпруга ми, са неща, които ме карат да се чувствам сякаш се провалям ежедневно. Трябва да си напомням, че не съм се провалила, че правя каквото мога, но не е лесно\", каза тя в интервю за сп. \"Баланс\". ", "date": "2019.09.16", "title": "Кийра Найтли роди второто си дете"}
{"url": "https://www.actualno.com/analysis/doklad-razhodite-za-otbrana-na-es-sa-prekaleno-malki-za-ambiciite-mu-news_1375931.html", "text": "      Целта на ЕС да увеличи разходите за отбрана до 22,5 милиарда евро през следващото десетилетие не е достатъчна за амбициите му в сектора. Това посочва Европейската сметна палата в своя годишен преглед на документа за сътрудничество и политика в областта на , пише базираното в Брюксел издание EURACTIV, цитирано от агенция \"Фокус\".      Ако ЕС се опита да се защити без помощ от големия си съюзник в НАТО, Съединените щати, „се смята, че ще е необходима инвестиция от няколкостотин милиарда евро, за да се преодолее текущата пропаст във възможностите“, се подчертава в доклада. „Значимите и некоординирани съкращения в бюджетите за отбрана на държавите членки, заедно с недостатъчните инвестиции, се отразиха върху военните им способности“, коментират експертите.\r\nДжухан Pартс, бивш естонски премиер, който е член на Европейската сметна палата, на която е възложено да контролира разходите на ЕС, нарече несъответствието между амбициите и предлаганите ресурси „огромно“. Той каза пред AFP, че “пълномащабното военно планиране (от ЕС) е дублиране на НАТО”, но отбеляза, че това е проблем за политиците, а не за одиторите.   Въпреки това Рартс изтъкна, че членът на НАТО Великобритания представлява около една четвърт от общите разходи за отбрана на страните членки на ЕС - понастоящем основната национална военна сила на ЕС, заедно с Франция - напуска блока и това трябва да накара да се замислят онези, които искат да преодолеят разликата между разходите и стратегическите цели.  „Ако много голям член с огромен военен бюджет и сили напусне ЕС, тогава тази разлика ще стане още по-голяма“, каза той. „Ако сега говорим за „стратегическа автономия“ и това несъответствие (в ресурсите), тогава, ако най-големият (военен) член напуска, стратегическата автономия става още по-нереалистична“, отбеляза Джухан Рартс.\r\nЕвропа, особено Франция, все повече гледа на създаването на обща способност за отбрана със „стратегическа автономия“, която да съпътства икономическата ѝ тежест на световната сцена.\r\nЕто защо за бюджетния цикъл на Блока за 2021-2027 г., той възнамерява да увеличи разходите за отбрана 700%, от 2,8 милиарда евро през настоящия многогодишен цикъл.       Но има опасения, подчертани в доклада, че инициативата ще се припокрива с много от това, което прави НАТО. Всички, освен пет от настоящите страни членки на ЕС, са в НАТО. Докладът отбелязва, че страните от ЕС не споделят общо схващане за заплаха или визия от какво точно трябва да се състои отбраната или дори правила за ангажиране.\r\nНякои държави членки, например, „са склонни да се съсредоточават върху териториалната защита , отправени от Русия, докато други са по-ориентирани към предизвикателствата за сигурността, възникващи от Северна Африка или Близкия изток“. В резултат на това подходът на ЕС към отбраната е „неясен“.\r\nС новата Европейска комисия и неотдавнашното създаване на ДГ „Отбранителна промишленост и космос“ ЕС цели да се справи с раздробената отбранителна индустрия на блока и да внесе настоящите отбранителни инициативи като постоянно структурирано сътрудничество на ЕС (PESCO), което все още не е създадено във Фонда за европейска отбрана и възможен единен щаб на ЕС за военни операции под ръководството на Комисията.\r\nЕдин от инструментите, Европейският фонд за отбрана, който е предназначен да подпомага финансово европейските проекти за научни изследвания и развойна дейност в целия Блок, трябва да започне работа след приключване на преговорите за бюджета на ЕС до края на тази или началото на следващата година. ", "date": "2019.09.16", "title": "Доклад: Разходите за отбрана на ЕС са прекалено малки за амбициите му"}
{"url": "https://www.actualno.com/society/shefyt-na-bnr-poluchava-nad-8200-leva-poveche-ot-premiera-news_1376170.html", "text": "      Светослав Костов е получил през август заплата от 8209 лева, а през юли заплащането му е било малко по-скромно - 7800 лева, съобщава . Оказва се, че генералният директор на Българско национално радио, който зае поста на 2 юли тази година, на практика е по-високо платен от министър-председателя и президента на България.      Данните бяха предоставени на медията неофициално от източници от парламента. По закон, гласуван от депутатите, генералният директор на БНР трябва да получава колкото председател на комисия. С днешна дата тя е близо 5000 лв. Бойко Борисов получава 5900 лв., заплатата на президента надхвърля 7600 лв.   Според договора, който Костов сключва със СЕМ за възлагане на управление на БНР, той има право и на допълнително месечно възнаграждение, не по-голямо от 40% от основната му заплата. Тази надбавка си я пише той самият като генерален директор. Ако решението на Управителния съвет на БНР от понеделник сутрин за 25% увеличение на заплатите касае и ръководния екип, то Светослав Костов ще се радва на заплата от 10 261 лв. Шефът на радиото така и не успя да обясни пред Съвета за електронни медии кой е виновен за спирането на “Хоризонт” в петък от 6 ч до 11 ч сутринта. Проблем с оптичния кабел, който пренася данни, е довел до замлъкването на програмата, каза той вчера. На изслушването му пред СЕМ бяха поканени и представители на Комисията за регулиране на съобщенията (КРС).\r\n“На 11 септември заради множество констатирани от директора на дирекция “Техника” проблеми в БНР за осигуряване на нормалното приемане не само на “Хоризонт”, но и на различните програми, се реши да бъде извършена профилактика в БНР”, обясни Костов пред съвета. По думите му планови профилактики се залагат в началото на годината. Проверка показала, че такива не са правени от години. “И може би всичко това е довело до проблемите. Но е ясно, че има чисто технически проблем”, уточни Костов. “Има информация за профилактика на предавателите в същия ден на три места на обекти на НУРТС - в Белоградчик, Тръщеник и Ивайловград. Всички материали, които са събрани след проверката, предоставихме на прокуратурата”, каза шефът на КРС Иван Димитров.  “Дължим корекция - говорим за спиране на сигнала, подаван от БНР към предавателите. Никой не е спирал предавателите”, допълни Константин Тилев, член на КРС. “Как така се случи, че един вътрешен за радиото човек на 70-ия ден от своето управление предизвика протест не за какво да е, не за заплати, а за защита свободата на словото\", попита председателката на СЕМ София Владимирова. “Значи остава загадка кой взе решението за безпрецедентното спиране на програма “Хоризонт”, каза тя.\r\nСЕМ ще представи своето становище за спирането на “Хоризонт” най-вероятно в сряда, а вчера прати отговор на прокуратурата, която в края на миналата седмица изиска проверка от съвета в срок от три дни. Заместник-главният прокурор Иван Гешев увери, че до края на седмицата ще има резултати. От вчера сутринта “Хоризонт” има и нов временно изпълняваш длъжността програмен директор - дългогодишният кореспондент на БНР в Скопие Мартин Минков.    ", "date": "2019.09.16", "title": "Шефът на БНР получава над 8200 лева - повече от премиера"}
{"url": "https://www.actualno.com/music/sled-trigodishna-bitka-rod-stuart-prebori-raka-news_1376159.html", "text": "      Род Стюарт е в ремисия, след като в продължение на три години се бореше с рак на простатата. Това заяви самият певец пред Контактмюзик, предава .      74-годишният музикант бил диагностициран със заболяването през февруари 2016 година след рутинен медицински преглед. Той взе участие в благотворително събитие за събиране на средства в полза на борбата с рака на простатата в Съри, Англия, заедно с членовете на бившата си група \"Фейсис\" Кени Джоунс и Рони Ууд.   \"Лекари ми поставиха диагноза рак на простатата\", каза изпълнителят на хита \"Maggie may\". \"Болестта бе в ранен стадий. Борих с рака на простатата и съм щастлив, че Господ бдеше над мен\", допълва Род Стюарт.\r\nСър Род, който има 8 деца, е в ремисия от месец юли. Певецът окуражи и други мъже да минават рутинни медицински прегледи за ранно откриване на болестта.   ", "date": "2019.09.16", "title": "След тригодишна битка: Род Стюарт пребори рака"}
{"url": "https://www.actualno.com/crime/jena-zagina-na-pytja-ruse-bjala-news_1376190.html", "text": "      Жена загина при катастрофа на пътя Русе-Бяла, преди разклона за село Иваново, съобщиха от МВР. Сигнал за инцидента е подаден малко след 18,20 часа. На място са изпратени екипи на полицията и на Спешна помощ.      По първоначална информация лек автомобил, пътуващ в посока Русе, е навлязъл в лентата за насрещно движение и се е блъснал в камион. При удара на място е загинала шофьорът на колата. Движението в района е затруднено и се регулира в едната лента от екип на полицията. Предстои оглед и изясняване на причините за инцидента.   Според статистиката на областната дирекция на МВР натовареният път Русе-Бяла, наричан от русенци \"път-убиец\", е участъкът в региона с най-тежки катастрофи. ", "date": "2019.09.16", "title": "Жена загина на пътя Русе - Бяла"}
{"url": "https://www.actualno.com/balkani/do-6-godini-zatvor-za-zabavena-danychna-deklaracija-obmisljat-v-rumynija-news_1376199.html", "text": "      Румънският министър на финансите Еуджен Теодорович предлага наказание със затвор за онези, които не плащат навреме данъците и осигуровките си, съобщи в. “Гъндул”.      Теодорович е внесъл в Сената проектозакон, който предвижда от 1 до 6 години затвор за невнасяне в предвидения от закона 30-дневен срок на дължимите суми, включително здравни и пенсионни осигуровки, данък върху доходите, данъци от наеми и т.н. Затвор от 2 до 7 години се предвижда в случай на укриване на източници на доходи или облагаемо имущество, подаване на неверни данъчни или митнически декларации и други.    ", "date": "2019.09.16", "title": "До 6 години затвор за забавена данъчна декларация обмислят в Румъния "}
{"url": "https://www.actualno.com/education/novi-uchebnici-i-uchebni-programi-za-uchenicite-ot-4-ti-i-10-ti-klas-news_1376202.html", "text": "      Новата учебна година започва с промени. Нови учебници и нови учебни програми влизат в сила за учениците от 4-ти и 10-ти клас, съобщава Nova.      Промяна има и в изпитите на четвъртокласниците в края на годината. От тях отпадат тези по \"Човекът и природата\" и \"Човекът и обществото\". Остават само тестовете по български и математика.   За първи път се въвежда и външно оценяване за учениците от 10-ти клас. Изпитите за тях ще са по български и по математика, а тестът по дигитални компетентности ще е по желание. ", "date": "2019.09.16", "title": "Нови учебници и учебни програми за учениците от 4-ти и 10-ти клас"}
{"url": "https://www.actualno.com/dobrich/tyrjestveno-otkriha-novata-uchebna-godina-v-kavarna-news_1376104.html", "text": "      Първият учебен ден в училищата на територията на община Каварна премина тържествено. Сто първокласници прекрачиха прага на класните си стаи. В поздрава си към ученици, учители и родители кметът Нина Ставрева посочи: „Това е денят, в който всички ние се прекланяме пред духовното огнище на българина – Училището, което винаги е било и ще бъде един неизчерпаем източник на познания, сила и авторитет“.       В тържествата се включиха и бивши ученици на ПЗГ „Климент Арк. Тимирязев“, които за пръв път са прекрачили прага на училището преди 60 години, съобщават от морската община. Бившите възпитаници на школото си спомниха щастливите години в класните стаи, формирали ги като достойни хора.   ", "date": "2019.09.16", "title": "Тържествено откриха новата учебна година в Каварна"}
{"url": "https://www.actualno.com/asia/14-g-zatvor-za-poljak-osyden-za-shpionaj-v-rusija-news_1375995.html", "text": "      Върховният съд на Русия потвърди 14-годишна присъда за полски гражданин, осъден за шпионаж, съобщи службата за сигурност ФСБ.      След закрит процес московски съд през юни призна Мариан Раджайевски за виновен в опит за получаване на военна информация, включваща руски \"държавни тайни\".   ФСБ заяви, че той се е опитал да се сдобие с \"секретни компоненти на руските системи за противовъздушна отбрана С-300\".\r\nРаджайевски е бил арестуван, докато се е опитвал да приключи сделката, казват от службата.  ФСБ обвини мъжа, че действал \"в интерес на полска организация, която е водещ доставчик на (полските) национални въоръжени и специални сили\".\r\nРаджайевски е роден през 1977 г. и е директор на транспортна фирма, регистрирана в град Бялисток, североизточна Полша.   Присъдите за шпионаж  в Русия се увеличиха през последните години. Много от тях са свързани с Украйна, но случаите, касаещи Полша и балтийските държави, не са рядкост, пише БГНЕС    През април Русия осъди пенсионирания служител на норвежката гранична охрана Фроде Берг на 14 години затвор по обвинения в шпионаж. ", "date": "2019.09.16", "title": "14 г. затвор за поляк, осъден за шпионаж в Русия"}
{"url": "https://www.actualno.com/showbusiness/nova-gola-snimka-na-nikol-shercinger-vzrivi-mrejata-news_1376018.html", "text": "             След като в началото на годината бе публикувано на музикалната изпълнителка заедно с дългогодишния ѝ приятел Люис Хамилтън, този път хакерите проникнаха в официалния профил на Шерцингер в социалната мрежа Instagram.   В профила на Шерцингер се появи чисто гола снимка, която обаче бързо бе изтрита от нейното Instagram Story. За момента няма реакция от страна на Шерцингер относно хакерската атака срещу нея.    ", "date": "2019.09.16", "title": "Нова ГОЛА СНИМКА на Никол Шерцингер взриви мрежата"}
{"url": "https://www.actualno.com/society/novinite-naj-vajnoto-za-denja-16-septemvri-news_1376142.html", "text": "      Редакционният екип на ви представя най-важните новини за изминалия ден, 16 септември.       Генералния директор на БНР Светослав Костов е категоричен, че няма цензура в националното радио, безпрецедентното спиране на програма \"Хоризонт\" в петък, 13 септември e била заради профилактика.   Светослав Костов е получил през август заплата от 8209 лева, а през юли заплащането му е било малко по-скромно - 7800 лева, съобщава 24 часа. Премиерът Бойко Борисов видя саботаж срещу правителството в случая със скандала \"БНР\", с изтичането на данни от НАП и последния срив в Агенцията по вписванията. Коментарът му дойде от Пещера, където той откри новия завод на „Биовет Пещера”.     Свободата на словото е в основата на демокрацията. Това е фундаментална ценност. Очевидно в България е в криза. Това коментира президентът Румен Радев по повод протеста пред БНР заради свалянето от ефир на журналистката Силвия Великова, предаде репортер на БГНЕС. Днес се проведе първата комисия на Прокурорската колегия на ВСС. Както е известно - единственият кандидат за главен прокурор - Иван Гешев, се появи лично в залата, за да изслуша заседанието на комисията, която се излъчваше онлайн на официалния сайт на Висшия съдебен съвет.    Пет институции провериха строежите на връх Перелик, изпълнявани от „Перелик инфраструктурна компания“ АД. За тях сигнализира Татяна Фачикова – заместник-кмет на Смолян в първите години на демокрацията. \"Нямаме учителски протест, това са групи, които протестираха срещу Стратегията за детето - няколко учители, които никога не са ходили на обходи. Много жалко, че това беше подкрепено от опозицията, което прави акцията и политическа”. Това каза в интервю за Нова телевизия министърът на образованието Красимир Вълчев. Стартира новата учебна година. Тази година 16-ти септември ще е празничен за 2400 училища в страната. Над 60 000 са първолаците, които за първи път ще прекрачат прага на класните стаи. Общо учениците в страната пък са над 700 000. След като европейските лидери все по-ясно намекват, че за бързо членство в ЕС за Западните Балкани въобще не може и да става дума, се появиха спекулации, че други глобални сили могат да преосмислят стратегиите си в региона. Заради дългогодишните си връзки с Балканите и богатия си опит с намеса в делата им, Русия събужда определен страх у Запада. Учителите в Германия са едни от най-добре платените в Европа. В самата държава обаче техните доходи не са от най-високите. По колко получава един учител? И от какво зависи заплатата му?, разказва Deutsche Welle. ", "date": "2019.09.16", "title": "Новините: Най-важното за деня, 16 септември"}
{"url": "https://www.actualno.com/volleyball/francija-nanese-pyrva-zaguba-na-bylgarija-na-evrovolej-2019-news_1376188.html", "text": "       записа първа загуба в мач в груповата фаза на Евроволей 2019.   \"Лъвовете\" паднаха с 3:0 (19:25, 21:25, 14:25) от Франция, като през  целия двубой класата на френския тим се оказа непреодолима за нашия тим.      Най-резултатен за нашия тим бе Цветан Соколов с 10 точки, като бе единственият с двуцифрен актив. 8 точки добави Тодор Скримов, а за Франция Жулиен Линеел бе над всички с 18 точки   Преди това националите ни бяха записали 3 победи - над Гърция,  Румъния и Португалия, класирайки се вече за 1/8-финалите на  първенството. От груповата фаза им остава да изиграят още един мач -  срещу Италия утре. .    ПРЕДИ ДВУБОЯ Досега националите ни изиграха три  мача и записаха 3 победи - над  Гърция, Румъния и Португалия. Това  класира тима ни на осминафиналите на  първенството. От груповата фаза  остава да се изиграе още един мач -  срещу Италия на 17 септември.   Отборът на Франция също е без грешка, записвайки 3 чисти победи с по  3:0 над Румъния, Гърция и Португалия и е лидер в Група А.  Националите  ни вече записаха една победа над “петлите” през 2019 година в турнира на  Лигата на нациите, където България спечели с 3:2 гейма. Победа за  нашите момчета в днешната среща ще осигури на практика по-лек съперник  на националите за 1/8-финалите от турнира.     ", "date": "2019.09.16", "title": "Франция нанесе първа загуба на България на Евроволей 2019"}
{"url": "https://www.actualno.com/society/proverjavat-avtobusite-prevozvashti-uchenici-news_1376065.html", "text": "      По разпореждане на министъра на транспорта, информационните технологии и съобщенията Росен Желязков от 1 до 27 септември Изпълнителна агенция \"Автомобилна администрация\" проверява фирмите, извършващи превоз на деца и ученици.      След началото на учебната година инспекторите на Автомобилна администрация, съвместно с МВР, започват проверки на автобусите, превозващи деца и ученици.   Началото на кампанията ще бъде дадено утре, 17 септември 2019 г., от 8.00 часа пред френското училище „Виктор Юго“, комплекс Макси, бул. „Симеоновско шосе“ 110. ", "date": "2019.09.16", "title": "Проверяват автобусите, превозващи ученици"}
{"url": "https://www.actualno.com/crime/28-godishen-zaplashi-i-reketira-vyzrastno-semejstvo-vze-im-2-800-lv-news_1375869.html", "text": "       28-годишен рекетирал старци в Златитрап. Преди около две години мъжът и още трима негови приятели пристигнали в къщата на семейството възрастни. Те обяснили на хората от Златитрап, че майстор, който преди дни им ремонтирал покрива, ги изпратил, за да вземат забравена от него ножица. Първоначално 78-годишната жена и съпругът й на 80 г. не искали да ги пускат в двора, но след като станал скандал, те се уплашили и се съгласили. Мъжът си показал и личната карта, след което жената му разрешила да вземе ножицата.      Тогава той се качил на покрива. Там намерил ножицата, започнал да я размахва и в това време да разваля подредените керемиди, както и да дърпа улуците. Възрастните хора го молели да не руши покрива, но мъжът не се спрял и дори повикал двама от придружаващите го, които отишли при него и започнали да правят същото. След около два часа тримата слезли от покрива и заявили, че  семейството им дължи 3 800 лева за работата.     Жената казала, че нямат толкова пари. Тогава мъжът и още двама от приятелите му тръгнали към нея и й се разкрещяли да дава парите. \"Ще те удуша, ще те заколя, ако не ги дадеш, ще те утрепя“, заплашвал рекетьорът. Той бутал жената и се заканвал. Възрастните хора се уплашили и предали наличните в дома им 2 800 лева, които били спестявали няколко  години. Мъжът продължил да иска още пари, но като разбрал, че нямат, си тръгнал с другите трима мъже.\r\nПо-късно 28-годишният извършител бил заловен и спрямо него е взета мярка за неотклонение „задържане под стража“. Сега срещу него е повдигнато и обвинение от Районна прокуратура-Пловдив за това, че е отнел чужди движими вещи - парична сума в размер на 2 800 лева от владението на другиго, с намерение противозаконно да ги присвои, като е употребил за това сила и заплашване. Мъжът е осъждан и преди. Предстои Районен съд-Пловдив да насрочи заседание по делото.   ", "date": "2019.09.16", "title": "28-годишен заплаши и рекетира възрастно семейство, взе им 2 800 лв."}
{"url": "https://www.actualno.com/politics/taneva-izplati-li-sme-blizo-5-mln-lv-za-dezinfekcija-na-lichni-stopanstva-news_1376079.html", "text": "      Близо 5 милиона лева  са изплатени за почистване и дезинфекция на личните стопанства, в които се отглеждат домашни свине. Болестта  Африканска чума по свинете е причинила депопулация с около 20% на домашните животни. Това каза в Стара Загора министърът на земеделието Десислава Танева, предаде кореспондентът на БГНЕС.      Танева  допълни че стопаните, които искат да отглеждат домашни свине, ще бъдат информирани как да го правят, защото ако има следващо заболяване, те ще получат пазарно обезщетение на засегнатите животни.   Земеделският министър присъства на откриването на новата академична година в Тракийския университет в Стара Загора.\r\n„Ние имаме положителни тенденции, изключително намален интензитет на болестта. На практика от 1 август до ден днешен има открити само нови 6 огнища, от които само едно е в индустриална ферма. Засегнати са малко над 130 000 животни общо\", заяви Танева. \"Важно е как продължаваме напред. В този смисъл са важни дейностите, които са планирани и които са стартирани да се извършват – започваме от определянето на нови мерки за биосигурност в трите категории стопанства, в които могат да се отглеждат домашни свине\", посочи още министърката.   ", "date": "2019.09.16", "title": "Танева: Изплати ли сме близо 5 млн. лв. за дезинфекция на лични стопанства"}
{"url": "https://www.actualno.com/asia/husitite-zaplashiha-s-novi-udari-po-sauditska-arabija-news_1376077.html", "text": "      Бунтовниците от йеменското движение „Ансар Аллах“ (хуситите) предупредиха чужденците и компаниите на петролните обекти в Саудитска Арабия, че в бъдеще ще има нови удари по саудитска територия. Това предаде Анадолската агенция, цитирана от \"Фокус\".      „Призоваваме компаниите и специалистите, които сътрудничат с компания Saudi Aramco, да напуснат нефтените обекти в Кралството. Ние може да нанесем нов удар във всеки един момент“, се казва в съобщението на специалния представител на хуситите Яхия Сери. Той съобщава още, че съботните удари по два петролни обекта на Saudi Aramco са нанесени чрез „нови и съвременни ударни дронове“.   Саудитските власти не обвиниха нито една конкретна група за атентатите, но бунтовниците от Йемен поеха отговорността за атаката. Хуситите обявиха, че са използвали 10 безпилотни летящи апарата за нападението.     ", "date": "2019.09.16", "title": "Хуситите заплашиха с нови удари по Саудитска Арабия"}
{"url": "https://www.actualno.com/curious/dneven-horoskop-za-17-septemvri-news_1376078.html", "text": "       Овен       Това е ден, в който ще може да постигнете чудеса. Трябва само да сте напълно праволинейни и да не се отклонявате със странични дейности от основните. Телец Днес ще сте господар на деня си. Каквото ви се иска - това може да правите. По някакъв начин ще избягате от светлината на прожекторите.   Близнаци Днес ще имате свободата сами да решите с какво да се заемете. Тъй като ще ви върви като по вода може да отменете някои от по-сложните задачи. Рак     Това е ден, който може да допринесе за по-доброто ви финансово състояние. Бъдете настоятелни при постигането на целите, които сте набелязали. Лъв    Това е добър ден за връщане на дългове. Също така може да се заемете с разчистване на дома или работното ви място от излишни вещи. Дева Съзнанието ви днес ще е насочено към любовните въпроси. Ще имате способността да взимате верни и разумни решения, неподвластни на емоциите.   Везни Може да се каже, че това е вашият ден. Действайте смело и безкомпромисно, дори в сфери, в които не сте се чувствали много сигурни.    Скорпион Очаква ви успешен ден. Сега вашите идеи ще бъдат приети благосклонно. Не се колебайте да давате предложения. Стрелец Денят очертава неясни планове. Проверявайте всичко, което правите по няколко пъти. Избягвайте поемането на инициатива. Козирог    Днес смело може да си намисляте желания. Каквото не си пожелаете - това няма да се сбъдне. Вечерта не забравяйте да се почерпите. Водолей Днес емоциите ви ще се опитат да вземат връх. Опитайте се да останете преди всичко разумни и да не предриемате действия, предизвикани от чувствата ви. Риби Този вторник не искайте прекалено много. Както от себе си, така и от другите. Умереността ще е думата на деня. ", "date": "2019.09.16", "title": "Дневен хороскоп за 17 септември"}
{"url": "https://www.actualno.com/curious/cvetna-sofija-news_1374956.html", "text": "      За едни градът е ясна подредба, инфраструктура, условия за работа, възможности за кариера. Няма спор. Особено любимата столица. Това, което често обаче забравяме, е обстоятелството, че винаги живеем в пълнокръвната лайфстайл междина, която води към златното правило, че \"светът е бизнес, а животът - изкуство\". Затова нека опитаме друга дефиниция за град: той е съвкупността от спомени, мечти и онези отдавна чакани съобщения \"ще бъда на ъгъла на...\".      Затова решихме да погледнем на столицата през маршрути, с които не се стига от едно място до друго, а от една история към друга. Но този път през вдъхновяваща призма на очилата Polaroid: непреходната технология, която Едуин Ланд патентова още през 1929-та година и вече 90 години създава едновременно мекота на светлината, увеличен контраст и онази увереност, че може да погледнеш с любов към слънцето без окото ти да бъде сполетяно от съдбата на крилатия Икар. Слънчевите очила те предизвикват да излезеш извън зоната си на комфорт, да погледнеш на живота от нов ъгъл и да откриеш нови по-вълнуващи неща, отвъд досега видяното и преживяното. Ето кои открихме ние в нашата фоторазходка из цветна София.     Нека безпаметната ти лятна върволица от вечери там не те лъже, че нещо се променя. Всъщност пред \"Кристал\" върви една и съща вечна нощ, която само сменя персонажите, поколенията, разговорите, китарите. И колкото и да се променяш, порастваш, в момента, в който отвориш първото кенче си пак оня младеж, който беше на 17, когато дойде за пръв път. Това ти е кристално ясно.\r\nЗатова и когато минаваш денем и ти е едно непреходно край нея, може да я видиш приятно потъмнена с Polaroid, за да си припомниш за всеки един миг, прекаран там.      Нека сме наясно: има два вида пърформанси наоколо. Единият е официалният и със звездите от Народния театър. Другият - кипежът на фонтаните и градският живот около емблематичната сграда. Идеалното място да редуваш ролята си на актьор и публика, защото животът, както знаем от Шекспир, е сцена: сцена е не само дъсченият подиум в храма на Мелпомена, а пейките, стълбичките пред сградата, постоянните шах двубои, неделните пикници. Универсално място и универсален визуален код през тъмните очила.     Повече от 100 години дистанция във времето и запазен спомен от онази епоха, когато първата столична бохема започва да използва мястото за хубави неща. Е, тогава е добре да знаеш, че ти си наследникът на цялата работа и трябва да продължиш традицията: бъди бохемски отговорен към миналото, но пък може да си малко по-иновативен - след време ще подражават на теб.   София щеше да е твърде разпиляна без чувството за сигурност, с което златният купол на \"Свети Александър Невски\" дарява всеки минувач. За града тя е като Атлас, който държи небето в гръцката митология. Ти не се протягай към толкова вечни неща - по-големи са от всички нас. Но пък ние може да ги видим цветно: остава ни това удоволствие.    Този кадър сме го правили в една събота рано сутрин, затова не ни издавай, че се центрирахме на самата улица. Но пък щом НАТФИЗ е разположен тъкмо на нея, значи вдъхновението и музите имат твърде общо с градската среда. Но ти това го знаеш - остана само да го проявиш през нова бленда. ", "date": "2019.09.16", "title": "Цветна София"}
{"url": "https://www.actualno.com/pernik/kyde-e-direktoryt-na-riosv-pernik-dokato-jazovir-pchelina-e-pred-ekokatastrofa-news_1376123.html", "text": "      Директорът на РИОСВ - Перник Пламен Ангелов явно има по-важна задача от това да установи източника на замърсяване на язовир \"Пчелина\" - сериозен проблем, за който .      Според източници на сайта  , в които водата със сигурност е от тази в един от най-живописните български язовири.   Друг обезспокоителен факт е този, че досега директорът на РИОСВ - нито в писмена, нито в говорима форма, относно с . Ангелов, \"кавалерски\" е натоварил с тежката задача неговият заместник - Анелия Дренска, която е началник на отдел в РИОСВ и е принудена всеки ден да и какво се случва с водоема. \r\nДори мнения на специалисти в тази област от ранга на - основателят на риболовен клуб „Сдружение Балканка“ и - хидробиолог (ихтиолог) в Националния природонаучен музей към БАН, не успяха да провокират Ангелов да вземе отношение по проблема.  Така, в усилията си да стигнат до някакво решение на проблема, от организират пресконференция, която ще се проведе на На нея са поканени представители на всички държавни институции, които са пряко отговорни за , която застрашава язовир \"Пчелина\".\r\nПо време на събитието ще бъдат изнесени много факти, ще бъдат показани множество снимки, видеа и документи, които доказват мащаба на проблема в язовир \"Пчелина\". Организаторите се надяват, че след тяхното разгласяване от страна на медиите, г-н Пламен Ангелов ще прекъсне отпуската си и най-накрая ще свърши това, за което е сложен на този пост. ", "date": "2019.09.16", "title": "Къде е директорът на РИОСВ - Перник докато язовир \"Пчелина\" е пред екокатастрофа?"}
{"url": "https://www.actualno.com/asia/rojak-pcheli-blokira-samolet-na-letishte-za-tri-chasa-news_1376080.html", "text": "      Полет на Еър Индия се забави с три часа и половина заради рояк пчели. Те накацали по прозореца на пилотската кабина, а след това \"атакували\" и наземните служители, които се опитвали да ги отстранят.      Инцидентът се случил в неделя, час преди машината да излети от Колката до Агартала със 136 пътници на борда. Сред пострадалите от закаснението бил и министърът на информацията на Бангладеш, който се връщал от визита в страната.   Наземният екип на летището се опитал да изгони насекомите, което ги разгневило още повече. След като не успели да изгонят пчелите с чистачките на самолета, те  преминали към \"план Б\" - използвали вода под налягане и така отмили натрапниците. Битката на противопожарните инсталации с упоритите пчели продължила близо час, съобщава БГНЕС. ", "date": "2019.09.16", "title": "Рояк пчели блокира самолет на летище за три часа "}
{"url": "https://www.actualno.com/society/martin-minkov-e-novijat-direktor-na-horizont-news_1376085.html", "text": "      Програма \"Хоризонт\" има нов и.д. директор – досегашният програмен директор на БНР Мартин Минков,  съобщи ръководителят на на националното радио Светослав Костов.      Днес той бе изслушан от СЕМ поради скандала от миналата седмица когато дългогодишният водещ и съдебен репортер Силвия Великова бе свалена от ефир, а след това и цялата замлъкна неочаквано за няколко часа.   Решението за Великова първо беше обяснено с разминаване в длъжностната ѝ характеристика, а след това от радиото официално обявиха, че по определени отразявани теми е липсвал плурализъм. Спирането на излъчването именно по времето, в което се излъчва воденият от нея сутрешен блок, пък беше оправдано с профилактика, припомня bTV.\r\nСлучилото се доведе до безпрецедентен протест на журналисти в подкрепа на Силвия Великова и даже на реакция на премиера Бойко Борисов, който лично изиска ситуацията да бъде изяснена. Междувременно КРС, СЕМ и прокуратурата започнаха проверка заради спирането на \"Хоризонт\". Така, буквално след ден на поста, Николай Кръстев подаде оставка като директор на \"Хоризонт\".  Мартин Минков е с 40-годишен стаж предимно в БНР, дългогодишен кореспондент на радиото в Скопие, като има и управленски опит – бил е зам.-директор през 1997 г., директор на радио \"Експрес\" и директор на Радио Бургас. От 2016 г. е програмен директор на БНР. ", "date": "2019.09.16", "title": "Мартин Минков е новият директор на \"Хоризонт\""}
{"url": "https://www.actualno.com/asia/tajvan-skysa-otnoshenija-sys-solomonovite-ostrovi-news_1376069.html", "text": "      Тайван прекрати отношенията си със Соломоновите острови, след като стана известно, че тази тихооеканска държава е решила да пренасочи дипломатическите си отношения към Китай.  Тайпе определи това решение като „будещо изключително съжаление“.      \"Кабинетът на правителството на Соломоновите острови реши да пренасочи дипломатическите си отношения към Китайската народна република\", заяви външният министър Джоузеф Ву на пресконференция в Тайпе.\r\n\"Правителството обявява незабавно прекратяването на дипломатическите отношения със Соломоновите острови\", добави той.\r\nТози ход е поредният дипломатически удар за Тайван, който вижда няколкото си останали съюзници все повече привличани от Пекин.     Само 16 държави все още дипломатически признават острова над Пекин.\r\nТайван е фактически суверенна държава от края на гражданската война през 1949 г., но Китай все още разглежда острова като своя територия и се ангажира да го завземе - принудително, ако е необходимо.\r\nПрез десетилетията, когато икономическата и военната мощ на Китай нараства, десетки страни, включително САЩ и повечето западни държави, преминаха към признание към Пекин.    През последните няколко години само няколко страни остават лоялни към Тайван, в най-голямата си част намиращи се в Латинска Америка и Тихия океан. ", "date": "2019.09.16", "title": "Тайван скъса отношения със Соломоновите острови "}
{"url": "https://www.actualno.com/society/skandal-v-sem-svetoslav-kostov-otreche-da-ima-cenzura-v-bnr-i-otbjagna-kup-vajni-vyprosi-news_1376101.html", "text": "      Генералния директор на БНР Светослав Костов е категоричен, че няма цензура в националното радио, безпрецедентното в петък, 13 септември e била заради профилактика.      \"При мен постъпи на 11 септември заявление с искане за профилактика от директора на дирекция \"Техника\", посочи в кратко експозе Светослав Костов на изричното питане на председателя на СЕМ София Владимирова за спреният сигнал на програмата.\r\nПо думите му досега в радиото не е провеждана редовна годишна профилактика и така се натрупали проблеми, чието решение не търпяло отлагане. Той не конкретизира какви са те, тъй като не били в неговата експертиза.\r\nНа изслушването присъстваха и представители на КРС, които изрично уточниха, че са спирани не предаватели, а сигналът от БНР към предавателите.  След експозето изслушването продължи с въпроси от членовете на СЕМ, трима от които гласуваха за избора на Светослав Костов през юни. Четирима от тях - без Галя Георгиева, която не участва в изслушването - зададоха остри въпроси.\r\nПърва се включи Ивелина Димитрова, която запита защо се е стигнало до тази ситуация и упражнява ли се натиск в БНР. \"Не, няма цензура. Не, не е сменен ресорът /на - б.р./, заяви Костов по повод решенията на новоназначения в четвъртък и.ф. шеф на \"Хоризонт\" Николай Кръстев /той подаде оставка на следващия ден - б.р./.     Във всички ресори без един БНР има поне по двама репортери\", добави той.   \" Когато г-н Николай Кръстев реши, че може да направи така, че програмата да работи по-добре с някои решения, обсъдени и коментирани, веднага се появиха обвинения в цензура и уволнения\" , каза генералният директор.\r\nОще по-остра в изказването си бе Розита Еленова.\r\n\"Г-н Костов, бих искала да Ви върна в реалността и да Ви кажа, че проблем в БНР има . Страхувам се, че неглижирате този наш разговор. Вашето експозе беше изключително кратко и семпло. Вие нарушихте комуникацията си с прекия си регулатор , с КРС и със служителите. Аз съм гласувала за Вас, така както и за предходния генерален директор.\r\nИскала съм и неговата оставка точно заради влошената работна среда. Ние нямаме яснота какво се случва с \"Хоризонт\". Ние не трябва да се информираме от публикации. Не Ви задавам въпрос, а изисквам да знам какво се е случило.\"   \"В момента \"Хоризонт\" се - досега програмен директорЧ, каза в отговор Светослав Костов. По думите му Минков е опитен професионалист и ще се справи със сложния период около местните избори.   Нормално е по технически въпроси директорът на дирекция \"Техника\" да е по-запознат от мен. Когато г-н Пламен Костов е решил да се направи, няма как да не се съглася с него. Не виждам голямата драма. Не е решено на 12-и или на 13-и септември.\r\nРешено е два дни по-рано. Пропуск е, че не сме уведомили СЕМ и КРС. Г-н Пламен Костов се надяваше да решим проблема, но изглежда не са решени, все още ги има, повтори отново тезата си Светослав Костов. Защо бе сменен шефът на \"Хоризонт\"? \"Ивайло Савов неколкократно ми е споделял, че започва да се изморява, че не е убеден, че точно тия избори ще успее да ги проведе както трябва. Не съм чул от него дума в последните дни срещу мен и радиото и \"Хоризонт\", което считам за изключително достойна постъпка\", каза още Светослав Костов.\r\nБетина Жотева попита защо не е ползван резервен вариант за препращане на сигнала до кулата. Има три начина за пренос на сигнала. освен оптичния кабел, има и друг, а третият вариант е радиорелейна връзка. И трите ли не работеха, попита тя, и защо работеше програма \"Хоризонт\", а програма \"Христо Ботев\" работеше?   Костов отново отговори, че не е инженер и не може да даде по-конкретен отговор . Чисто технически не мога да отговоря, каза той.\r\nПредседателят на СЕМ София Владимирова също изрази неудовлетвореност от това, че няма отговор на въпроса какво се е случило. \"Ще чакам становището на прокуратурата и да мине проверката\", каза тя.\r\n\"Как така се случи, че един вътрешен за радиото човек на 70-ия ден от своето управление предизвика протест не за какво да е, не за заплати, а за защита свободата на словото\", добави Владимирова.\r\n\"Значи остава загадка кой взе решението за безпрецедентното спиране на програма \"Хоризонт \", обобщи тя.\r\n\"Не знам дали забелязвате, че от едната страна на протестиращите е един и същи човек, който през определен брой години се чувства засегнат \", заяви на свой ред Костов. ", "date": "2019.09.16", "title": "Скандал в СЕМ: Светослав Костов отрече да има цензура в БНР и отбягна куп важни въпроси"}
{"url": "https://www.actualno.com/asia/iran-zadyrja-nov-tanker-za-kontrabanda-na-gorivo-news_1376090.html", "text": "      Иранската Революционна гвардия взе под контрол плавателен съд в Персийския залив за предполагаема контрабанда на 250 000 литра дизелово гориво към Обединените арабски емирства, съобщи в понеделник агенция ISNA, цитирана от БГНЕС.      \"Той беше задържан близо до иранския остров Голям Тунб  в Персийския залив ... екипажът беше предаден на законните власти в южната провинция Хормозган\", съобщи ISNA, без да уточнява националностите на членовете на екипажа.   Операцията съвпадна с повишеното международно напрежение след нападение през уикенда срещу големи нефтени инсталации в Саудитска Арабия, дългогодишен враг на Техеран.\r\nОтговорността за атаката бе поета от подкрепяното от Иран бунтовническо движение на хуситите, но Съединените щати обвиниха самия Иран за стореното. Иран отрича обвинението.  Иран, който има едни от най-ниските  цени на горивата в света поради сериозните субсидии и падането на националната си валута, се бори с масова контрабанда на горива по суша в съседни страни и по море до арабските държави от Персийския залив.\r\nИран засили борбата си с контрабандата на гориво по-рано този месец. Тогава бреговата охрана  залови кораб за контрабанда на гориво в Персийския залив и задържаха 12-те му членове на екипажа, които са филипинци.    ", "date": "2019.09.16", "title": "Иран задържа нов танкер за контрабанда на гориво "}
{"url": "https://www.actualno.com/sciencelogy/a1-organizira-pyrvija-5g-final-po-counter-strikego-po-vreme-na-aniventure-comic-con-2019-news_1376119.html", "text": "             А1 организира първите финали в България по състезателен гейминг на мрежа. На 14 и 15 септември компанията пусна 5G мрежа за изложението , което се проведе в Inter Expo Center. Тя беше използвана за провеждането на първия 5G финал по Counter-Strike:GO, част от собствената гейминг лига на компанията – . 5G беше достъпна за потребителите на изложението с помощта на 5G смартфони, осигурени от А1. По време на A1 Gaming League се проведоха и демонстративни мачове на 5G между победителите по Clash Royale и Brawl Stars от лигата и влогъра .\r\nПрез 2018 година A1 обяви развитието на електронните спортове за свой приоритет за България и стартира свой гейминг шампионат – A1 Gaming League. Той включва онлайн турнири през уикендите, офлайн турнири през цялата година и голям финал по време на Aniventure Comic Con, което на практика превръща състезанието в първата състезателна гейминг лига в България. Този уикенд първите Гранд финали на отборите и индивидуалните състезатели изправиха един срещу друг най-добрите играчи по CS:GO, League of Legends, FIFA, Clash Royale и Hearthstone.\r\nЕлектронните спортове привличат все повече фенове, а геймингът има специфични изисквания за мрежовата свързаност. Поради тази причина възможността за висока скорост на предаване на данни и ниско времезакъснение, което се предлага от 5G, е изключително подходящо за гейминга и електронните спортове.  Counter-Strike:GO е една от най-популярните игри в своя жанр и една от най-оспорваните на A1 Gaming League. Тя изисква изключително ниска латентност на връзката и поради тази причина А1 избра да тества възможностите на 5G именно с нея. На финала се срещнаха два от най-добрите отбора и преки конкуренти през последната година – „Fate” и „Bpro”. Въпреки че са преки конкуренти на всички местни и международни турнири, двата екипа решиха да изпробват 5G мрежата на А1, като създадат нови състави с членове и от двата отбора. , коментираха от отбора победител на 5G финала по Counter-Strike:GO след неговия край. , коментира Красимир Петров, директор „Конвергентна мрежа и услуги” в А1 България.    A1 започна първа изпитанията на 5G в България, като пусна работеща 5G базова станция на 1 юли в НДК. По време на Aniventure Comic Con А1 изпробва приложението на 5G за гейминг с ниското времезакъснение на мрежата. Компанията ще продължи с тестовете на 5G през следващите месеци и ще инвестира в развитието на съществуващата си 4G мрежа, която ще послужи за основа за бързото пускане на 5G в България.    ", "date": "2019.09.16", "title": "А1 организира първия 5G финал по Counter-Strike:GO по време на Aniventure Comic Con 2019"}
{"url": "https://www.actualno.com/cinema/novijat-film-na-marius-kurkinski-otkriva-kinomanija-2019-news_1376102.html", "text": "       Тазгодишното издание на Киномания ще стартира на 14 ноември в зала 1 с прожекция на филма \"Засукан свят\" с режисьор Мариус Куркински – екранизация по едноименния разказ от сборника \"Диви разкази\" на големия български писател Николай Хайтов . Филмовата панорама ще се проведе между 14 и 28 ноември, а акцентите в програмата са повече от любопитни.      Киномания 2019 ще предложи на своята публика наполовина повече емоции с първото издание на Танц Филм Фест , който предшества фестивала, затова и наричаме това издание 33 ½. Специално внимание обръщаме на 50-годишнината на един от знаковите български режисьори и актьори Мариус Куркински и на 100 години от рождението на Николай Хайтов. Тази година организаторите провеждат специална кампания \"Гледай\", инспирирана от откриващия филм \"Засукан свят\", с която целят  чрез цитати от филма и разказа, както и загадъчни визии с очите на актьорите, да привлекат вниманието на аудиторията.  Да гледаме с отворени сетива, да гледаме през очите на другия и да се вглеждаме повече в детайлите са само част от посланията на откриващия филм. А киноизкуството е онзи магичен обектив, през който гледаме една история, а виждаме себе си, убедени са от екипа на Киномания.\r\n\"Засукан свят\" е нов български игрален филм по произведение на класически български писател, но тук важно е да се подчертае и самооценката на автора. За себе си мога да кажа, че се подписвам и заставам зад филма с цялото си сърце и ценностите, които нося\", сподели Мариус Куркински на днешната пресконференция.  Лентата е с впечатляващ актьорски състав, който включва: Мариус Куркински, Камен Донев, Ана Пападопулу, Виктория Колева, Вяра Коларова, Велислав Павлов, Димитър Николов, София Бобчева и Димитър Рачков. Зрителите на откриващата прожекция в Киномания (14 ноември, зала 1) ще имат възможността да проследят съдбата на Милю – малкият човек, който в целия си живот се бори със засукания свят, в който живее, и накрая в миг на просветление осъзнава – \"Не може то тъй, приискало му се на някого да мре. Път трябвало да се измине! Вяра да се трупа! Живот да се изживее!\".\r\nСред акцентите в програмата на 33 ½ издание на Киномания, е и \"Нарисувай ми тъга\" – вечер на Тео Ушев. На 17 ноември от 19:00 ч. в зала 1 на НДК ще станем свидетели на две събития – българската премиера и единствена прожекция на филма на Тео Ушев \"Физика на тъгата\" по едноименния роман на Георги Господинов. Филмът имаше преди седмица своята световна премиера на фестивала в Торонто, а вчера беше отличен със специална награда в категория \"Късометражно кино\" от престижния международен фестивал. За най-новия си филм Ушев казва, че не следва стриктно сюжета на книгата, не е филм-биография, а филм-лабиринт, капсула на времето, в която са събрани обекти, случки, спомени, мелодии. Филм за носталгията, пропилените шансове и неслучилите се мечти на цяло едно поколение, премерен през личния разказ.\r\nДругото събитие, с което ще започне вечерта, озаглавена \"Нарисувай ми тъга\", е музикално-визуалният спектакъл \"Четирите годишни времена\" на Вивалди . Проектът е реализиран от Токийския университет на изкуствата, като визуалните картини на четирите годишни времена са дело на четирима художници от Естония, Япония, Русия и България в лицето на Тео Ушев. Музикалното изпълнение на живо в зала 1 на НДК ще бъде на Quatro ансамбъл със солист Иван Пенчев.     ", "date": "2019.09.16", "title": "Новият филм на Мариус Куркински открива Киномания 2019"}
{"url": "https://www.actualno.com/politics/radev-dyrjavata-se-upravljava-prez-telefon-news_1375980.html", "text": "      Свободата на словото е в основата на демокрацията. Това е фундаментална ценност. Очевидно в България е в криза. Това коментира президентът Румен Радев по повод протеста пред БНР заради свалянето от ефир на журналистката , предаде репортер на БГНЕС.      Държавният глава напомни, че ефирът на общественото радио не е спирал дори по време на война. През миналата седмица на медията спря за \"техническа профилактика\" за няколко часа.   \"Този казус отново потвърждава въпроса кой и как управлява обществените медии. Очевидно държавата се управлява чрез нечий телефон, а не през институциите каквато е нормалната европейска практика. И мисля, че на това нещо е крайно време да се сложи край\", коментира Румен Радев.\r\nНеговата препоръка е разследващите и директорът на БНР да излязат, да обявят истинските мотиви, \"защото става въпрос за обществена медия, а не за частна\".  \"Според мен има лъч надежда и той е в поведението и реакцията на журналистите в БНР, които дадоха пример как се отстоява достойнство, свобода на словото и професионални стандарти\", каза държавният глава.\r\nПрезидентът също не даде категоричен коментар дали ще наложи вето, ако бъде избран Иван Гешев за главен прокурор. \"Конституцията ясно показва кога и как се произнася президентът\", отговори Радев.   \"Ако е неговият телефон разбирам. Може би знае. Защото това беше саботаж на правителството, срещу правителството. Срещу свободата на медиите в лицето на Силвия Великова, която лично защитих. Сигурен съм, че тя знае, че не само правителството, а и ние като партия нямаме участие. Чист саботаж. И затова се надявам прокурорите в рамките на днешния – утрешния ден да приключат цялата тази работа\", заяви от своя страна премиерът Бойко Борисов в отговор на президентските думи, че държавата се управлява по телефона.     ", "date": "2019.09.16", "title": "Радев: Държавата се управлява през телефон"}
{"url": "https://www.actualno.com/balkani/v-atina-sa-atakuvani-ofisi-na-nova-demokracija-i-banki-news_1376011.html", "text": "      В четири различни атински квартала за по-малко от половин час неизвестни лица нападнаха и нанесоха щети на два офиса на управляващата партия Нова демокрация и два банкови клона.      Гръцката полиция е задържала 25 души.   От Нова демокрация заявиха в изявление, че за пети път в рамките на няколко дни нейни офиси биват взети на мушка.  Това нямало да сплаши партията и тя ще продължи да реализира плановете си.\r\nСтава дума за още по-решителна борба срещу беззаконието, за да се подсили чувството за сигурност навсякъде, заявиха от  гръцката управляваща партия.   ", "date": "2019.09.16", "title": "В Атина са атакувани офиси на Нова демокрация и банки "}
{"url": "https://www.actualno.com/plovdiv/myj-ubi-svoj-sysed-sled-skandal-za-parkomjasto-news_1375867.html", "text": "      Пловдивският апелативен съд потвърди определение на Окръжен съд–Стара Загора, с което  за втори път е оставена в сила най-тежката мярка за неотклонение „задържане под стража“ спрямо 46-годишен мъж от Казанлък.        Двамата не били в добри отношения. Според свидетели, на 04.07.19 г. вечерта, между тях възникнал скандал за паркомясто пред блока. Малко след извършеното , обвиняемият бил заварен от свидетели да се опитва да помогне на пострадалия, който лежал на земята. Въпреки операцията, която му била извършена, мъжът починал в болница. Апелативните съдии прецениха, че от събраните до момента доказателства, съдебно-медицинската експертиза и разпитите на свидетели може да се направи обосновано предположение за съпричастност на 46-годишния казанлъклия към деянието, в което е обвинен.   Той е с чисто съдебно минало, но има едно отправено от органите на МВР предупреждение при предишен скандал. Магистратите са преценили, че съществува висока обществена опасност на дееца и тя интензивно се засилва, предвид съдържащото се в протокола за разпит на двама от свидетелите. Затова съдът прие, че съществува реална опасност обвиняемият да се укрие и да извърши ново престъпление. Определението на Апелативния съд е окончателно. ", "date": "2019.09.16", "title": "Мъж уби свой съсед след скандал за паркомясто"}
{"url": "https://www.actualno.com/plovdiv/pyrvijat-zvynec-bi-v-55-plovdivski-uchilishta-news_1376022.html", "text": "      Традиционното начало на учебната година, настъпило днес с един ден по-късно, наложи промяна в някои сценарии. Например в песничката \"Пак е 15-ти септември\" датата бе сменена в движение на 16-ти, но това не се отрази на цялостната атмосфера. Учудени, засмени и разплакани първокласници, спретнато облечени в униформи тийнейджъри, родители, които опитват да запечатат всеки миг от деня на снимка, развълнувани учители, не смогващи да поберат всички букети.       Ако в САЩ всяко училище започва учебната година на своя си дата и това минава някак делнично, то българската традиция първият учебен ден да се превръща в празник, остава и носи емоции. 3057 са първокласниците в Пловдив тази година, общо на училище от днес тръгват над 68 000 ученици от  І до ХІІ клас. В 19 паралелки в Пловдив и областта ще се провежда дуално обучение- наред с уроците, учениците ще усвояват знания и умения и в реална работна среда. По една паралелка в седем пловдивски училища пък раниците отпадат- децата ще работят с устройства Chromebook, свързани в системата на G Suite на Google. Устройството представлява преносим компютър, специално създаден за училища, които работят с облачна платформа в създаден от самите тях клас-room. То е портал към цялата база данни генерирана от училището и от учениците в облак, като всички могат да взаимодействат с нея директно през устройството. \r\nТържествата в училищните дворове днес бяха многолюдни, а сред гостите бе зам. министъра на труда и социалната политика Зорница Русинова, която поздрави учениците и учителите в СОУ \" Димитър Матевски\".    Своя поздрав към децата днес поднесоха и автопревозвачите в Градския транспорт, които возиха всички ученици безплатно. ", "date": "2019.09.16", "title": "Първият звънец би в 55 пловдивски училища"}
{"url": "https://www.actualno.com/politics/desni-i-centristi-syshto-podkrepiha-manolova-za-kmet-news_1376041.html", "text": "      Платформа за гражданско управление на София сключи гражданският кандидат за столичен кмет Мая Манолова с подкрепящите я партии и формации от десния и дясно-центристкия спектър. Целта на платформата, предложена от \" България на гражданите\", \"Земеделски народен съюз\", сдружение \"Път на младите\" и НДСВ е да гарантира, че бъдещият кмет на Столична община ще прилага политики, от значение за хората с дясно-центристко мислене.      „Това са актуализирани политики, които включваме в своите програми – например дигитализацията на столична община е ключова политика и в следващия мандат всички услуги, които предоставя общината на гражданите трябва да бъдат дигитализирани и всеки да може от мобилния си телефон да получи услуга или подаде сигнал4, посочи при подписването Димитър Делчев, лидер на ДБГ. Той изтъкна, че в документа е силно застъпено противодействието на корупцията.   „Нагледахме се на ремонти на ремонти на ремонтите, закупуване на пейки по 1000 лева и кошчета по 400 лева, заизрежда той и добави, че ДБГ предлагат да се премахнат дискриминационните условия, препятстващи участието на микро- и малки предприятия в обществени поръчки. Ключово място в платформата имат и околовръстното шосе, чистотата, здравето, посочи още той. „Заедно с партиите смятаме да регистрираме листа за общински съветници, която да бъде гръбнакът за тази платформа“, заяви още Делчев.\r\nРумен Йончев от \"Земеделски народен съюз\" убедено заяви, че Манолова като кмет на София няма да бъде сама, няма да бъде без общински съветници и без подкрепа, няма да бъде изправена през ос от леви и десни. Като аргумент той изтъкна, че част от заложените мерки в платформата присъстват в нейната платформа за тези избори, както и че никой не може да отрече успешния й опит като омбудсман да работи за хората. „Манолова е доказала, че го прави. Никога не е стояла далеч, независимо от различните платформи, в които се е изявявала в политическата си кариера“, отбеляза той. Йончев е категоричен, че целта управлението да се върне обратно към хората е постижима. „Ще се опитаме да подберем хора, които да реализират тези задачи в Столичния общински съвет. Това е съвсем по силата на групата ни и с подкрепата на реалните действия на бъдещия кмет те ще станат част от управлението на столична община“, увери той.  Станимир Илчев от НДСВ намери прилика в днешната ситуацията с предстоящите местни избори и тази от времето на присъединяването ни към ЕС в 2007 г. и три години преди това – към НАТО. \"Тогава беше променена парадигмата на страната, сега сме на път да променим парадигмата за управление на София“, заяви той. По думите му, „това се налага от обективната картина на столичния град. София вече е мегаполис и набъбва без никакво усилие от страна на столичното управление да управлява този процес. Функция на този недъг на досегашното управление са всекидневните колизии за паркоместа, заради презастрояване, заради фините прахови частици“.\r\nИлчев е категоричен: „Движи ни надеждата за промяна, затова подкрепяме Мая Манолова“. Той определи ситуацията като голям шанс и също увери, че Манолова няма да страда от изолация в голямата столична община. „Тя има симпатизанти, които ще са близки до нейния стил, което ще умножи сегашния капацитет на Мая Манолова“, добави той.\r\nАнна Вилфан от сдружение „Път на младите“ от името на своите съмишленици категорично заяви: „Искаме чиста и зелена София, която да бъде европейска столица. Манолова е кандидатът, който освен мечта има и план за реализирането на тази мета“.       При подписването на документа Манолова изтъкна, че ще работи с инициативните комитети на Обединена София срещу презастрояването и за шанс на междублоковите пространства, застрашени от багери и намерения за строителство. „Моята кауза е София и целта на програмата ми е да начертаем конкретни мерки за постигане на добро управление – управление със и за гражданите, със и за столичани, защото управлението на София, особено през последните 10 години не е добро, въпреки огромните средства от бюджета, София не чист и подреден град“, заяви Манолова.\r\nТя е категорична, че в София парите на гражданите не се харчат ефективно, както и че има проблем с модела, по който се управлява града. „Подкрепата на гражданските организации леви и десни е с тази цел – общи усилия за промяна на този модел“, коментира сключването на документа Манолова.\r\nТя уточни, че го подписва защото основните политики, заложени в платформата присъстват в проекта на програмата, която пише с гражданите на София. „Програмата, която пишем с гражданите е насочена към почтена и светла София, което означава публично, прозрачно управление с гражданите, електронизация на процесите в столична община, едно гише, което всеки столичанин да носи в джоба си, пълна публичност и прозрачност при провеждане на  обществените поръчки чрез електронни търгове“, уточни Манолова.\r\nТя е решена това да бъде концепцията за умен град, каквато трябва да стане София през следващите 1 – 2 кметски мандата. Манолова отбеляза още, че възнамерява с екипа си да върне Витоша отново на столичани като бъде осигурен достъп на столичани до това богатство. Нейният план за развитие на града включва осигуряване на детски градини за всяко дете, възможности за достоен живот на възрастните и шанс за бързо започване на бизнес и развитие на младите столичани, изтъкна още тя и подчерта, че има много съвпадения в предлаганите политики мерки от политическите формации в дясно-центристкия спектър.\r\n„Те са ми възложили не условия, не абстрактни политики, а конкретен план за работа – това означава много работа, която ще започнем от първия ден в столична община“, увери гражданският кандидат за столичен кмет.    ", "date": "2019.09.16", "title": "Десни и центристи също подкрепиха Манолова за кмет"}
{"url": "https://www.actualno.com/games/specheli-dvojna-pokana-za-eros-ramacoti-news_1376051.html", "text": "       Ерос Рамацоти се завръща в България, като част от световното си турне \"Vita ce n'è\". 55-годишният италиански певец ще изнесе концерт на 3 октомври в зала \"Арена Армеец\" и обещава невероятно шоу.      И тъй като той знае как да радва феновете си, ви даваме възможност да станете част от този зрелищен спектакъл. Ние от аctualno.com ви подаряваме двойна покана. Може да участвате в играта ни до 23.09.2019 г., включително. Победителят ще бъде избран на лотариен принцип и ще бъде обявен в сайта actualno.com на 24.09.2019.      ", "date": "2019.09.16", "title": "Спечели двойна покана за Ерос Рамацоти"}
{"url": "https://www.actualno.com/balkani/protestirashti-studenti-blokirat-belgradskija-universitet-news_1376030.html", "text": "      Студентите от протеста „1 на 5 милиона“, които блокират сградата на ректората на Белградския университет (БУ) за четвърти ден, днес не допуснаха работещите да влязат в сградата.      Студентите казали, че няма да се проведат \"каквито и да било преговори за влизане на служители\", докато ректоратът на БУ не заяви, че \"осъжда нападението срещу ректората от активистите на управляващата Сръбска прогресивна партия (СПП), които нападнаха студентите”.   Пред ректората са преподаватели, дошли да подкрепят студентите, ректорът на БУ Иванка Попович, както и лидерът на Демократическата партия (ДП) Зоран Лутовац, вицепрезидентът на Партията на свободата и справедливостта (ПСС) Мариника Тепич.\r\nРекторът на БУ Иванка Попович заяви днес, че представителите на ректората са готови да разговарят открито със студентите от  „1 от 5 милиона“ и че очакват известна толерантност от тяхна страна и че трябва да се постигне компромис.  Попович каза, че има някои \"безотговорни твърдения\", че водата и електричеството могат да бъдат прекъснати, което според нея \"със сигурност няма да се случи\".\r\nТя определи исканията на студентите като \"малко разводнени\" и че младежите \"разбират ситуацията по един начин\". „Ние като отговорни университетски ръководители не можем да се изразяваме толкова свободно, колкото очакват от нас. Трябва да сме отговорни в изявленията си “, каза Попович.   Причините за блокадата, казаха студентите, са многобройни: безотговорното поведение на властите (водено от министъра на образованието Младен Шарчевич) към образованието,  а основната причина за блокадата е \"изплагиатствания докторат на министъра на финансите Синиша Мали и искането ректоратът да изпрати официално искане до министър-председателя Ана Брнабич да освободи Мали.    По повод действията на студентите президентът Александър Вучич каза вчера, че няма да има намесата, която искат. ", "date": "2019.09.16", "title": "Протестиращи студенти блокират Белградския университет "}
{"url": "https://www.actualno.com/music/njama-po-velik-lajv-dens-spektakyl-v-sveta-v-momenta-news_1376034.html", "text": "               което ще връхлети зала Арена Армеец  , ще преживеят всички български фенове на най-култовото електронно дуо в света в софийската арена в уречената дата. споделят британските музикални критици виждането си относно новото No Geography Tour, което иконичните музиканти представиха като хедлайнери на най-мащабния и престижен музикален фестивал в Европа - Гластънбъри, Великобритания.   , който акомпанира музикалния сетлист, е причина The Chemical Brothers да заемат достойното си място на хедлайнери на най-квалитетните музикални формуми в цял свят. В рамките на No Geography Tour ще станем и гигантски  роботи, които стрелят с лазерни пушки докато звучи хипнотизиращия \"Hoops\". По време на грандиозния No Geography Tour ще станем свидетели и на невиждани до този момент огромни човешки холограми, порой от лазери, формирани в зрелищни 3D мапинги и какво ли още не!      The Chemical Brothers, Том Роуландс и Ед Саймъндс, се събират в Манчестър през 1989 г. Те постигат световна слава, когато вторият им албум Dig Your Own Hole оглавява британските класации през 1997 г. Само в Обединеното Кралство музикантите бележат 6 първи места с албумите си и 13 топ 20 сингли, между които и две първи места.\r\nОсвен новия си албум No Geography музикантите ще представят пред българска публика и най-обичаните си композиции от цялата си дискография като Hey Girl Hey Boy, Block Rockin’ Beats, Galvanize и много други\r\nЦялата сценична техника ще пътува до Арена Армеец от Великобритания в 7 ТИР- а, тъй като няма как да бъдат набавени нейни аналози у нас като качество и ефекти.     До грандиозния спектакъл The Chemical Brothers залата в Арена Армеец, която ще бъде лимитирана до точно 9500 места, по изискване на мениджмънта на електронните величия остава по-малко от месец! Организаторите съветват всички желаещи да преживеят това аудио-визуално зрелище да закупят своите билети още сега, тъй като интересът към събитието е огромен и се очаква публика не само от България, а и от съседните балкански държави.   Билети за концерта н The Chemical Brothers все още могат да се закупят на цени както следва: 69, 79, 89 и ВИП места от 100 лв. Билетите са продажба Facebook събитието следете -     ", "date": "2019.09.16", "title": "Няма по-велик лайв денс спектакъл в света в момента!"}
{"url": "https://www.actualno.com/asia/porednata-sreshta-na-vyrha-za-sirija-shte-tyrsi-izhod-ot-krizata-news_1376036.html", "text": "      Лидерите на Русия, Иран и Турция Владимир Путин, Хасан Роухани и Реджеп Таийп Ердоган ще обсъдят на 16 септември ситуацията в Идлиб и Североизточна Сирия, както и процеса на политическо разрешаване на сирийския конфликт. Тристранната среща на върха ще се проведе в Анкара. Предишния път подобно събитие в турската столица се проведе в президентския дворец в квартал Бештепе. Според кабинета на президента на Турция обаче този път срещата ще се проведе в историческия дворец Чанкая, който преди това е бил резиденция на турския премиер, както и на президента на републиката до 2014 г., отбелязва ТАСС, цитирана от агенция \"Фокус\".      Тристранната среща в Анкара ще бъде пета между президентите на страните гаранти на астанинския процес. Първата среща на върха на Руската федерация, Иран и Турция за Сирия се проведе през ноември 2017 г. в Сочи. Според резултатите от нея държавните глави заявиха, че създаването на зони на деескалация в Сирия не трябва да подкопават териториалната цялост и да нарушават суверенитета на страната, а също така призоваха сирийското правителство и опозиционните сили да участват в Конгреса на националния диалог на Сирия (идеята беше изразена от руския президент Владимир Путин през октомври 2017 г. на Валдайския форум). След това президентите на трите държави проведоха преговори за разрешаване на сирийския конфликт в Анкара (през април 2018 г.), Техеран (през септември 2018 г.) и Сочи (през февруари 2019 г.).\r\nКакто заяви пред репортерите помощникът на руския президент Юрий Ушаков, по време на срещата в Анкара „лидерите ще обсъдят и въпроси, свързани с напредването на политическия процес, който сирийците провеждат с помощта на ООН“. Представителят на Кремъл добави, че „важна стъпка по този път ще бъде завършването на процеса на формиране и стартирането на Конституционния комитет“. Освен това Путин, Роухани и Ердоган ще обсъдят хуманитарната ситуация, въпросите за подпомагане на бежанците, възстановяване на основна инфраструктура в Сирия и продължаване на хуманитарното разминиране. Предвижда се след разговорите държавните глави да приемат съвместно изявление и да се обърнат към представители на медиите.      Според помощника на президента срещата на върха Русия-Иран-Турция ще бъде предшествана от отделни двустранни срещи между Путин и неговите турски и ирански колеги, по време на които също ще бъдат засегнати някои аспекти, свързани с разрешаването на сирийския конфликт.\r\nКонкретно, отбеляза Ушаков, се планира в разговор с президента на Иран „освен „сверяване на часовниците“ за Сирия, да се засегнат и някои въпроси от двустранното сътрудничество и естествено да се обсъди ситуацията около Съвместния всеобхватен план за действие (СВПД) по иранската ядрена програма“.\r\nПутин и Ердоган от своя страна ще обсъдят въпросите около военно-техническото сътрудничество между Русия и Турция. Говорейки за дневния ред на тази среща, Ушаков припомни, че „тези дни завърши трансферът на оборудване и имущество, свързани с ракетните системи С-400 „Триумф“. Той също не изключи президентите на Русия и Турция да обсъждат други въпроси, свързани с новите договори за доставка на руско оръжие.        Москва разчита, че срещата на върха за Сирия в Анкара ще отвори пътя за провеждане на среща в истанбулския формат с участието на Русия, Германия, Турция и Франция.\r\n„Можем да кажем, че тристранната среща може да открие пътя и за друга среща, вече в истанбулския формат, с участието на Меркел и Макрон. Но все още е рано да говорим за това“, отбеляза Ушаков.\r\nМиналата седмица турският президент Ердоган също обяви възможността за провеждане на нова среща на върха на Русия, Германия, Турция и Франция относно разрешаването на сирийския конфликт в републиката през октомври. Според него сред темите на очакваната октомврийска четиристранна среща са ситуацията в Идлиб и положението с бежанците.\r\nМеждувременно през юли официалният представител на президента на Турция Ибрахим Калън обяви, че четиристранната среща на върха в Истанбул за Сирия ще се проведе преди Общото събрание на ООН, чиято редовна сесия ще бъде открита на 17 септември. Общият дебат ще започне на 24 септември.   Предишната среща на върха за Сирия в истанбулски формат се проведе през октомври 2018 г. Участниците в срещата потвърдиха, че подкрепят политическо и дипломатическо решение на кризата. Лидерите на квартета призоваха за увеличаване на хуманитарната помощ за сирийците и възстановяване на унищожената инфраструктура. ", "date": "2019.09.16", "title": "Поредната среща на върха за Сирия ще търси изход от кризата"}
{"url": "https://www.actualno.com/health/zashto-chajat-ot-lipa-e-tolkova-polezen-news_1375981.html", "text": "             В научната медицина се използват цветя от два вида липа - дребнолистна и широколистна. Тези две растения са много сходни, но имат отличителни ботанически характеристики. В същото време химичният им състав е сходен.    Липата цъфти в месец юли, а широколистните цъфтят по-рано от дребнолистните и в продължение на 2 седмици. Липовите цветове се събират само, когато е сухо времето и при пълен разцвет. Важно е да внимавате, защото трудолюбивите пчели също обичат липите. За да избегнете ухапвания, преди да отрежете желаната част от растението, уверете се, че върху него няма пчела.  Ако пропуснете времето и някои от цветчетата, вече са прецъфтели, лесно ще се разпаднат, при изсушаване. Ароматните съцветия се събират на букетчета и се завързват на проветриво място. Може да се сушат и разпръснати на хартия.\r\nСлед изсъхване липовите цветя стават много леки, т.е. обемът намалява с около 6 пъти. Ето защо, ако решите да приготвите 1 торба липа за зимата, тогава трябва да съберете 6 пакета.        Полезните свойства на липата се определят от цял ​​комплекс вещества, включени в състава й. Тук са, както етерично масло, така и набор от полизахариди, биофлавоноиди и сапонини, както и антиоксидантни витамини - каротеноиди и витамин С.\r\nЧаят от липа има мощни противовъзпалителни качества. Те са в резултат от флавоноидите в липовото цвете. При приема на инфузия от липа се намаляват възпалителните процеси околните тъканите. Може би това действие обяснява широката популярност на липата и при онкологични заболявания. Наред с това се смята, че антиоксидантната активност на липата влияе върху растежа на раковите клетки. Флавоноидите също стимулират процесите на регенерация. Противовъзпалителното действие на ​​се използва при ревматизъм и други ставни заболявания. От тях се правят и лосиони. Локално се използва при язви, изгаряния, хемороиди, неврити и невралгии. Чаят от липа има антисептични свойства, а също така е известен с бързото си антипиретично и потогонно действие. Тези негови свойства се използват успешно при инфекции - грип, бронхит, цистит, инфекциозни и възпалителни заболявания при деца. При стоматит и гингивит се препоръчва изплакване устата с инфузия от липа.\r\nЧаят от липа понижава кръвното налягане, има успокояващ и спазмолитичен ефект. Това не означава, че цветът на липата може да контролира налягането при хипертония, но в допълнение към основната терапия е средство. Той може да е отлична профилактика при хипертонични кризи. Особено тези, свързани със стреса.      Чаят от липа премахва излишните соли от тялото, чрез потта. Увеличава отделянето на урина. Заедно с това, инфузията от цвят на липа, увеличава образуването на жлъчка и стомашен сок. Известни са анти-стареещите свойства на липата, които са в резултат антиоксидантите. Във висока концентрация инфузията от липа тонизира и стяга кожата. Липовите цветчета се варят, вместо чай и се пият горещи при хипертония, съдови заболявания и менопауза. Може да добавите лимон, мед, джинджифил, мента и други любими съставки към ароматната запарка.\r\nЦветът на липата е включен в състава на редица почистващите продукти, чайовете и дори шампоани.\r\nЦветчетата от липа са противопоказни за лица, предразположени към тежки алергични реакции.    Не може да пиете чай от без мярка, колкото и да е вкусен! Чаят съдържа естествени, но химично активни вещества. При предозиране, оказва отрицателен ефект, върху организма.\r\nВ заключение, нека добавим, че липата е най-приятен „антидепресант“. Сварени, само 2 с. л. сушени цветчета от липа в чайник са чудесни в дъждовна есенна вечер. Тази слънчева напитка ще придаде ярък аромат, ще напомни за прекрасният юли и ще разшири кръвоносните съдовете. Те ще отнеме дневния стрес, ще успокоят нервната система и ще създадат отлично настроение. ", "date": "2019.09.16", "title": "Защо чаят от липа е толкова полезен"}
{"url": "https://www.actualno.com/curious/zashto-uchebnata-godina-zapochva-tochno-na-15-septemvri-news_1376001.html", "text": "      Датата 15 септември без съмнение предизвиква една и съща асоциация у малки и големи - това е първият учебен ден в България.       До 1921 г. учениците са се връщали в класните стаи на 1 септември. През 1919 г. на власт у нас идва Александър Стамболийски заедно с партията му “Български земеделски народен съюз”. Създадена като професионална организация на селяните у нас, тя съвсем очаквано съобразява политиката си с тяхното ежедневие и нужди.   Именно заради това през 1921 г. Стамболийски взима и решение за промяна на първия учебен ден и го измества с две седмици. .\r\nИдея за връщане на старата дата - 1 септември, се появи през 2001 г., когато министър на образованието бе Сергей Игнатов. Тя обаче така и не бе възприета.  Началото на септември е начало на учебната година и в много страни около България. На 1-и прага на школого прекрачават в Чехия, Русия и повечето от останалите бивши съветски републики. В Гърция първият учебен ден е в средата на август. В Италия обаче не бързат - и първият звънец бие чак на 1 октомври.    В Япония обаче традицията е друга и първият учебен ден започва в началото на април, когато цъфтят японските вишни - сакура. В Страната на изгряващото слънце е прието, че пролетта символизира началото на нов живот, ето защо няма по-подходящо време за започване на училищни занятия. Японските ученици обаче все пак почиват през лятото. В Австралия пък учебната година започва през февруари.     ", "date": "2019.09.16", "title": "Защо учебната година започва точно на 15 септември? "}
{"url": "https://www.actualno.com/politics/chrez-nap-bnr-i-agencijata-po-vpisvanijata-sabotirat-pravitelstvoto-zajavi-borisov-news_1376059.html", "text": "       Премиерът Бойко Борисов видя саботаж срещу правителството в случая със скандала \"БНР\", с изтичането на данни от НАП и последния срив в Агенцията по вписванията. Коментарът му дойде от Пещера, където той откри новия завод на  „Биовет Пещера”.      Думите на премиера бяха предизвикани от молба да коментира лидера на БСП Корнелия Нинова, която се оплака, че няма свобода на словото, защото всички медии отразяват само ГЕРБ.\r\n\"Аз не се бъркам на медиите. Аз излъчвам във фейсбук, който иска да ме  гледа. Давам пълна свобода\", заяви Борисов.\r\nСпоред Борисов от сутрин до вечер се сипят \"обиди към правителството\" от всички медии - \"BTV, Нова тв, Канал 1\", затова не може Нинова да претендира за липса на свобода на словото.  \"Аз не съм стъпвал в БНР. Никога, може би като главен секретар. И дума не съм казал. Какво да правя? Свобода.“   \" Правят саботажи срещу  Агенцията за приходите,  срещу Агенцията за вписванията. Саботажи – планирани, целенасочени да  строшат системата. Изведнъж правителството им виновно. За кое? Че правят  саботажи ли?\r\nКак една партия с една група журналисти протестират заедно?  Свободните журналисти трябва да работят свободно и да са еднакво  отдалечени от всяка партия. Как с една партия доспускат само до  протести? Прави ли ви впечатление?\", попита премиерът.    Борисов коментира казуса и думите на президента Румен Радев, че управлява страната чрез .\r\n\" Може би знае. Защото това беше саботаж   на правителството, срещу правителството. Срещу свободата на медиите в   лицето на Силвия Великова, която лично защитих. Съм сигрен , че тя  знае,  че не само правителството, а и ние като партия нямаме участие.  Чист  саботаж. И затова се надявам прокурорите в рамките на днешния –  утрешния  ден да приключат цялата тази работа.“\r\n\"Утре в Петрич отиваме. ... \", каза Борисов.   А  после добави: „Над милиард се даде за образователните структури. И дори  президентът  където е бил училището основно се ремонтира.  И съм сигурен  , че му е  харесало. Той не може да казва, че нещо е хубаво. Трябва да  каже, че е  лошо.\"\r\nСпоред премиера важните теми на деня са други.   \" Ето работата на правителството и  собствениците могат да кажат. Община, министри... имали са допир до тях.  Дали някъде е имало корупция и са имали порблеми. Това е, което мога да  ви отговоря. Завод след завод по време на рецесия.“\r\n\"Аз съм открил 3-4 само на тази фирма\",завърши той.\r\nНовият завод на  „Биовет Пещера” е част от семейството на \"Биовет\". Maжopитapeн coбcтвeниĸ на комопанията e \"Xювeфapмa\" AД, ĸoятo пък e coбcтвeнocт нa бpaтятa Гeopги и Kиpил Дoмycчиeви.   \"Много високотехнологично е вътре, ще останете впечатлени\", заяви премиерът.\r\nПо план в завода ще бъдат разкрити над 200 нови работни места за висококвалифициран персонал. Около 1/3 от инвестицията е финансирана със заем по плана „Юнкер” през 2018 година.\r\nЦялото изказване на премиера Бойко Борисов по темата можете да видите в следващото видео след 2-ра минута.  ", "date": "2019.09.16", "title": "Чрез НАП, БНР и Агенцията по вписванията саботират правителството, заяви Борисов"}
{"url": "https://www.actualno.com/asenovgrad/karaivanov-ne-ostana-vreme-za-gradskata-sreda-i-sporta-news_1375868.html", "text": "       \" Така кметът на Асеновград доктор отговори на въпрос от  .      Той допълни, че за в тази насока трябва да бъдат концентрирани в голяма степен усилията на следващия кмет. Караиванов посочи, че не му е стигнало времето и за цялостно обновяване на градската среда по отношение на парковете. \"Ние през тези четири години концентрирахме усилията си за една добра инфраструктура и едновременно - да отговорим на всички европейски норми на екологична среда\", обясни Караиванов, като посочи, че основните проекти, по които е работела общината, са свързани с екологията.   Кметът уточни, че вече е време да се насочат инвестиции към подобряването на градската среда в Асеновград. \"Не ми стигна времето и за много други неща. Не можах да се преборя с някои от институциите, за да получим финансиране за няколко проекта, каза в заключение Емил Караиванов. ", "date": "2019.09.16", "title": "Караиванов: Не остана време за градската среда и спорта"}
{"url": "https://www.actualno.com/curious/kak-se-premahvat-smuchki-news_1375979.html", "text": "              Къде най-често се появяват смучките    Следите от страстни целувки, известни като смучки, са в резултат на спукани капиляри по фини участъци от кожата. Най-често това са шията и врата, бицепсите и гърдите. Белезите от страстта са смущаващи, особено, ако на следващия ден ви предстои важно представяне. Не се стряскайте, има начини за ефективното им премахване. Как се премахват смучки   Дали ще прикриете с част от дреха или аксесоар, като малък шал и фишу или ще търсите по-добри начини да заличите петната от множество спукани капиляри, зависи от вас и това, какво ви предстои в идните дни.\r\nСмучката може да изчезне сама, след няколко дни. Ако, обаче трябва да й помогнете да се махне час по-скоро, съществуват няколко ефективни метода. Те не изискват големи инвестиции, познания или магия. Това са изпитани бабини рецепти, макар, че много биха се замислили сега: „Дали въобще бабите ни са знаели някога, какво са смучки“. Отговор на този въпрос, няма да ви дадем сега, но пък може да опитате следните:        Лед на кубчета или добре охладена във фризера на хладилника лъжица – и двата метода са отлично средство за премахване на смучки. Трябва само да поставите ледено-студения атрибут, върху засегнатия участък за секунди. Масаж с леки потупвания – прави се с върха на пръстите и добре помага за премахване на смучките. Четка за зъби – още едно полезно средство за отстраняване на кървавочервените, преливащи в лилаво белези от смучки. Може да натриете за няколко минути и след това, върху участъка да поставите компрес със студено за около 15 минути. За пълното изчезване на белега, повторете процедурата няколко пъти. Много често само 2 третирания на засегнатите зони са достатъчни за пълното премахване на смучки.\r\nМонета – сребърната, златна пара или обикновена монета са добър метод за борба със смучките. Малко болезнено е цялото действие, защото изисква кожата да бъде разтегната и по всичките и участъци да се натърка с ръба на монетата. Струпването на кръв, може да е като синка и затова да не търпи болка.\r\nПастата за зъби – още един доказан начин за отстраняване на смучки по кожата е с ментоловата паста за освежаване на дъха. Какво вече се досещате ментоловите съставки охлаждат, това създава ледено усещане, което намалява оттока и кръвосъсирването и от там, допринася за по-бързото разсейване на смучката. Достатъчно е да разстелете паста за зъби, колкото грахово зърно върху засегнатия участък, да оставите да изсъхне и след това да отмиете с хладка, може и студена вода. Тази процедура правете на всеки 24 часа, до изчистване на смучката.      Козметичен крем с витамин К – помага за заличаване на смучките по врата и шията. Декоративна козметика в прикриване на белези от смучки - ако се налага бързо да прикриете смучка, може да използвате четка за нанасяне на контактна пудра и жълт коректор. Поставя се на вътрешната страна на засегнатия участък и се разтегля навън. След това се нанася основа, която е близка с цвета на кожа.\r\nДрехи и аксесоари в помощ – както вече споменахме, ако нямате под ръка, някои от горе изброените помощници, винаги може да използвате шал, малко фишу или блуза с поло и/или ръкав. Така успешно ще прикриете белезите от смучки и ще може спокойно да се представите пред хората.\r\nИ да не забравяме, в края на краищата смучките са сладки спомени от страстната нощ, но не бива с тях да се представяте, пред шефа или колегите. Нито пред баба, макар, че вече научихте някои бабини рецепти ;) ", "date": "2019.09.16", "title": "Как се премахват смучки"}
{"url": "https://www.actualno.com/pleven/plevenskijat-syd-dade-efektivni-prisydi-na-podsydimi-za-blizo-24-mln-lv-ot-dds-news_1376048.html", "text": "      Общо 13 години затвор получиха от Плевенския окръжен съд трима подсъдими за данъчно престъпление, с което избегнали плащането на ДДС в размер на 2 359 229,79 лв. Присъдата не е окончателна и подлежи на обжалване пред Апелативния съд във Велико Търново, съобщиха от плевенската прокуратура.      Подсъдимите И.Д., П.Н. и П.Т. са признати за виновни в това, че от началото на март 2010 г. до 13 януари 2012 г. в Добрич, София и Плевен избегнали плащането на данъчни задължения на четири търговски дружества в особено големи размери. Използвали са документи с невярно съдържание при водене на счетоводството – данъчни фактури за фиктивни сделки и приемо-предавателни протоколи. Потвърдили са неистина в декларации по ЗДДС и са приспаднали неследващ се данъчен кредит, твърдят  от държавното обвинение.\r\nНаказанието на И.Д. е пет години лишаване от свобода при първоначален общ режим. П.Н. и П.Т. са осъдени на по четири години затвор, също при първоначален общ режим. Съдът е постановил и конфискация на имуществото на двама от подсъдимите.   ", "date": "2019.09.16", "title": "Плевенският съд даде ефективни присъди на подсъдими за близо 2,4 млн. лв. от ДДС "}
{"url": "https://www.actualno.com/politics/slavi-trifonov-nso-trjabva-da-byde-zakrito-news_1376056.html", "text": "       Знаете ли какво е преторианска гвардия? Сигурно знаете, но за всеки случай ще ви кажа. Преторианците са били специалната гвардия, която е охранявала римските императори и е единствената военна организация, която е имала право да присъства в Рим. Ние сме като Рим. Министър-председателят е като император. Политиците са като римските сенатори. А НСО е тяхната преторианска гвардия. Това пише Слави Трифонов в своята Facebook страница по повод инцидента с председателя на Народното събрание Цвета Караянчева.      \"Не знам защо, вместо да съм горд от това сравнение, всъщност ме е срам. В неделя, за пореден път, НСО предизвика катастрофа, движейки се по българските пътища все едно охраняват Пабло Ескобар, а не Цвета Караянчева.\r\nНСО изпреварва на забранен участък, без видимост, и засича насрещно движещата се кола, управлявана от една обикновена 31- годишна българка, която е спазвала закона. Вследствие на това, колата на жената излиза в канавката, завърта се и двата автомобила се удрят. За последните девет години има поне шест известни инцидента с коли на НСО\", констатира Трифонов.   \"Добре бе, от кого охраняват НСО българските политици?! Как може премиерът на Холандия Марк Рюте да ходи на работа с колело? Къде спи холандското НСО?! Това е един от многото абсурди в българската политическа система.   И за да затвърдя сравнението с Римската империя, в която един сенатор Марк Порций Катон-Стари винаги е завършвал речите си с репликата “Картаген трябва да бъде разрушен!”, аз ще кажа: “НСО трябва да бъде закрито!”.\r\nИ хипотетично, някога, ако имам тази възможност, точно това и ще направя. А в интерес на историческата истина, Картаген наистина е бил разрушен\", завършва анализът на Слави.     ", "date": "2019.09.16", "title": "Слави Трифонов: НСО трябва да бъде закрито"}
{"url": "https://www.actualno.com/society/posledna-informacija-za-systojanieto-na-cveta-karajancheva-news_1375989.html", "text": "      \"На 15 септември на г-жа Караянчева беше направена оперативна интервенция, при която се стабилизира костен фрагмент към раменната става. Остеосинтезата се извърши под рентгенов контрол с три винта. Хирургичната част продължи 30 мин. Пациентката прекара спокойно нощта.\"      Това съобщиха от Университетска болница „Лозенец“ във връзка със състоянието на председателя на Народното събрание г-жа Цвета Караянчева.   Вижте предположения за катастрофата в  ", "date": "2019.09.16", "title": "Последна информация за състоянието на Цвета Караянчева"}
{"url": "https://www.actualno.com/society/kiril-domuschiev-koj-kazvashe-che-nova-njama-razsledvashta-jurnalistika-news_1375990.html", "text": "      \"Кой казваше, че Нова няма разследваща журналистика?! Още много такива силни предавания на Васко и Тина ще видите през новия сезон. Браво на журналистите ни!\". Това написа във Facebook собственикът на Нова телевизия Кирил Домусчиев по повод старта на новото предаване в ефир на телевизията \"Неделята на NOVA\".      В първия епизод бе разследването на журналиста Васил Иванов, който разказа за лекар от болницата в Пазарджик, за когото има съмнения, че извършва ненужни операции на здрави хора.   Завръщането на Васил Иванов в Нова събуди спомени за напускането му. То стана известно в средата на април, 2017 година. Тогава Иванов обяви, че от страна на тогавашния директор на \"Новини и актуални предавания\" в Нова - Дарина Сарелска. Последва и открита рамо до рамо със Слави Трифонов, в което той изнесе пикантни подробности от кухнята на Нова и обяви, че Сарелска го спряла да разобличи тогавашния кмет на Неделино Стоян Беширов за злоупотреба с обществени средства заради влиянието на девера ѝ, депутатът от ГЕРБ по това време Недялко Славов. А какво стана след това - припомнете си в ! ", "date": "2019.09.16", "title": "Кирил Домусчиев: Кой казваше, че Нова няма разследваща журналистика?!"}
{"url": "https://www.actualno.com/haskovo/v-ivajlovgrad-shte-se-provede-maraton-po-byrzo-hodene-news_1375978.html", "text": "      Кампанията „Европейска седмица на мобилността“ се провежда всяка година в периода 16 – 22 септември и е създадена, за да насърчи европейските общини да въвеждат и подпомагат устойчивия транспорт и начините на придвижване. През 2019 г. темата на кампанията е „Безопасно ходене и колоездене” и ще се проведе под мотото „Върви с нас!”.      За поредна година Община Ивайловград ще се включи в Европейската седмица на мобилността като организира Маратон по бързо ходене.\r\nМаратонът ще се проведе на със следния маршрут: от сградата на Община Ивайловград – ул. „България” – ул. „Армира” – ФИНАЛ: Спортна площадка в кв. „Дружба”.      I място – 100 лв.\r\nII място – 80 лв.    III място – 50 лв.\r\nОбщина Ивайловград приканва гражданите на общината да подкрепят кампанията и да участват активно в „Европейската седмица на мобилността”. ", "date": "2019.09.16", "title": "В Ивайловград ще се проведе маратон по бързо ходене"}
{"url": "https://www.actualno.com/lovech/142-pyrvoklasnika-v-obshtina-teteven-poeha-po-pytja-na-znanieto-news_1376042.html", "text": "      Официално и тържествено бе даден стартът на новата 2019/2020 учебна година на територията на община Тетевен. Близо 1830 ученика прекрачиха прага на училищата, като 142 първокласника поеха по своя път към знанието.       Д-р Мадлена Бояджиева – Кмет на Община Тетевен, откри учебната година в НПГГСД ,,Сава Младенов“ – Тетевен, като от 2019 г. училището, освен национално, е обявено и за иновативно. Д-р Бояджиева пожела здраве, успехи и признание на всички: ,, Нека новата учебна година бъде успешна и ползотворна! Нека открие нови възможности за развитие, предизвикателства и интересни идеи, които да бъдат осъществени с успех! Честит първи учебен ден!“      Във всички учебни заведения в общината бяха поднесени поздравителни адреси, като в повечето от тях присъстваха представители на общинската администрация в знак на уважение. Под звуците на първия училищен звънец на първокласниците в НУ ,,Хаджи Генчо“ – гр. Тетевен, бе Мария Стойчева – Председател на ОбС Тетевен, която заедно с Тони Стоев – Зам.-кмет на Община Тетевен, пожела успех и на учениците от СУ ,,Георги Бенковски“ – Тетевен. Борис Врабевски – Зам.-кмет на Община Тетевен, присъства на откриването на учебната година в Професионалната гимназия по строителство, електротехника и услуги в града. Свилен Русинов – Зам.-кмет на Община Тетевен, посети ОУ ,,Васил Априлов‘‘ – с. Градежница и в ОУ ,,Христо Ботев‘‘ – с. Глогово.     ", "date": "2019.09.16", "title": "142 първокласника в община Тетевен поеха по пътя на знанието "}
{"url": "https://www.actualno.com/smolyan/chepelare-otbeljaza-55-godini-ot-objavjavaneto-si-za-grad-s-bogata-programa-news_1375997.html", "text": "      Многоуважаеми гости присъстваха на тържествата по случай 55 години от обявяването на Чепеларе за град.      Празникът бе открит с тържествено слово на Славка Чакърова- кмет на Община Чепеларе. Сред присъстващите бяха Наталия Каварджиева - зам.- кмет на Община Чепеларе , г-жа Катя Стайкова- секретар на Община Чепеларе, г-н Ангел Николов – председател на НЧ“Родопска искра – 1880“ – гр.Чепеларе. Голяма чест и признание за града бе присъствието на Владимир Гърбелов - зам. - областен управител на Област Смолян, Н.Пр. г-жа Закия Ел Мидауи – посланик на Кралство Мароко в България, Н.Пр. г-н Штефан Горда - посланик на Молдова в България, Н.Пр. г-н Здравко Бегович - посланик на Босна и Херциговина в България, г-н Хюсеин Еграни – генерален консул на Република Турция в Пловдив, делегация от побратимената община Мармара, Република Турция начело с кмета Сюлейман Аксой, делегация от Община Куманово, Република Северна Македония начело с председателя на Общински съвет Атина Мургашанска, олимпийската ни шампионка и почетен граджданин на Чепеларе - Екатерина Дафовска, комисар Симеон Цървуланов - директор на Регионална дирекция „Пожарна безопасност и защита на населението“ – Смолян, Александър Кадиев – директор КЕЦ Смолян и КЕЦ Чепларе на „EVN България“.   ", "date": "2019.09.16", "title": "Чепеларе отбеляза 55 години от обявяването си за град с богата програма"}
{"url": "https://www.actualno.com/asenovgrad/nastolna-igra-uchi-pyrvoklasnicite-v-asenovgrad-na-razdelno-smetosybirane-news_1375864.html", "text": "       Игра, която учи първокласниците да пазят околната среда и да събират отпадъците си поотделно , изненада децата от Асеновград на първия учебен ден. Идеята е на други малки асеновградчани и е срещнала подкрепа от Общинско предприятие \"Третиране и депониране на битови и строителни отпадъци\" в града.      Още през януари тази година общинската структура е организирала конкурс за рисунка на тема разделно събиране на отпадъци, в който са се включили множество деца. \"По-късно на няколко от участниците им хрумнало да бъде направена настолна игра с карти, зарове и пионки, която да е хем забавна, хем образователна\", разказа за директорът на депото Атанас Николов.    За реализирането на идеята са били вложени около 1 500 лева. Играта съдържа начертана цветна табла, изработена от специален картон, и карти, на които са нарисувани различни видове отпадъци. С цел осигуряване безопасността на първокласниците зарове и пионки трябва да си осигурят родителите. Идеята е фигурките да се местят според числото, което ще покаже зарът, като се съобрази и нарисуваният на таблата отпадък с вида контейнер, в който трябва да бе изхвърлен той. Общо от играта са напечатани 1 000 броя , като от нея днес, на , получиха всички 528 първолаци от Асеновград, Дневният център за деца с увреждания, Центъра за обществена подкрепа, както и авторите й.   ", "date": "2019.09.16", "title": "Настолна игра учи първокласниците в Асеновград на разделно сметосъбиране"}
{"url": "https://www.actualno.com/balkani/s-13-poveche-bejanci-i-migranti-v-gyrcija-tazi-godina-news_1376052.html", "text": "      През август  7 712 бежанци и мигранти пристигнаха на девет острова в  източната част на Егейско море, което е число по-високо от това на пристигналите през юли, когато 5 008 души влязоха в Гърция по море. Това гласи доклада от Върховния комисар на ООН по бежанските въпроси.      През първите осем месеца на тази година в Гърция по море са пристигнали общо 25 590 бежанци и мигранти, като по-голямата част (39 процента) са от Афганистан, 21 процента са от Сирия, а повече от половината са жени и деца (жените са 24 %,  децата - 36 процента).   Според същите данни, броят на пристигащите тази година е с 32 процента по-висок в сравнение с 2018 година.\r\n„ Подобно на миналата година, над една трета от пристигащите през 2019 г. са деца. От тях над 60% са на възраст под 12 години.  Освен това 16% от децата при пристигането са регистрирани като непридружени или разделени, главно от Афганистан, Сирия и Демократична република Конго.\r\nОколо 34 процента от пристигащите са мъже на възраст между 18 и 39 години. Само три процента са на 50 или повече години“, се казва в месечния доклад на ВКБООН-Гърция.   Остров Лесбос остава най-засегната от бежанската вълна гръцка територия като на него от началото на годината досега са пристигнали 11 222 души.     ", "date": "2019.09.16", "title": "С 1/3 повече бежанци и мигранти в Гърция тази година "}
{"url": "https://www.actualno.com/society/bdj-predostavja-namalenija-za-uchenici-i-studenti-pri-pytuvane-s-vlak-news_1376002.html", "text": "      От БДЖ припомнят за 50%-те намаления, които правят за ученици, студенти и докторанти. Поводът е първият учебен ден и предстоящото начало на академичната година във висшите учебни заведения. Условието е учащите да са до 26 навършени години. Намалението е за билетите във втора класа на всички пътнически и бързи влакове.      За да се възползват от отстъпката, кандидатите трябва да закупят железопътна карта \"Учащ\". Картата се издава във всички железопътни гари и бюра в страната срещу снимка и уверение от съответното учебно заведение. При представяне на снимката и необходимия документ, картата се издава веднага на място. Цената на железопътна карта \"Учащ\" е 1.00 лв. и е валидна от 1-и октомври до 30-и септември на следващата година.   При закупуване на железопътна карта \"Учащ\" ползвателите могат да закупят отново с 50 % отстъпка и абонаментна карта за един или три месеца, като по този начин цената на всяко тяхно пътуване ще бъде още по-ниска. Допълнително предимство е фактът, че абонаментните карти важат за пътуване както с пътнически, така и с бърз влак, без да се доплаща разлика в цената заради различната категория на влака.\r\nУчащите на възраст до 26 навършени години ползват допълнителни намаления и при пътувания в група. \"БДЖ-Пътнически превози\" ЕООД предлага 75 % намаление от редовната цена на билетите за организирани групи от минимум 10 души.  Желаещите трябва да представят писмо и поименен списък в два екземпляра с посочени дати на раждане на участниците в групата, заверени с подпис и печат от учебното заведение. В случай, че пътуващите в групата ученици или студенти са от различни учебни заведения, тогава те задължително трябва да представят и железопътна карта \"Учащ\". Преподавателите, които придружават групата (1 преподавател на 10 учащи), ползват също 75 % намаление от цената на билета, припомнят от БДЖ.\r\nНа учебните заведения, БДЖ предлага унифициран формуляр за заявка за групово пътуване. Формулярът и регламента за организиране на групови пътувания, са публикувани на официалната интернет страница на дружеството (www.bdz.bg).    ", "date": "2019.09.16", "title": "БДЖ предоставя намаления за ученици и студенти при пътуване с влак"}
{"url": "https://www.actualno.com/crime/prokuraturata-zapochna-dosydebno-proizvodstvo-za-incidenta-s-karajancheva-news_1376004.html", "text": "      Досъдебно производство за причиняване по непредпазливост на средна телесна повреда в пътнотранспортно произшествие ръководи Районната прокуратура в Шумен.      Разследването по член 343, ал. 1, буква „б“ от Наказателния кодекс е започнало вчера, след като след 10 часа на пътя Силистра – Шумен е възникнал пътен инцидент между два насрещно движещи се автомобила. Единият от тях е на НСО и е бил управляван от служител на службата за охрана. Това съобщиха от Апелативна прокуратура - Варна.   Назначена е медицинска експертиза, която ще установява степента на травматичното увреждане на Караянчева.\r\nДругият автомобил в инцидента е лека кола, управлявана от млада жена. Шофьорът на НСО и водачката на другия автомобил са тествани за алкохол. Пробите и на двамата водачи са отрицателни.  Извършен е оглед на местопроизшествието. Разпитани са трима свидетели по делото. Предстои да бъде назначена и автотехническа експертиза, за да бъде установен механизмът на пътнотранспортното произшествие.\r\nПоследна информация за състоянието на председателя на НС може да     ", "date": "2019.09.16", "title": "Прокуратурата започна досъдебно производство за инцидента с Караянчева"}
{"url": "https://www.actualno.com/burgas/otkrivat-senzorna-staja-v-burgasko-uchilishte-news_1375977.html", "text": "      Сензорна стая ще бъде открита на 17 септември в основно училище \"Петко Рачев Славейков\" в Бургас. Основното й приложение е за деца със специални потребности, но от нея ще се ползват и всички други ученици, които имат необходимост от релакс по време на учебната година. Парите за сензорната стая са събирани от дарения през миналата учебна година. Проведени са различни благотворителни прояви, представления на театрална школа \"Арлекин\", училищен маратон, благотворителни базари.      Сензорната стая има успокояващ ефект върху децата. Тя е специално оборудвано, затъмнено помещение, което въздейства върху усещанията и възприятията на учениците . В нея се използват различни аксесоари и уреди, използва се и за игра, в която обаче не се търси победата, а самото преживяване.Това помага да се превъзмогнат някои трудности и задръжки, да се развие чувството за самопреценка, и справяне с различни предизвикателства.\r\nТакава стая вече има в „Център за за специална образователна подкрепа\", където от година се ползва с голям успех.\r\nСтаята ще бъде официално открита утре в присъствието на учители, ученици и всички допринесли за нейното съществуване в помощ на нуждаещите се деца.   ", "date": "2019.09.16", "title": "Откриват сензорна стая в бургаско училище"}
{"url": "https://www.actualno.com/curious/luboven-horoskop-za-16-20-septemvri-news_1375929.html", "text": "       Овен       През новата седмица ще се чувствате сигурни в себе си, самочувствието ви е доста високо, чувствате се добре в кожата си и това ще повлияе позитивно на връзката ви. Телец Имате нужда да останете насаме с мислите си и да си дадете сметка какво точно очаквате от живота си на този етап. Не е нужно да ги обсъждате с половинката, просто се изяснете пред себе си.   Близнаци Жаждата ви за приключения и нови емоции може да се окаже доста опасна, тъй като не е изключено да ви неочаквани любовни сюжети. Рак     Раците са заседнали в емоционален капан, от който нямат представа как да се измъкнат и определено имат нужда от чужда помощ. Не се срамувайте да поискате съвет или подкрепа от вашите близки. Лъв Демонстрирайте и говорете открито за чувствата си, бъдете искрени в поведението си, споделяйте планове и мечти за бъдещето с половинката и седмицата ще се е повече от прекрасна.  ", "date": "2019.09.16", "title": "ЛЮБОВЕН хороскоп за 16-20 септември"}
{"url": "https://www.actualno.com/curious/vijte-koga-e-pyrvijat-ucheben-den-v-razlichnite-dyrjavi-po-sveta-news_1375986.html", "text": "             До 1921 г. учениците в България са започвали учебните занятия на 1 септември, но датата се измества с две седмици от земеделското правителство на Александър Стамболийски, за да могат децата да помагат в прибирането на реколтата.\r\nВ наши дни в началото на септември започва учебната година в немалка част от държавите в Европейския съюз - Белгия, Естония, Ирландия, Латвия, Литва, Полша, Словения, Унгария, Франция и фрепублика, както и в други европейски страни, като Босна и Херцеговина, бившата югославска република Македония, Сърбия, Черна гора и Руската федерация.\r\nСредата на септември бележи началото на учебните занятия в 11 държави членки - България, Гърция, Кипър, Испания, Италия, Португалия, Хърватия, Румъния, Словакия, Австрия и Люксембург.      В Обединеното кралство пък учебната година започва на различни дати в различните райони на страната - от края на август до първата седмица на септември.\r\nВ Съединените американски щати и Канада няма точно определен ден, в който да започне учебната година. Първият учебен ден за по-голямата част от училищата е във вторник след Деня на труда, който се отбелязва в първия понеделник на септември.    В Япония първият учебен ден по традиция е в началото на април, когато цъфтят японските вишни сакура, тъй като е прието, че пролетта символизира началото на нов живот и няма по-подходящо време за започване на училищните занятия.\r\nВ Южното полукълбо учебната година започва в края на февруари и началото на март - Австралия, Аржентина, Бразилия, Чили и други./ БГНЕС ", "date": "2019.09.16", "title": "Вижте кога е първият учебен ден в различните държави по света  "}
{"url": "https://www.actualno.com/cars/masova-stachka-blokira-rabotata-na-general-motors-news_1375987.html", "text": "      Близо 50 000 работници и служители на концерна General Motors обявиха стачка и прекратиха работа, след като преговорите им с ръководството на автомобилния производител за новия колективен договор стигнаха до задънена улица. Стачката блокира дейността на GM в Северна Америка и ще нанесе сериозен щети по икономиката на САЩ, съобщава агенция Reuters.      До решението за спиране на работа се стигне, след като Обединеният профсъюз на работниците в автомобилната промишленост (UAW) започна борба за запазването на заводите на концерна в Охайо и Мичиган. Освен това, работниците настояват и за увеличаване на заплатите, тъй като през последните години GM записва рекордни приходи в Северна Америка.   От концерна твърдят, че са направили много щедро предложение към служителите си, като то включва над 7 млрд. долара нови инвестиции, откриване на 5400 допълнителни работни места, както и повишаване на заплатите и бонусите. То обаче не е било прието от профсъюзните организации.\r\nЗа последно служителите на GM стачкуваха два дни през 2008 г. Предишното най-голямо прекъсване беше през 1998 г., когато заводът в Мичиган спря работа за 54 дни и това струваше на концерна повече от 2 млрд. долара. Засега стачката е планирана само за един ден, което ще нанесе щети на GM за 50 млн. долара. Ако не се стигне до споразумение обаче, тя може да бъде удължена.   ", "date": "2019.09.16", "title": "Масова стачка блокира работата на General Motors"}
{"url": "https://www.actualno.com/education/krasimir-vylchev-njama-uchitelski-protest-tova-e-politicheska-akcija-news_1375910.html", "text": "      \"Нямаме учителски протест, това са групи, които протестираха срещу Стратегията за детето - няколко учители, които никога не са ходили на обходи. Много жалко, че това беше подкрепено от опозицията, което прави акцията и политическа”. Това каза в интервю за Нова телевизия министърът на образованието Красимир Вълчев.      \"Необходими са усилия. Имаме няколко изтървани поколения. Нямаме право да бъдем съучастници на поредното поколение неграмотни. Затова направихме механизма, който е базиран на обща работа на институциите\", допълни още министърът.   Той увери, че се правят опити за водене на диалог:\r\n\"Опитваме се да бъдем разумни и балансирани в търсенето на решения. Затова и променихме постановлението заедно със синдикатите. По отношение на първоначалното записване на училище има 200 000 обхода, правят го и по отношение на ежедневната посещаемост.\", заяви още Вълчев.  Очаква се първият учебен ден да премине и под знака на . Учители се заканват да се съберат пред сградата на просветното ведомство в 16:00 часа. Недоволството е породено от новите промени, според които педагозите ще трябва да посещават по домовете отсъстващите ученици. ", "date": "2019.09.16", "title": "Красимир Вълчев: Няма учителски протест, това е политическа акция"}
{"url": "https://www.actualno.com/burgas/decata-trjabva-da-nastojavat-roditelite-si-da-im-slagat-kolan-news_1375934.html", "text": "      Учебната година за първокласниците от бургаското училище „Елин Пелин“ започна с викторина. Тя бе посветена на начините, по които най-малките жители на града да се придвижват от дома до училище и в други посоки, свързани с новите им задължения.      По този начин Регионалната инспекция по околната среда и водите в Бургас отбелязва Европейската седмица на мобилността. В инициативата се включват и служители от сектор „Пътна полиция“, Сдружение „SOS – ПТП“ и Инспектор „Хитами“ ,които по достъпен начин ще покажат на децата как да пресичат улиците, да карат безопасно велосипеди, да настояват родителите да им слагат колан, когато пътуват в автомобил.\r\nВ спортните състезания на тема безопасност ще се включат и от детска градина „Звездица-Зорница“, училищата „Антон Страшимиров\" и „Михаил Лъкатник. Всяка инициатива е съпроводена от лекция и викторина, от които децата научават правилата, които трябва да спазват на пътя.\r\nЕвропейската седмица на мобилността е посветена на устойчивата градска мобилност и е подкрепена от Европейската комисия. Началото е дадено през 2002 година, и от тогава въздействието на Европейската седмица на мобилността непрекъснато нараства. Тази година тема на кампанията е „Безопасно ходене и колоездене“, а мотото „Върви с нас!“. Различните прояви отправят послание, да се ходи пеша и да се кара велосипед, за да бъде за по-добър животът на всички, които живеят в градовете.   ", "date": "2019.09.16", "title": "Децата трябва да настояват родителите си да им слагат колан"}
{"url": "https://www.actualno.com/actualno/koj-shte-nauchi-mundarite-da-pazjat-chistota-news_1375861.html", "text": "      ...И ли чистим, и чистим... Прекрасна и благородна кампания, насочена към опазване на околната среда и почистване на родните или любимите места - \"Да изчистим България заедно\". И после се снимаме ли снимаме, и снимаме... Пък се хвалим колко много отпадъци сме събрали. Това не е за хвалба, драги, а за оплакване.      И така. На този ден хиляди вярващи се стичат до манастира в Родопите, за да се помолят за здраве. А и най-малките знаят, че на такива големи празници не се работи и се спазва строг пост. И какво като изчистим България заедно? Какво ще се промени? Това е все едно да накараме хората от всяка професия да работят по един ден в годината и да им кажем \"Браво!\" за добре свършената работа. Второ, ако продължаваме да организираме подобни кампании, все повече ще стимулираме онези, които цапат. Щом има кой да им събере боклука, те \"що да се напрягат\" и да го изхвърлят в коша. Напротив, точно в обратен ред трябва да се мисли.   Да се направи кампания, с която да бъдат накарани мундарите да спрат да цапат, да се промени самосъзнанието им, да се научат да пазят. А не всички останали, които цяла година се стремят да изхвърлят отпадъците си само на посочените за целта места, днес, утре, вдругиден или който и ден да било, да чистят отпадъка на другите, които и след 14-ти септември ще продължат да цапат. Жалко е, че планетата си отива заради купищата боклуци, които се трупат от немислещи граждани, но пък и не може вечно някой да поема отговорността на други. Защото даденият с тази кампания пример е пример само за примерните. А останалите, на които не им пука, ще продължат да изхвърлят отпадъци, където им попадне и без да се замислят, защото манталитетът на голяма част от българите е на принципа \"плащам си да ми чистят, значи мога да си цапам\".\r\nИ накрая, за да има резултат от подобни инициативи, те не трябва да са пожелание и само в рамките на ден. А точно обратното - , за да се научат, че не са сами на тази земя.   ", "date": "2019.09.16", "title": "Кой ще научи мундарите да пазят чистота?"}
{"url": "https://www.actualno.com/asia/sedmica-sled-tajfun-80-000-domakinstva-v-japonija-vse-oshte-sa-bez-tok-news_1375922.html", "text": "      Почти 80 000 домакинства все още са без ток седмица след като мощен удари Източна Япония, съобщиха властите. Продължаващите обилни дъждове в района доведедоха до евакуация на хиляди и затрудняват усилията на властите за възстановяване на нанесените щети.      Около 78 700 домакинства все още са без електричество в Чиба,  югоизточно от столицата, заяви говорителят на Tokyo Electric Co. (TEPCO)  Наоя Кондо пред АФП.   \"Пълно възстановяване ще продължи най-вероятно до 27 септември, тъй като имаме трудности в планинските райони\", добави той.\r\nБурята е оставила и 16 700 домакинства без вода, тъй като поради  липсата на електричество не функционират няколко водопречиствателни  съоръжения.  Тайфунът \"Факсай\"  се разрази в района на Токио в ранните часове на понеделник миналата седмица. Силните ветрове скъсаха електропроводи. Бурята прекъсна и подготовката на Световното първенство по ръгби, пише БГНЕС.\r\nБурята взе две жертви, а по-късно властите потвърдиха и смъртта на най-малко трима възрастни от инфаркт. Успоредно с ветровете и пороя тайфунът доведе до повишаване на температурите до над 35 градуса по Целзий.    ", "date": "2019.09.16", "title": "Седмица след тайфун 80 000 домакинства в Япония все още са без ток "}
{"url": "https://www.actualno.com/asia/trymp-poluchi-pokana-za-vizita-v-phenjan-news_1375940.html", "text": "      Лидерът на Северна Корея Ким Чен Ун е поканил президента на САЩ Доналд Тръмп да посети Пхенян в писмо, изпратено през август, съобщава южнокорейски вестник в понеделник, като се позовава на неназовани дипломатически източници, предава Reuters.      Писмото, второто получено от Тръмп през миналия месец на фона на замразените преговори за денуклеаризация на Корейския полуостров между двамата, е изпратено преди последните тестове на балистични ракети от Пхенян, допълва агенция Фокус.   Във второто писмо, получено от американския държавен глава през третата седмица на август, Ким е изказал желанието си да се види с Тръмп на поредна среща на върха, твърди събеседник на вестник „Юнганг Илбо“.\r\nОт Белия Дом, Държавния департамент на САЩ и мисията на Северна Корея в ООН не са пожелали да коментират твърдението.  Тръмп и Ким се срещнаха три пъти от юни 2018 година, за да обсъдят възможно разрешение на кризата около ядрената и ракетната програма на Пхенян, но не успяха да постигнат съществен напредък.\r\nДвамата лидери се срещнаха за последно в демилитаризираната зона между двете Кореи през юни тази година и се споразумяха да възобновят преговорите на работно ниво, които бяха спрени след неуспешната втора среща между Тръмп и Ким във Виетнам през февруари.   Последно президентът на САЩ обяви, че има готовност да се срещне със севернокорейския лидер по-късно през тази година. На 9 август Тръмп разкри, че е получил „много красиво писмо“ в три страници от Ким и добави, че нова среща между тях е възможна.     ", "date": "2019.09.16", "title": "Тръмп получи покана за визита в Пхенян"}
{"url": "https://www.actualno.com/society/vdigat-zaplatite-v-bnr-s-25-prez-sledvashtata-godina-news_1375974.html", "text": "      На последното си заседание, в края на миналата седмица, Управителният съвет на Българското национално радио (БНР) прие проекта за бюджет на медията за следващата година и Бюджетната прогноза за 2020-2022 година.      За разлика от планирането в предходните години, акцентът няма да бъдат капиталовите разходи за ремонти. Те ще останат в същия размер   Управителният съвет на БНР прие през следващата година, средствата за заплати на всички работещи в радиото да бъдат увеличени с 25%. ", "date": "2019.09.16", "title": "Вдигат заплатите в БНР с 25% през следващата година"}
{"url": "https://www.actualno.com/blagoevgrad/shah-fest-dobrinishte-sybra-majstori-ot-cjalata-strana-news_1375944.html", "text": "      В събота се проведе вторият открит турнир по шахмат в Добринище, чиято цел има да повиши спортното майсторство на шахматистите, както и популяризиране на атрактивния спорт. Турнирът се премина в девет кръга по швейцарската система, под главното съдийство на Георги Бъдников.       Силно впечатление направи детското участие тази година, където при децата до 14 години имаше и състезател от Франция. На награждаването на състезателите присъства заместник – кмета Ивайло Ръхов, който поздрави всички участници и ги насърчи да продължават все така всеотдайно да развиват този спорт. Ръхов заяви, че община Банско с готовност ще продължи да съдейства за това, Добринище да се превърне в шах дестинация. ", "date": "2019.09.16", "title": "Шах фест - Добринище събра майстори от цялата страна"}
{"url": "https://www.actualno.com/europe/v-rusija-obmisljat-4-dnevna-rabotna-sedmica-news_1375916.html", "text": "      Руското министерство на труда ще обсъди експеримент за въвеждане на четиридневна в предприятия, включени в националния проект за повишаване на производителността, пише вестник \"Известия\".      Изданието се позовава на Пьотър Заселски, заместник-министър на икономическото развитие.   Отбелязва се, че списъкът на компаниите включва предприятия в в сферата на преработвателната промишленост, селското стопанство, научните и техническите дейности, както и строителството.\r\n\"В предприятията работниците не правят нищо през 30-40% от времето. Нашата задача е не да съкратим работния ден, а да ги направим полезни\", обясни зам.-министърът.  Заселски добави, че към момента няма ясни параметри за периода за извършване на прехода към четиридневна работна седмица. Окончателното заключение относно намаляването на работната седмица, според него, може да се направи, когато схемата се тества в голям брой компании, тъй като експеримент в рамките на само едно предприятие ще бъде неубедителен, предаде БГНЕС.\r\nТемата за възможен преход към четиридневна работна седмица в началото на юни засегна премиера Дмитрий Медведев. Според него това е реално, но \"не на момента\".   \"Това трябва да бъде придружено от повишаване на производителността на труда, от една страна, ако това е пълноценна работна седмица и, разбира се, запазването на наличните заплати\", заяви Медведев.    Идеята беше подкрепена от Федерацията на независимите синдикати, а министерството на труда и социалната защита трябва да информира правителството за позицията си до края на септември.\r\nМинистърът на икономическото развитие Максим Орешкин заяви пред РИА Новости, че преходът е възможен само ако нивото на доходите и производителността на труда са високи.\r\nОт своя страна, според проучването, повечето работодатели в Русия не подкрепят прехода към четиридневна работна седмица.    ", "date": "2019.09.16", "title": "В Русия обмислят 4-дневна работна седмица "}
{"url": "https://www.actualno.com/healthy/bezplatni-pregledi-za-tuberkuloza-ot-16-do-20-septemvri-news_1375945.html", "text": "      За пореден път през 2019 г. ще се проведат безплатни прегледи за туберкулоза в лечебни заведения за диагностика и лечение на туберкулозата в областните градове на страната.      Кампанията „Седмица на отворените врати” се осъществява в изпълнение на Националната програма за превенция и контрол на туберкулозата в Република България. Чрез предоставянето на безплатен достъп до медицински услуги проявата е доказала своята ефективност за повишаване на обществената информираност по отношение на заболяването.   По време на проведени кампании през месеците март и юни 2019 г. общо анкетирани за туберкулоза са 5 057 лица, а на 3 293 лица в риск от туберкулоза са извършени медицински прегледи и допълнителни изследвания. Открити са 53 лица с туберкулоза и 144 лица с латентна туберкулозна инфекция, при които е започнато лечение.\r\nИнициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, за ефективна превенция на туберкулозата в страната и за подобряване на достъпа до здравни грижи. По време на проведените за периода 2009 г. – 2018 г. „Седмици на отворени врати” анкетирани за туберкулоза са 119 787 лица, открити и насочени за лечение са 1 295 лица с туберкулоза, открити с латентна туберкулозна инфекция и обхванати с химиопрофилактика са 4 495 души.  По време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията.\r\nСписък на градовете и лечебните заведения, където ще се проведат прегледите може да     ", "date": "2019.09.16", "title": "Безплатни прегледи за туберкулоза от 16 до 20 септември"}
{"url": "https://www.actualno.com/asenovgrad/sydyt-pak-podhvana-arhitekta-na-asenovgrad-news_1375862.html", "text": "       То е образувано по протест на прокуратурата срещу присъда на Окръжен съд–Пловдив, с която той и местен бизнесмен, заподозрян в съучастие с него, са признати за невинни. Срещу Атанасов е повдигнато обвинение за това, че през ноември 2016 г. в качеството си на длъжностно лице, е поискал 10 000 лева от управител на офис на банка. Деянието е извършено в съучастие с асеновградски бизнесмен, който е бил негов \"помагач\".      В обвинението се казва, че главният архитект е приел дар от 8 000 лева, за да извърши действие по служба, а именно – , като деянието е извършено чрез изнудване, посредством злоупотреба със служебно положение. Срещу бизнесмена пък е повдигнато обвинение за това, че за времето от края на ноември 2016 г. до 10.12.16 г. в Асеновград и Пловдив като помагач, в съучастие с Константин Атанасов, умишлено е улеснил последния да приеме сумата от 8 000 лева. Конкретно той е обвинен, че е изготвил оферта и предоставил фактура за консултантска дейност от името на фирма за 10 000 лева, като от тях изтеглил 8 000 лева и ги предал на главния архитект.    ", "date": "2019.09.16", "title": "Съдът пак подхвана архитекта на Асеновград"}
{"url": "https://www.actualno.com/asia/vulkan-izrigna-v-japonija-video-news_1375942.html", "text": "      Един от най-активните вулкани в Япония изригна отново. Сакураджима, изхвърля пепел над 3500 фута в небето, съобщава ABC news в Twitter.        Минногеолози от предупредиха преди дни, че се очаква огромно и изригване на вулкана, което може да застраши живота на над половин милион японци. Причината - магмата се издига по-бързо от очакваното. Ако се запази сегашния темп, опасното изригване може да се случи в седващите 25 години, написа, OFFnews.   \"Този голям резервоар се разраства, при това в доста бързи темпове\",  заяви съавторът на проучването Джеймс Хики, вулканолог от Университета  Exeter в Англия, пише LiveScience.\r\nСакураджима се намира на 8 км от Кагошима - наричан \"Неапол на източния свят\". Градът е административен център на префектура Кагошима, в югозападния край на остров Кюшу в Япония.  Според  преброяване на населението в страната от 2018г., там живеят е 597 193 жители японци. Около 5000 души живеят по склоновете на вулкана, за да използват плодородната почва.  Последното смъртоносно изригване на Сакураджима е било през през 1914 г. В Япония има десетки активни вулкани. Страната се намира на т.нар. Тихоокеански огнен пръстен, където има чести земетресения и изригвания на вулкани заради движението на земните пластове.    ", "date": "2019.09.16", "title": "Вулкан изригна в Япония (ВИДЕО)"}
{"url": "https://www.actualno.com/curious/zodiite-koito-vinagi-popadat-na-greshnija-chovek-news_1375970.html", "text": "                   - Обикновено изпитват силно влечение точно към хората, които ги отблъскват. Искат да имат точно това, което не могат. Те обичат тръпката от това да преследват и напълно забравят за смисъла на споделената любов. Овните не осъзнават, че човека, в когото са влюбени, не споделя чувствата им. Представителите на този зодиакален знак смятат, че рано или късно избраникът им ще осъзнае какво прекрасно същество може да притежава. Това, обаче обикновено не се случва и те рано или късно започват да се чувстват наранени.    - Те изпитват много силна нужда от човек, който ги обича истински. Заблужават се, че всеки може да бъде тяхна сродна душа. Силната нужда от такъв човек ги принуждава да започват връзки, които нямат бъдеще. Рибите често прибързват и избират неправилни за тях хора. Това ги огорчава и наранява, защото тези хора доста често ги нараняват.  Те са романтични натури и вярват, че щом са влюбени в даден човек, той също трябва да откликне на чувствата им. Показват това ясно и често отблъскват представителите на противоположния пол, към които имат влечение.         ", "date": "2019.09.16", "title": "Зодиите, които ВИНАГИ попадат на грешния човек"}
{"url": "https://www.actualno.com/curious/6-te-zodii-koito-vechno-sa-nedovolni-news_1375967.html", "text": "                   - Когато нещо се обърка, Овните имат нуждата да споделят с всички. Те се възмущават, че светът не е точно такъв, какъвто искат. Представителите на този зодиакален знак имат нуждата да контролират всичко. Когато нямат възможността да го правят, не само са недоволни, те полудяват. Могат дори да станат агресивни. В повечето случаи говорят толкова убедително, че събират множество хора, които вярват на думите им и ги подкрепят. Овните успяват да заразят всички наоколо с негативната си енергия.    - Това са хората, които могат да се ядосат наистина много лесно. Те не таят емоциите си в себе си и се оплакват постоянно. Доста често дори нямат причина да са недоволни. Дори, когато говорят с непознати, Водолеите споделят за проблемите си и показват недоволството си. Ако няма кой да ги чуе, не спират, докато не намерят съмишленици. Това означава, че могат да повторят причината, заради която са недоволни, поне 10 пъти, преди да се успокоят.    - Тези хора са реалисти и знаят, че е напълно възможно да срещнат трудности по пътя към целта. Доста често са определяни като оптимисти, но ние не сме напълно съгласни с това. Често те са недоволни, без да има основателна причина. Започват да се оплаквт, още преди да са се сблъскали с някакъв проблем по пътя си. Дори всичко да върви по план, те се оплакват, че все пак нещо е възможно да се обърка. Винаги търсят за какво да се оплачат.      ", "date": "2019.09.16", "title": "6-те зодии, които вечно са недоволни"}
{"url": "https://www.actualno.com/crime/myj-postrada-sled-vzriv-na-gazova-butilka-v-peshtera-news_1375951.html", "text": "      Мъж на 54 години пострада след взрив на газова бутилка в Пещера, съобщават от Главна дирекция \"Пожарна безопасност и защита на населението\".      Сигналът за инцидента е получен на 15 септември в Районното управление на полицията в Пещера и пожарната служба в града. Произшествието е ликвидирано от един екип от четири огнеборци с един пожарен автомобил.   Унищожени са бака за приготвяне на заготовка за лекарствени средства и преградни стени от гипсокартон на площ от 20 кв.м. Спасена е сградата. Пострадалият е транспортиран в болницата в Пещера. ", "date": "2019.09.16", "title": "Мъж пострада след взрив на газова бутилка в Пещера"}
{"url": "https://www.actualno.com/europe/kakvi-zaplati-poluchavat-uchitelite-v-germanija-news_1375935.html", "text": "       .      Учителската професия не е сред най-високоплатените в Германия. Актуалният \"Атлас на заплатите\" сочи, че най-много печелят лекарите, финансовите и борсовите експерти. Все пак, заплатите на германските учители са над средните за страната. Според портала Gehalt.de, за 40-часова работна седмица един учител в Германия получава брутна заплата между 2900 до 4626 евро на месец. Нивото на заплатата зависи от множество фактори - от професионалния опит, от вида на училището, трудовия договор и региона.   Учителските заплати в Германия (както в началния, така и в средния курс на училищата) са вторите най-високи след тези в Люксембург, по данни на Организацията за икономическо сътрудничество и развитие (ОИСР) от 2017 г. (най-новите засега).\r\nИзследването на организацията обхваща повече от 30 държави в света с пазарна икономика. Сред страните, които също плащат високи заплати на учителите, са Канада, САЩ, Австралия, Швейцария, Дания и Холандия. Най-ниски са учителските заплати в Литва, Словакия, Унгария, Чехия и Полша.  Докладът на ОИСР дава следните данни: германските учители с 15-годишен трудов стаж са получавали в началния курс на обучение през 2017 година средно 70 700 долара годишно, в средния курс - около 76 800 долара, а в горния - 81 000 долара бруто, т.е. преди данъци. Заплащането зависи от вида на трудовия договор Какви пари получава един педагог в Германия зависи много от неговия трудов договор, казва за DW Оливер Брюхерт от най-големия синдикат в сферата на образованието в Германия - GEW. В това отношение германските учители могат да бъдат разделени на три групи - в първата влизат учителите, които имат статут на държавен служител. Преди години те бяха мнозинството в Германия, но в последно време ситуацията се променя.       Във втората група са учителите, наети с договор. Размерът на техните заплати се определя от тарифно споразумение, като освен данъците, от дохода им се правят отчисления за пенсионно, социално и медицинско осигуряване. Заради всички удръжки наетите учители получават с около 20% по-малко от своите колеги държавни служители, разяснява Брюхерт.\r\nКъм третата група учители спадат онези, които са се преквалифицирали от други професии, или такива, които са изучавали педагогика като втора специалност. В момента училищата много усилено привличат подобни кадри от сферата на техническите и естествените науки, математиката и IT-сектора. Заради нарастващия дефицит на учители, училищата масово ги наемат на работа, но им плащат по-ниски заплати, отколкото на учителите от първите две групи. Как се определя заплатата на учителите? Тъй като в Германия образованието е в компетенциите на отделните федерални провинции, във всяка от тях действат различни правила. В Берлин, например, на новите учители вече не се дава статут на държавен служител. В Саксония е точно обратното: като мярка срещу недостига на персонал такъв статут получават всички учители, които отговарят на формалните изисквания.\r\nФедералните провинции имат правото сами да определят размера на учителските заплати. По данни на GEW за 2017 г., начинаещите учители в началните училища на провинция Баден-Вюртемберг са получавали брутна заплата от около 3 533 евро на месец, докато тези в провинция Райнланд-Пфалц - само 3 192 евро бруто.      Но има и общи тенденции: в началното училище плащат по-малко, отколкото в средното; преподаваният предмет не играе роля за размера на заплатата; тя обаче се влияе от вида на училището - в гимназиите и професионалните училища учителският труд по правило се заплаща по-добре, отколкото в останалите видове учебни заведения.\r\nАко учителят е и класен ръководител, заместник-директор или е натоварен с други допълнителни функции, той получава и по-висока заплата. Преподавателите в Германия обаче не получават никакви допълнителни парични премии. \"Всичко е строго регламентирано. Има ясни правила относно размера на заплатите. В частните училища, където учителите нямат статут на държавни служители, заплатите могат да бъдат доста по-високи, но и доста по-ниски от тези в държавните училища. Пари и през ваканциите Заплатите на учителите в държавните училища се изплащат без прекъсване през цялата година - включително и за периода на ваканциите. Става дума за 12-13 седмици на година. В някои частни училища обаче преподавателите са принудени да се регистрират като безработни през летните месеци. ", "date": "2019.09.16", "title": "Какви заплати получават учителите в Германия?"}
{"url": "https://www.actualno.com/politics/rumen-radev-bylgarskoto-uchilishte-e-svjato-mjasto-news_1375958.html", "text": "      Българското училище не е само храм на знанието, а и святото място, където нашите деца се превръщат в осъзнати личности. Това каза президентът Румен Радев по време на откриването в столичното 18-то СОУ „Уилям Гладстон“, предаде репортер на Агенция „Фокус“.      Президентът благодари за поканата и възможността да сподели вълнението от съкровения ден, в който първият училищен звънец отеква в цяла България. „Това е денят, в който нашите деца отново прекрачват прага на училището за да поемат по светлия път на знанието. Поколение след поколение жадният за просвещение българин предава този скъп завет на своите деца. Знам, че най-вълнуващ е денят за всички първокласници, а той е и не по-малко вълнуващ за техните родители“, каза още той.   Румен Радея добави, че ако искаме училищата ни да бъдат конкурентоспособни в условията на новия свят, те трябва да бъдат подкрепяни както от институциите, така и от цялото общество. „Училищата трябва да имат прогресивни учебни планове и програми, както и модерна образователна инфраструктура, да пазят и развиват своите традиции, да имат ерудиран и вдъхновен преподавателски състав и да се ползват с подкрепата на родителите“, добави той. ", "date": "2019.09.16", "title": "Румен Радев: Българското училище е свято място"}
{"url": "https://www.actualno.com/viewpoint/zashto-es-da-tyrpi-edna-strana-kojato-ne-znae-kakvo-iska-news_1375946.html", "text": "      Европейският съюз не взе твърде активно отношение по политическото самоизяждане, което в момента наблюдаваме в Лондон. Брюксел е готов за преговори, но - противно на британските твърдения - не е променил основната си позиция относно Брекзита. Ако не бъде намерено по-добро решение, ЕС смята да се придържа към договорената сделка за Брекзит, включително и към оспорваното решение за ирландската граница. А този вариант не изключва и възможността за Брекзит без сделка. Не личи европейците да са толкова силно обзети от страх, че да са склонни на нови отстъпки пред Лондон, макар Борис Джонсън и неговите хора неуморно да разправят тъкмо това.      През четирите години след британския референдум за Брекзит Брюксел така и не успя да вземе нещата в свои ръце, макар от това да зависи немалко и за самия ЕС. Никой на континента не желаеше този Брекзит – или поне никой от лицата, които носеха политическа отговорност. Нещо повече дори: предприети бяха някои скромни реформи, които да накарат британците да останат в общността.\r\nНо след като британците все пак решиха, че ще напускат, в Брюксел започна голямото чакане: първо Лондон да подаде официална молба за напускане, после да представи официална позиция за преговорите, и накрая парламентът да ратифицира договорената сделка за Брекзит. По принцип ЕС действаше правилно. В крайна сметка всяка страна от ЕС има суверенното право да реши дали иска да бъде част от общността, или не. А при какви точно условия британците желаят да напуснат ЕС - са длъжни да решат самите те. ЕС трябва да ограничи вредите до минимум   Това обаче не означава, че европейците имат право да се държат пасивно. Останалите 27 страни-членки имат ясно дефинирани свои интереси и са възложили на ЕК задачата да ги брани. Най-важният от тях е ограничи до минимум вредите от Брекзита. А преговорите за Брекзит не са някакъв концерт по желание, в който британците да си избират само онова, което им се харесва. Мнозина в Лондон все още не са разбрали това, което личи и от спора за ирландската граница: Борис Джонсън очевидно не иска митнически проверки по границата между Република Ирландия, която е член на ЕС, и Северна Ирландия, която е част от Обединеното кралство. От друга страна Джонсън не желае страната му да остава в Митническия съюз. Но това би отворило широко вратите за контрабанда към Общия европейски пазар. И обратното: ако бъде затворена границата, съществува опасност конфликтът в Северна Ирландия да избухне с нова сила. ЕС няма как да е заинтересован от подобно развитие. Затова не е никак чудно, че в преговорите с Лондон така и не се намери по-добро решение от това британците (временно) да останат в Митническия съюз и Общия европейски пазар.\r\nДруг основен интерес на ЕС е да има добри отношения с Великобритания след като тя напусне общността. Исторически погледнато, британците винаги са били свързани с континентална Европа - и в добри, и в лоши времена. Ако обаче британците все пак решат да си тръгнат, до голяма степен всичко ще зависи от личността, която ще ръководи британското правителство. Брекзитърите се кълнат, че искат да продължат да си сътрудничат с Европа, но по манталитет повече приличат на модерни пирати, които се опитват да извлекат най-големите ползи за себе си.\r\nОпозицията пък се стреми да запази тесните връзки с Европа, най-вече в рамките на Общия европейски пазар. Докато британците са напълно разединени по този въпрос, затова ЕС няма как да им направи адекватни предложения. Нито един от съществуващите модели за отношения с трети страни (например с Швейцария, Норвегия или Канада) не изглежда достатъчно привлекателен за британците, за да се обединят  около него. И в този случай правилото гласи: ЕС трябва да защитава своите достижения. Брюксел не бива да дава на британците повече, отколкото на останалите си партньори. В противен случай би застрашил съществуващите споразумения с тях.     Какво ще стане оттук нататък? На първо време обаче е важно какво ще се случи до 31 октомври. По въпроса за ирландската граница напоследък се забелязва известно раздвижване в Лондон, което означава, че е възможно двете страни да се договорят по този въпрос. На това обаче не бива да се разчита, защото британският парламент остава напълно непредвидим. Така че е напълно възможно в началото на идния месец Борис Джонсън да превие глава пред Брюксел и да иска ново удължаване на срока за напускане.\r\nТъкмо по този въпрос обаче има сериозни различия между Берлин и Париж. Ако не настъпят някакви промени по съществото на спора, аргументът на Макрон ще придобие допълнителна тежест: защо ЕС да продължава да „носи на гръб\" една страна, която изобщо не знае какво иска, и дори сама разрушава политическата си система? Това струва твърде много пари, а в най-лошия случай може да  доведе до политически блокади в Брюксел. Британците може би действително трябва да напуснат ЕС, за да разберат какво точно искат. А после биха могли по всяко време да се върнат обратно - стига останалите в ЕС да ги желаят.\r\n \r\nАвтор: , Frankfurter Allgemeine Zeitung, публикуван в       ", "date": "2019.09.16", "title": "Защо ЕС да търпи една страна, която не знае какво иска"}
{"url": "https://www.actualno.com/balkani/premier-na-gej-parad-kyde-drugade-osven-v-syrbija-snimki-i-video-news_1375965.html", "text": "       Хиляди излязоха по улиците на Белград с послание за толерантност на ежегодния гей парад в неделя.        Сред тях бяха и сръбския премиер Ана Брнабич и партньорката й. Брнабич не скрие, че е хомосексуална. Парадът беше подкрепен и от посланика на Холандия в страната.       Полицията разчисти пътя на шествието, като още преди парада задържа петима души. Те бяха част от десетки протестиращи, които носеха кръстове и православни символи. Кадри от кацията на протестиращите можете да видите в следващото видео. Социалните мрежи се изпълниха със снимки на задържаните.         Парадът приключи без повече инциденти. ", "date": "2019.09.16", "title": "Премиер на гей парад - къде другаде освен в Сърбия (СНИМКИ И ВИДЕО)"}
{"url": "https://www.actualno.com/crime/myj-se-obyrna-s-atv-i-zagina-na-mjasto-news_1375971.html", "text": "      48-годишен мъж загина при катастрофа с АТВ в района на добричкото село Ляхово, съобщиха от Областната дирекция на МВР в Добрич.      Сигналът за инцидента е подаден в събота около 18.30 часа.   По неустановена причина, мъжът е изгубил контрол върху АТВ-то, което се е обърнало. Той е загинал на място.\r\nИзвършен е оглед и е образувано досъдебно производство.  Шестнадесет души са ранени при 12 катастрофи в страната през изминалото денонощие, съобщи пресцентърът на МВР. Загинали няма.\r\nВ София са регистрирани три тежки и 19 леки пътни инцидента, при които са пострадали четирима, допълниха от вътрешното ведомство. ", "date": "2019.09.16", "title": "Мъж се обърна с АТВ и загина на място"}
{"url": "https://www.actualno.com/health/11-leka-ot-narodnata-medicina-protiv-kashlica-news_1375962.html", "text": "               Повечето билкови препарати имат слаб терапевтичен ефект. Те работят на принципа на хомеопатията и изискват по-дълъг курс на лечение. Най-често се препоръчват в комбинация с други средства.   Билковите лекарства за кашлица не могат да заменят предписаните от лекуващия лекар антибиотици и антивирусни лекарства.   Лекарствените билки рядко предизвикват странични ефекти, но хората с алергия към цветния прашец от растения не трябва да използват билкови лекарства. Възможни са кръстосани алергични реакции.    Въпреки това има доказани, надеждни природни лека от народната медицина, против кашлица. Представяме ви 11 лека от народната медицина против кашлица Билковите лекарства се използват широко при лечението на кашлица. Предимството им е универсалността на действието. Те имат не само отхрачващо действие, но и успокояващо.\r\nФитонцидите, които се намират в много лечебни растения, помагат на организма да се бори с бактерии и вируси. Сиропите и бонбоните направени с билки имат приятен вкус, който се харесва от възрастни и деца.       Екстракт от билка мащерка Мащерката има противовъзпалителен и отхрачващ ефект, намалява изпотяване и дрезгавостта. Екстракт от листа на бръшлян Това е едно от най-ефективните билкови лекарства за облекчаване на кашлица. Има отхрачващо действие, намалява бронхоспазма. Намалява вискозитета на храчката и допринася за нейното изхвърляне. Екстракт от листа от градински чай В резултат на изразения бактерициден ефект от етеричните масла в градинския чай, помагат не само при лечението на кашлица, но и при ангина, фарингит и ларингит.    Екстракт от корен на иглика Благодарение на комбинацията от лечебни билки с отхрачващо действие, сиропите и еликсирите са подходящи при бронхит и трахеит. Те са особено показани в случаите, когато е трудно човек да кашля поради вискозна храчка. Лекарствата не се препоръчват да се комбинират с потискащи такива кашлицата. В този случай процесът на прочистване на бронхите се влошава и възстановяването се забавя. Екстракт от листа на бръшлян и екстракт от цвете на малина Улеснява сухата кашлица при респираторни инфекции. Слузта от екстракти от бръшлян и малина създава тънък защитен слой, върху лигавицата на фаринкса и предпазват от дразнители, които причиняват кашлица. Комбинация от тези две съставки има антибактериално действие, намалява тежестта на възпалението в гърлото. Помага и при пушачи с кашлица. Масло от листа на евкалипт и мента Ментолът има „разсейващ“ ефект, докато евкалиптовото масло има противовъзпалителен и антимикробен ефект. Благодарение на такава комбинация може да се облекчат симптомите на фарингит, трахеит и ларингит, както и да се предотвратят пристъпи на кашлица.    Екстракт от коренище на джинджифил Помага при суха кашлица, която придружава ларингит, фарингит, бронхит и трахеит. Хроничната кашлица може да е сигнал за друго по-сериозно заболяване. Много я подценяват и приемат за досадно нещо, вместо за здравен проблем. Страничните ефекти са много. От болки в гърдите до цялостно изтощение, тя може да наруши естествените физически дейности, възможността за работа, в т. ч. домакински задължения и нарушава съня.\r\nДнес масово хората посягат към лекарствата, но специалистите са на мнение, че това е само загуба на пари. С естествени средства и подходи и посочените по-горе народни лека може да облекчите успешно всяка кашлица. В помощ са още: Пчелен мед Още в Древността и по времето на фараони, медът е доказал лечебната си сила и чудодейно действие над човешкия организъм. Медът е ефективен за лечение на болно гърло и кашлица. Може да се консумира директно или с кокосово масло и лимон. Стара бабина рецепта е супена лъжица мед разтворена в 50 гр ракия и изпита на екс. Чай от черен пипер и мед    При влажна кашлица, чай с черен пипер и мед помага за стимулиране оттичането на слуз. Медът облекчава кашлицата. Достатъчна е 1-а ч. л. смлян черен пипер, смесен с 2 супени лъжици мед и разтворени в гореща вода. Консумира се топъл. Екстракт от Женско биле Корените на билката отдавна се ползват за лечение на кашлица. Бонбоните с тази билка се използват при възпалено и раздразнено гърло. Те значително облекчават кашлицата. Екстракт от Лимон Стара народна рецепта казва, че половин лимон, смесен с черен пипер и сол ще накара всеки да забрави за кашлицата, поне за известно време.\r\nВажно е също така да помните, че самолечението може да е много опасно. Ето, защо е важно да посетите лекар, независимо, какви лекарства планирате да използвате. ", "date": "2019.09.16", "title": "11 лека от народната медицина против кашлица"}
{"url": "https://www.actualno.com/sliven/protest-sreshtu-obgazjavaneto-na-nova-zagora-news_1375988.html", "text": "      Протест срещу обгазяването на Нова Загора и околностите от инсталацията за биогаз ще се проведе в 16:30 пред общината. Той е организиран от групата в социалната мрежа „Нова Загора иска да диша., съобщава БНР.      Според организатора на протеста Кремена Петрова жителите на града търпят неприятните миризми в града вече пета година. Сезирали са няколко институции, но решение на проблема няма.   Кметът на Нова Загора Николай Грозев не коментира обгазяването, но заподозря начало на предизборна кампания в действията на Петрова.\r\nЕто част от исканията на протестиращите: \"Монтиране на измервателна станция, която в реално време да дава възможност всеки да се информира за качеството на въздуха. В града ни да има задължително включен като показател сероводород и амоняк.\", обяви ги Кремена Петрова.  Без значение дали протестът е предизборен, жителите на града се опасяват, че заедно с миризмата децата им вдишват и вредни за организма вещества. ", "date": "2019.09.16", "title": "Протест срещу обгазяването на Нова Загора"}
{"url": "https://www.actualno.com/society/prokurorskata-kolegija-ivan-geshev-e-otlichen-kandidat-news_1376013.html", "text": "      Днес се проведе първата комисия на Прокурорската колегия на ВСС. Както е известно - единственият кандидат за главен прокурор - , се появи лично в залата, за да изслуша заседанието на комисията, която се излъчваше онлайн на официалния сайт на Висшия съдебен съвет.      Прокурорската колегия бе единодушна за кандидатурата на Гешев, който по думите на магистратите отговаря отлично на изискванията за длъжността.   \"Високият му професионализъм и стриктното изпълнението на служебните му задължения, отличните умения за работа в екип, покриване на изискуемите качества на ръководни административн умения, признания от редица международни институции и широка подкрепа от колегите му, както и от органи и институции, с които е работил.\r\nВъз основата на документите, комисията по атестиране и конкурс на прокурорската колегия счита, че същият отговаря в пълнота на законовите изисквания\", се посочва в доклада на комисията.  \"Благодаря и на тези, които са ме подкрепили със становища на място, защото стана ясно, че са напразни надеждите на онези, които са очаквали конкурсът да извади някакви негативи в моята работа. Стана ясно, че такива няма и този доклад го показва. Но благодаря и на другите, които не са ме подкрепили, защото истината може да се установи при разкриване на различни гледни точки.\r\nБлагодаря и на колегите от други институции, които са ме подкрепили защото това отговаря на моето разбиране, че за да се постигнат резултати, трябва да има колегиалност и добро взаимодействие с всички органи от правоохранителната система, от които зависи борбата с престъпността\", заяви Гешев.   Докладът бе приет от всички и се очаква да бъде публикуван официалната страницата на ВСС, както е по процедура.    Утре ще заседава втората комисия по \"Професионална етика\" към Прокурорската колегия на ВСС, която отново ще представи доклад във връзка с избора на Гешев.\r\nОсвен обсъжданията, на които е поканен и самият Гешев, след това и самите доклади ще бъдат убликувани онлайн на сайта на ВСС.Те ще бъдат обсъдени от колегията на 9 октомври. На базата на проведено гласуване ще се определи и допустимостта на предложената кандидатура. Ако тя бъде подкрепена, изслушването на Иван Гешев за поста на ръководител на държавното обвинение ще се състои на 24 октомври. ", "date": "2019.09.16", "title": "Прокурорската колегия: Иван Гешев е отличен кандидат"}
{"url": "https://www.actualno.com/starazagora/starozagorskoto-uchilishte-maksim-gorki-posreshtna-uchebnata-godina-s-remontiran-dvor-snimki-news_1376008.html", "text": "      Първото езиково учебно заведение в Стара Загора - Средно училище (СУ) \"Максим Горки\" посрещане учениците си на първия учебен ден с ремонтиран двор и по-добър достъп към сградата благодарение на община Стара Загора. Направени са ремонти и на покрива и терасите на училището със съвместните усилия на ръководството и училищното настоятелство, съобщи директорът Мариана Пенчева.      С поздрав и пожелания за успешна учебна година на училището гостува областният управител Гергана Микова. През тази учебна година в СУ \"Максим Горки\" ще учат 828 ученици в 33 паралелки. 100-процентов прием е приемът в VIII клас в четирите профила с изинтензивно изучаване на английски, испански, китайски и руски език. За втори път по линия на междукултурния обмен в школото ще учи ученик, който е немски гражданин. Ще е в 10-и клас в паралелка с английски език и в момента интензивно учи български. Преди две години пък имаше ученик от Аржентина, който се върна тази година за абитуриентския бал на класа си заедно със семейството си. От 94 ученици, завършили миналата година само пет не са продължили във висше учебно заведение в страната или чужбина. Сред миналогодишните абитуриенти е и първият випуск на момичетата и момчетата с китайски език. В първото езиково училище в Стара Загора и тази година ще преподават двама китайци и двама испанци, които са насочени от институтите \"Конфуций\" и \"Сервантес\". В СУ \"Максим Горки\" днес прекрачиха училищния прага и 44 първолаци. Те са част от 1350-те първокласници в старозагорските училища за учебната 2019/2020 година, разпределени в 62 паралелки в 28 общински училища. И тази година на първия учебен ден те получиха книжка с любимото на поколения българи стихотворение на Леда Милева „Зайченцето бяло“, в която има послание от кмета Живко Тодоров. \"Пътят ще е дълъг, но в него няма да си сам, защото до теб ще върви твоят учител\",се казва в него. По традиция първолаците получиха и тетрадки от Футболен клуб „Берое“ със символите на отбора.\r\nВ старозагорските училища тази година ще се обучават над 14 500 ученици. В обновени сгради влизат възпитаниците на СУ „Иван Вазов“ и IX основно училище „Веселин Ханчев“. През тази учебна година ще бъдат ремонтирани сградите на още две училища - Професионална гимназия по строителство, архитектура и геодезия „Лубор Байер” и Професионална гимназия по електротехника. ", "date": "2019.09.16", "title": "Старозагорското училище \"Максим Горки\" посрещна учебната година с ремонтиран двор (СНИМКИ) "}
{"url": "https://www.actualno.com/books/deteto-orhideja-ili-gluharche-news_1375507.html", "text": "      Родителството през 21 век е мисия, изпълнена с предизвикателства и скрити капани. Въпреки че днешните деца имат повече възможности, отколкото предишните поколения могат да си представят, отглеждането на щастливи деца, които се превръщат във възрастни, способни да разгърнат пълния си потенциал, изглежда все по-трудно.      „Детето – орхидея или глухарче“ от проф. Д-р Томас Бойс (изд. „Софтпрес“) комбинира революционна научна теория и задълбочени медицински проучвания, за да предостави нов отговор на редица въпроси, предизвикващи стрес и тревожност у съвременните родители: Защо някои деца постигат всичко с лекота, докато други полагат неимоверни усилия по пътя към успеха? Защо част от нас минават неуязвими през предизвикателствата, докато за други всяка промяна в ежедневието е свързана с неимоверни трудности? Съществува ли рецепта, която да ни помогне да разкрием истинския потенциал и да създадем най-добрите условия за развитие на всяко дете?    Теорията: Проучванията на проф. д-р Томас Бойс са вдъхновени от личните преживявания в семейството и близките отношение със сестра му, с която като малки са неразделни. Пътищата на двете интелигентни и щастливи деца тръгват в различни посоки, когато семейството им е сполетяно от често срещани житейски несгоди. Томас продължава да се развива успешно, без видими последици от колебливата и нестабилна среда, а Мери стига до психично разстройство.  След години именитият учен започва проучвания в областта на детската психология и стига до формулирането на една елегантна теория. В книгата „Детето – орхидея или глухарче“ тя е предадена на достъпен език и се свежда до следното: според начина, по който реагират на стимулите от околната среда, децата биват два типа. По-голямата част – четири от всеки пет деца, наречени глухарчета, са издръжливи на повечето несгоди и успяват да реализират потенциала си, независимо от средата, в която растат. Останалите – т.нар. орхидеи – са твърде податливи, както на благоприятните, така и на неблагоприятните условия. Ако попаднат в нестабилна среда, орхидеите често страдат от физически и психични заболявания, но процъфтяват, ако бъдат отгледани по подходящия начин.\r\nЕкипът от учени на д-р Бойс прави множество проучвания в рамките на няколко десетилетия и стига до сложните причини за сформирането на децата орхидеи и глухарчета. Процесът е обяснен интересно и подробно в книгата, а изводите сочат към еднакво влияние на гените и околната среда.\r\nНай-ценното качество на „Детето – орхидея или глухарче“ е практическата насоченост, която всеки учител, родител или настойник може да приложи в грижата за децата, така че да им осигури възможно най-благоприятната среда за развитие и да им даде шанс да се превърнат в успешни и щастливи личности.        Авторът: Проф. Д-р Томас Бойс е практикуващ лекар с огромен опит, чиято работа изследва взаимодействието между невробиологичните и физиологични фактори, които водят до разлики в детското поведение и здраве.\r\nД-р Томас Бойс е професор по педиатрия и психотерапия в Университета на Калифорния, Сан Франциско. Работил е като помощник-декан по научноизследователската работа в Университета за обществено здраве в Бъркли и като ръководител на катедрата по Развитие на детето в Университета на Британска Колумбия със Ванкувър. Съпредседател е на Програмата за детско и мозъчно развитие на Канадския институт за съвременни изследвания, член е на Изследователската мрежа за токсичен стрес при деца на Фондация JPB, част е от Съвета за деца, младежи и семейства на Националните академии на науките на САЩ и през 2011 г. е избран за член на в Националната медицинска академия. Изследователската му работа генерира над 200 научни публикации. История на книгата: „Детето – орхидея или глухарче“ е толкова революционна и в същото време заразителна като идеи, че 14 американски издателства наддават за правата на незавършения към онзи момент ръкопис. Три от офертите надхвърлят 1 милион долара за правата само за Северна Америка (САЩ и Канада). Търгът е спечелен от Knopf за 1,5 милиона долара, а правата са продадени за шестцифрени суми в Германия и Великобритания. В България търгът е спечелен от „Софтпрес“.      „Детето – орхидея или глухарче“ и теорията на проф. д-р Бойс намира широк отзвук както в професионалните общности на лекари, учители и психолози, така и сред родителите по цял свят.\r\nВече е достъпна и за българските читатели навсякъде, където се продават книги. ", "date": "2019.09.16", "title": "Детето – орхидея или глухарче"}
{"url": "https://www.actualno.com/europe/v-rusija-zapochvat-strategicheskite-uchenija-centyr-2019-news_1375872.html", "text": "      Стратегическите учения „Център-2019“, които ще съберат повече от 128 000 военнослужещи, започват в понеделник и ще продължат до 21 септември, съобщи РИА Новости.      Министерството на отбраната на Русия съобщи, че естеството на ученията ще бъде отбранително, а военният отдел покани всички военни аташета, акредитирани в Москва, да посетят маневрите, предаде БГНЕС.   В допълнение към личния състав, се предвижда да участват в повече от 20 хиляди единици и оръжия и около 600 самолета, а някои епизоди от ученията ще се проведат \"по отделни планове\" на площадките за обучение на страните-партньори. В основните военни маневри на Руската федерация тази година ще участват военните контингенти Китай, Пакистан, Казахстан, Киргизстан, Индия, Таджикистан и Узбекистан.\r\nСпоред пресслужбата на Централния военен окръг по време на ученията ще бъдат разработени въпросите за използването на силови групи за решаване на проблемите на борбата с международния тероризъм и осигуряването на сигурност в региона на Централна Азия.   ", "date": "2019.09.16", "title": "В Русия започват стратегическите учения \"Център-2019\" "}
{"url": "https://www.actualno.com/starazagora/na-koprinka-vsichko-e-spokojno-news_1375849.html", "text": "      Като истинско общонационално събитие и без излишни политически спекулации и екзалтации премина XVI национален събор на движение \"Русофили\", който по традиция се провежда в края на лятото край казанлъшкия язовир \"Копринка\".      Не се оправдаха очакванията нито за провал на събора, нито за вкарването му в злободневна полит-употреба, на фона на внезапните обиски, задържания и обвинения в шпионаж срещу председателя и част от националното ръководство на \"Русофили\". Напротив – стана ясно, че организаторите превантивно са отклонили всички опити съборът да бъде тласнат в политически коловоз.   Така те спасиха празника. В който тази година са включиха над 20 000 души от цялата страна, от различни поколения – фамилно свързани с Русия, работили там или учили в руските университети, или пък просто почитатели на руската литература, култура, наука и духовност. Хора с различен обществен и социален статус, симпатизанти на различни политически партии, но единни в убеждението си за неразрушимост на вековните българо-руски исторически, духовни и икономически връзки.\r\nИ колкото и някои медии да се опитват да деформират представата за събора, да го натикат в предварително зададения им калъп, извличайки екзотични и епизодични фигури, кадри и плакати от общата картина, истината е, че българщината, патриотичният дух и родолюбието бяха очевидна доминанта край Копринка.  На събора, създаден за да крепи българските ни корени, но и православните ни ценности, родовата ни памет, но и историческата правда, да стимулира имунитета ни на независима и жизнеспособна нация – в общия европейски дом, но и в условията на сложна геополитическа сеизмичност. Транспонираща се и във вътрешнополитическа...\r\nТази година съборът на национално движение \"Русофили\" премина под знака на 140-та годишнина от установяването на дипломатическите отношения между България и Русия. И под мотото: \"Европа е по-силна с Русия\".\r\nСред официалните лица бяха представители на държавни, неправителствени и културни структури от България и Руската федерация, както и от няколко европейски страни.       В поздравленията си гостите от Русия многократно подчертаха несломимата дружба между двата народа, споени с общата пролята кръв на Шипка, с обета пред Самарското знаме, с освободителните войни, с езиковата и духовна близост, с общите духовни въжделения за мир, прогрес и справедливост.\r\n\"Многовековната дружба между Русия и България е уникален пример за плодотворно и взаимно обогатяване. Нас ни обединяват общата история, езиковият и културен код, славянската душа и православната вяра. Този събор е уникален форум, обединяващ ценителите на поезията на Пушкин, духовния символизъм на Достоевски, почитателите на руския авангард и съвременната култура на Русия. Любовта ви към Русия способства за запазване на нашите дружески и духовни връзки и развитие на двустранните ни отношение за благото на нашите два народа\", отбеляза от името на организацията Россотрудничество Олга Широкова.\r\n\"Много съм впечатлен от вашия събор, който е толкова многоброен. Изключително съм щастлив, че мога да присъствам тук в момент, когато в България очевидно се извършват репресии срещу свободата на словото. Защото аз съм професионален журналист, шеф съм на Швейцарския клуб на пресата и автор на книги и изследвания по въпроса за история на русофобията в Западна Европа. Тук съм и за да защитя единните европейски ценности, които всички ние - свободните и демократични европейски народи, изповядваме: свободата на словото, на духа, на вероизповеданията\", изтъкна в приветствието си Ги Метан, президент и основател на Presse Suisse (Швейцарски клуб на пресата), председател на Швейцарско-руската търговско-промишлена палата и депутат в швейцарския парламент.\r\n\"Опитът да бъдем съдени в отсъствието на факти няма как да успее. Това, че ние имаме други идеи за просперитета и развитието на България, различни от тези на някой друг, означава, че той не ни познава. Нашата дружба с Русия е скрепена с онези 72 000 руски воини, които умряха \"за други своя\", за да я има България… Нашата дружба е скрепена с нашите работници в Коми, с нашите студенти в Русия, с милионите хора, обвързани чисто по човешки с Русия, с руската държава, без която, по мое лично усещане и разбиране, България няма как да оцелее в тази задаваща се вихрушка в многополюсния свят\", подчерта в обръщението си към множеството председателят на национално движение \"Русофили\" Николай Малинов, който се оказа въвлечен в окото на гръмко прокламирания шпионски скандал.\r\nБогата фолклорна програма, изпълнения на известната казанлъшка група \"Грамофон\", развети български и руски знамена, стотици приятелски срещи и запознанства, десетки занаятчийски щандове и павилиони, детски глъч, руска реч и темпераментните ритми на традиционното общобългарско хоро бяха естественият мизансцен на мащабното събитие, превърнало се в ярка демонстрация на неизкоренимата историческа и човешка свързаност между народите на България и Русия. Неслучайно наречена вечна... Надживяла превратности, метаморфози, преходи и епохи. Жилава и вкоренена в общата славянска и православна вяра и същина.      И да, по сергиите и сред множеството тук-там имаше и портрети на Путин и Сталин. Дали пък не като защитна реакция срещу малодушието и външнополитическата сервилност на родните ни политици и управляващи?\r\nСрещу дефицита на истински изправени политически лидери и мъже?… ", "date": "2019.09.16", "title": "На \"Копринка\" всичко е спокойно"}
{"url": "https://www.actualno.com/crime/specakcija-sreshtu-trafik-na-hora-v-burgas-news_1376005.html", "text": "      Спецакция на територията на ж.к. Меден Рудник и кв. Победа в Бургас е провела рано сутринта ГДБОП под ръководството на специализираната прокуратура, съобщи Нова тв.      Разследването е срещу трафик на хора, пране на пари и проституция. Проверени били  адреси на клубове за проститутки, които са били трафикирани в Германия.   Зам.-главният прокурор Иван Гешев съобщи, че се работи върху дейността на организирана престъпна група от българи, които работят у нас и в Германия.\r\n\"Организират т.нар. клубове, където се трафикират жени от България\", уточни той.  Парите от трафика на хора били инвестирани в златои луксозни имоти.\r\nДо момента няма информация колко са задържаните лица при акцията.    ", "date": "2019.09.16", "title": "Спецакция срещу трафик на хора в Бургас"}
{"url": "https://www.actualno.com/america/sasht-sa-gotovi-da-predpriemat-reshitelni-dejstvija-zaradi-atakata-sreshtu-sauditski-rafinerii-news_1375877.html", "text": "      Президентът на САЩ Доналд Тръмп заяви, че Съединените щати предполагат кой стои зад атаката срещу петролни съоръжения в Саудитска Арабия и са готови да предприемат решителни действия, но очакват потвърждение от Рияд, съобщи РИА Новости.      \"Запасите от петрол в Саудитска Арабия бяха атакувани. Има причини да смятаме, че ние знаем виновника и сме готови за решителни действия, в зависимост дали нашите данни ще се потвърдят, но искаме да чуем от кралството, кой според тях е извършил атаката и при какви условия трябва да действаме“, написа в Туитър Доналд Тръмп.   Саудитска Арабия, най-големият износител и един от трите най-големи производители на петрол, намали производството си наполовина, след срещу нефтените й съоръжения с капацитет 5,7 милиона барела дневно. До понеделник Рияд очаква да възобнови производството на около 2 милиона барела дневно.\r\nЙеменските бунтовници хусити, срещу които се бори арабската коалиция, водена от Саудитска Арабия поеха отговорност за нападението с дронове. Американският държавен секретар Майк Помпео заяви, че няма доказателства, че атентатът е дошъл от Йемен и обвини директно Иран за него. Иранското външно министерство нарече обвиненията на Помпео \"неверни\".   ", "date": "2019.09.16", "title": "САЩ са готови да предприемат решителни действия заради атаката срещу саудитски рафинерии "}
{"url": "https://www.actualno.com/education/novata-uchebna-godina-zapochva-s-protest-na-uchiteli-news_1375819.html", "text": "      В навечерието на новата учебна година - готвят протест пред просветното ведомство. Повод за недоволството е наредба, която предвижда посещения по домовете на отсъстващите ученици, предаде репортер на БГНЕС.      Част от педагозите смятат, че промяната ще ги превърна от учители в полицаи.   Синдикатът на българските учители, обаче категорично се разграничи от организирането на протест.\r\nСпоред готвените промени детските градини и училищата в страната трябва да сформират постоянни екипи, които да следят дали учениците отсъстват без уважителни причини. Една от задачите на екипите включва посещение на адреса на отсъстващото дете.   възразяват срещу промените и те са описани в становище против промените, подкрепено от над 6000 души в онлайн петиция.\r\nОт образователното министерство обясняват нуждата от подобни екипи с ниската средна посещаемост в много училища у нас - на места тя достигала под 50%.   Според министерството на образованието целта на промените е децата, напуснали училище, да влизат в класните стаи ежедневно.    Против протеста се обявиха всички синдикати в образованието. В официално писмо до медиите  се посочва, че акцията е \"провокация с неясни цели\". И допълват, че някой разпространява \"измислени внушения за нарушени учителски права\".\r\nПротестиращите учители се събират в 16 часа пред министерството на образованието, като в знак на символичен протест ще дадат на чиновниците в министерството бутилирана вода. Акцията е под надслов „за да знаят чиновниците в МОН, че ако правят неблагоприятни промени, ще пият студена вода”. ", "date": "2019.09.16", "title": "Новата учебна година започва с протест на учители "}
{"url": "https://www.actualno.com/america/samolet-se-razbi-v-kolumbija-news_1375874.html", "text": "      Седем души са загинали при катастрофата на малък самолет в близост до град Попаян в Колумбия, съобщава El Tiempo. Машината е паднала в жилищен район, върху сгради.      Общо на борда е имало девет души, двама са ранени и са откарани в болница. Единият от пострадалите е 10-годишно дете, предаде БГНЕС.   Трагедията е станала в неделя следобед, няколко минути след излитането. По първоначална информация, причина е техническа неизправност. ", "date": "2019.09.16", "title": "Самолет се разби в Колумбия "}
{"url": "https://www.actualno.com/health/koga-e-naj-polezen-medyt-news_1375811.html", "text": "      Целогодишната употреба на мед и пчелни продукти е много полезна, но най-ефективната и целесъобразна е тя по три месеца през есента и пролетта. Това каза за Радио „Фокус“ – Смолян Иван Бялков – председател на Сдружение „Родопска пчела“. Ползата за имунната система на прополиса, пчелния прашец и пчелното млечице е доказана и все повече хора ги използват като имуностимуланти.      „От прополиса се ползва 30% тинктура, която се приготвя от 30 гр прополис, разреден с 95-градусов спирт. Има технология за подготовката му и за децата се ползва така, че на колкото години е детето, то да приема по толкова капки на ден. За възрастните количеството е между 20 и 25 капки всяка сутрин на гладно, разредени в малка чаша хладка вода, половин час преди хранене. Добре е тинктурата да се взема през септември, октомври и ноември, а на пролет – през март, април и май“, уточни Бялков.   Той допълни, че най-бързият и елементарен начин за употреба на пчелен прашец е една супена лъжица от него да се накисне вечерта в чаша истинско кисело мляко, сместа да се разбърка и да се остави да престои така до сутринта. Към нея може да се добави подсладител или мед и на сутринта да се консумира. „Ефектът от престоя на прашеца в киселото мляко е, че млечно-киселата ферментация разгражда ципичките на прашеца и така той се усвоява най-добре от организма. Приемът на сухия прашец няма ефект. Това е най-елементарната рецепта, като има и още много начини за ползването му“, посочи Бялков.\r\nТой отбеляза, че пчелният мед може да се приема всеки ден, целогодишно. „Много хора ползват тези продукти постоянно, увеличават се клиентите за тях и това показва, че има ефект и хората са доволни, че по природосъобразен начин подсилват организма си“, каза още Балков.   ", "date": "2019.09.16", "title": "Кога е най-полезен медът?"}
{"url": "https://www.actualno.com/business/transportyt-i-zemedelieto-gubjat-desetki-milioni-evrosredstva-zaradi-nekadyrni-chinovnici-news_1375854.html", "text": "      Важни обществени сектори ще загубят десетки милиони еврофинансиране заради лошо изпълнение на оперативните програми. 6 от 10 оперативни програми не са успели да постигнат заложените цели по част от приоритетите си към края на 2018 г. Така десетки милиони евро, заделени като резерв за добро управление по тях, ще бъдат загубени за съответните мерки и ще бъдат пренасочени към дейности с по-добро усвояване на средствата. Това ще оголи сфери като жп транспорта, управлението на трафика, борбата със свлачищата. Ще бъде засегнато и еврофинансирането на научните изследвания, както и програмата за развитие на селските райони, пише в. .      Това става ясно от предоставена от кабинета справка за изпълнението на оперативните програми към края на 2018 г. Всички оперативни програми това лято подлежат на задължителна оценка  в ЕК за постигането на заложените междинни за програмния период цели, като програмите с неизпълнени показатели ще загубят 6% от финансирането на съответните приоритети, заложени като резерв. При особено слабо изпълнение е възможно и спиране на междинните плащания.   Най-критично е положението в Оперативна програма \"Транспорт и транспортна инфраструктура\" и програмата за развитие на селските райони, става ясно от предоставената от МС справка. По Оперативна програма \"Транспорт\" не са изпълнени заложените цели по 2 от общо 4 приоритетни оси. Изпълнението е лошо по приоритетна ос \"Развитие на железопътната инфраструктура по основната Трансевропейска транспортна мрежа\", по която по последни данни са изплатени едва 12,9% от заложените средства, и по приоритетна ос \"Иновации в управлението и услугите - внедряване на модернизирана инфраструктура за управление на трафика\"  с  6,92% реално изплатени средства.\r\nПо тези приоритети е заложен резерв за добро изпълнение в размер на 40,4 млн. евро при жп транспорта и 4,4 млн. евро за иновациите. Неизпълнението е съществено  - показателите са постигнати до 65%, което може да доведе до спиране на междинните плащания. Парите ще бъдат пренасочени съответно към проекти от пътната инфраструктура и дейности в областта на интермодалността на превоза на пътници и товари.  От стенограмите на последните комитети за наблюдение на програмата обаче става ясно, че залогът е много по-голям – възможност от огромна загуба на средства заради висящ проект за 1,3 млрд. лв. Става дума за модернизацията на жп участъка Елин Пелин - Костенец. Мегапоръчката затъна в десетина съдебни дела и отмяна на класирането на първа инстанция в КЗК след открити серия от закононарушения в класирането. През юли повечето решения на КЗК паднаха на втора инстанция във ВАС. По проекта обаче има натрупано огромно закъснение – 22 месеца по данни на възложителя НКЖИ. Дори и договорите да са факт през есента на 2019 г., в управляващия орган и в Европейската комисия се съмняват, че до 2023 г. строителството ще може да бъде приключено.\r\nТака България рискува сериозно неизпълнение на заложените цели и налагане на последваща финансова корекция. \"Следва да се обмисли сериозно наддоговаряне на програмата, защото за по-голяма част от проектите съществува риск от значителни закъснения\", е коментирал представителят на ЕК в комитета за наблюдение Аурелио Сесилио. Критично според Сесилио към 2023 г. – финалната дата за финансиране по стария програмен период, ще бъде и изпълнението на заложените цели в сектор пътна инфраструктура заради забавянето на лот 3.2 на автомагистрала \"Струма\" през Кресненското дефиле. Преди броени дни кабинетът пое ангажимент за осигуряване на средства по този проект в размер на 741 млн. лв. в допълнение към еврофинансирането.\r\nКритична е картината и при селската програма. По ПРСР има неизпълнение при 3 от общо 5 приоритетни оси. Целите не са постигнати по приоритет \"Насърчаване на организациите на хранителната верига\", \"Насърчаване на ефективното използване на ресурсите и преход към нисковъглеродна икономика\" и при мерките за намаляване на бедността и икономическото развитие на селските райони. От Държавен фонд \"Земеделие\" обясняват проблемите при последния приоритет със забавени обществени поръчки на общините. По тези приоритети заложеният резерв за добро изпълнение възлиза на общо 77,5 млн. евро (съответно 16.5, 18.3  и 42,7 млн. евро), които ще се прехвърлят по останалите два приоритета с добро изпълнение - подобряване на конкурентоспособността на стопанствата и възстановяване на екосистемите, свързани със селското и горското стопанство.       При Оперативна програма \"Околна среда\" парите ще намалеят по ключов приоритет, който с години стои в зоната на обещанията – превенцията и управлението на риска от наводнения и свлачища. По последни данни реално изплатените средства тук са едва 22,7%, много слабо е и изпълнението при проектите за \"Натура 2000 и биоразнообразие\" – 5,4% реално изплатени средства. Двата приоритета губят съответно по 4,7 и 6,8 млн. евро резерв за добро изпълнение. 14,1 млн. евро е резервът за добро управление, които губи приоритетна ос \"Научни изследвания и технологично развитие\" по Оперативна програма \"Наука и образование за интелигентен растеж\" заради непостигнати междинни цели.\r\nПарите ще бъдат прехвърлени към \"Образование и учене през целия живот\". Неизпълнение на етапните цели има и по Оперативна програма \"Региони в растеж\" в частта за интегрирано градско развитие - тук се губи резерв от 52 млн. евро.  По рибарската програма са постигнати целите само по един от общо 6 приоритета. Програмите отличници, при които всички етапни цели към края на 2018 г. са постигнати, са  \"Развитие на човешките ресурси\", \"Иновации и конкурентоспособност\" и \"Добро управление\". Критика От стенограмата на последния комитет за наблюдение на транспортната програма става ясно, че представителят на ЕК е разкритикувал остро управляващия орган и за високия процент на нередности. \"Силно обезпокоителна е високата честота на грешките. Нямам предвид единствено величината на нередностите, а високата им честота. Всички бенефициенти са над възприетата в одитните понятия приемлива честота на грешката. Всички! И съжалявам, но това не са новобранци в областта на кохезионната политика или по отношение на регламентите за ЕСИФ, или пък, впрочем, и по отношение на обществените поръчки, ако отидем още по-натам.\r\nТака че понякога можем да проявим разбиране до определена степен, когато неправителствена организация, която трябва да изготви проект, не е свикнала с изпълнението на договори по обществени поръчки, но съжалявам много този тип институции\", възмутил се е Аурелио. Той е изтъкнал и липсата на особен напредък през 2019 г. въпреки тревожните сигнали по отделни проекти, като е предупредил и за бъдещи проблеми с ЕК при очакваното преработване на програмата.       ", "date": "2019.09.16", "title": "Транспортът и земеделието губят десетки милиони евросредства заради некадърни чиновници"}
{"url": "https://www.actualno.com/asenovgrad/za-tajnite-na-razlichni-profesii-nauchiha-deca-ot-asenovgrad-snimki-news_1375855.html", "text": "      За професията на пожарникаря, библиотекаря, психолога, преподавателя и много други научиха по време на лятната занималня за деца, наречена \"Ваканция в библиотеката\". Програмата за малчугани от Асеновград се проведе в продължение на няколко седмици в Градска библиотека \"Паисий Хилендарски\".        Деца от различни възрасти слушана и гледаха с интерес презентацията, която бе изнесена от доктор Атанаска Маджарова - доктор по социология, учител по \"Философски цикъл\" в пловдивско училище и преподавател по испански език в езиков център. След като приключи лекционната част, учениците трябваше да разгадаят и намерят в приготвената \"супа от букви\" на испански език плодовете и ученическите пособия от видеа, които бяха изгледали преди това. Присъстващите се потопиха в ритъма на испанската музика и фламенкото. \"Мисията на преподавателя е да бъдеш пример и модел за образование и отдаденост към новото, да учиш непрекъснато, да искаш да се обогатяваш и най-важното е да умееш и да искаш да предаваш знанията и уменията си и на другите\", сподели за доктор Маджарова.    Гостът запозна малчуганите с тайните на Харамийската дупка. Това е най-старото пещерно светилище в Родопите, което е разположено край село Триград, община Девин. Малките изследователи научиха и с какви материали и инструменти борави всеки археолог когато е на експедиция. След презентацията, за малчуганите бяха подготвени няколко задачи и те трябваше да работят в екип. Една от тях бе да различат антични от съвременни предмети.     Тя запозна децата с първите банкови институции в България. Съобщи им и колко на брой са банките у нас. Децата видяха стари книжни пари, които са били в употреба преди много години, но днес нямат стойност. След презентацията малчуганите трябваше да отговорят на няколко въпроса, сред които да посочат какво означава разход, доход, заем, трудово възнаграждение, банка и други термини от сферата на икономиката. Елка Беличева предостави и ценни съвети за спестяване на пари. Децата научиха къде са възникнали първите банки и първите банкноти и монети.      Малчуганите научиха множество любопитни факти и разбраха с какво се занимава един физик. Касапетева беше подготвила шест интересни физични експеримента, в които децата и участваха активно. Интересните опити бяха свързани с различни закони на физиката. Видяха как се случва повдигане на хартийки с химикал. Включиха се в опит с вода и зехтин, смесени в една чаша, в която децата пускаха различни предмети, за да видят кой остава на повърхността и кой потъва. Надуване на балон от реакция на сода и оцет, балон, който не се пука от пламък на свещ и опит със свещ, чаша и купичка с вода, при който водата се качва в чашата и купичката остава суха също приковаха вниманието на подрастващите. След експериментите, за децата бяха подготвени и две видеа. На тях бяха показани звуците, които издават различните планети от Слънчевата система, и необятният космос. После малчуганите трябваше да проявят креативност и да развихрят въображението си. Гост-физикът им възложи задачата да нарисуват вятъра, Слънчевата система и как те си ги представят.     Той е адвокат по професия, но изследовател на пещери в свободното си време. Човек с приключенски дух и търсач на силни усещания. Той запозна децата с пещерите и неговите пещерни експедиции в Алпите на територията на Австрия. Гостът разказа за изпитанията, препятствията и опасностите, а които се е сблъсквал в своите експедиции. От него децата научиха, че планинската верига \"Алпи\" е най-богатата на пещери в Европа и света. Голяма част от тях все още не са изследвани и картографирани. Малчуганите разгледаха и оборудване за експедиции и най-въодушевени останаха от каската, която е задължителна част от оборудването на всеки пещерняк. Друго, което трябва да носи в планината всеки, тръгнал за по-дълго време, са хранителни продукти от първа необходимост, аптечка, топли дрехи, здрави въжета.    Те представиха презентация, в която ни запознаха с работата на музеолога, за неговите задълженията и функции. Музейните служители споделиха впечатленията си и от изложба, предизвикала фурор сред асеновградчани и открита официално в навечерието на Международния ден на жената - 8-ми март. Експозицията носи името \"Тази вечер аз съм хубава\", а откриването й премина при засилен интерес, от страна на асеновградчани. Надя Янкова обясни на малчуганите и за процеса прослънчване на различни покривки, мокети и килими, които се съхраняват в сандъци, и защо е важен той. Тя сподели също как се инвентират музейни експонати. Децата видяха истинска носия от асеновградския край и предмети от праисторията.  Тя даде ценни съвети на малките посетели за това, как да се грижат за зъбите си. Доктор Господинова прочете любопитни факти и посочи кои са вредните и полезните храни за здравето на зъбите. Гостът показа на децата как да ги почистват правилно, какъв вид паста, в какво количество се слага върху четката и колко минути е оптималното време за тяхното миене. Малчуганите разбраха как възникват кариесите и какво представляват силаните. Изненада за децата от \"Ваканция в библиотеката\" в Асеновград бе писмо от Феята на зъбките. Малките асеновградчани имаха възможността да видят отблизо макети на зъби.     Таня Александрова разказа кога е възникнала и кой е \"бащата\" на фармацията, в кой град е открита първата българска аптека, как се става магистър-фармацевт, кои са най-големите предизвикателства, пред които се изправят фармацевтите, какви професионални възможности дава фармацията след дипломирането. Едно от ценните послания за децата бе да разберат каква е разликата между магистър-фармацевт и помощник-фармацевт. След презентацията всички присъстващи участваха в приготвянето на капки за нос. После малчуганите изгледаха видео на тема \"Защо избрах да уча фармация\".  Тя сподели какво работи психологът, с какви митове и предрасъдъци е обвързана тази професия и как се чувстват хората след посещение при такъв специалист. Екатерина Чобанова обясни на подрастващите, че психологът не е нито полицай, нито гадател или учител, нито е магьосник и не всичко му се получава с вълшебна пръчица. Тя разказа, че той е просто човек като всички останали и изпитва същите емоции и притеснения като другите. Чобанова увери децата, че да посещаваш психолог не е страшно, нито е слабост. Напротив - това правят хората, които искат да подобрят живота си в някакъв аспект. За децата Екатерина Чобанова бе подготвила две игри. Тя им раздаде емоционални карти, като всеки един от малчуганите трябваше да нарисува своите емоции в този момент. Тази игра ще помогне за самото себеизразяване на децата и ще им покаже, че не е толкова страшно да назоваваш емоциите си или да кажеш как се чувстваш. \"Защото знаем, че често, ние хората, ги прикриваме и потискаме, а това може да ни разболее\", обясни психологът. Освен това, всички заедно играха и на \"развален телефон\", но с движения, вместо с думи. \"Интересното беше, че още в началото телефонната линия прекъсна и се получиха много странни движения\", сподели Чобанова. Целта на тази игра бе да покаже на подрастващите, че не всички е така, както изглежда в началото и много често крайният резултат е съвсем различен.     Гости за целта бяха младши инспектор Антон Грънчовски и инспектор Стефанов от Районна служба \"Пожарна безопасност и защита на населението\" в града. Те представиха презентация, в която разказаха с какво се занимава един пожарникар и какви са отговорностите му. Двамата инспектори показаха и обясниха подробности за оборудването, което е необходимо да има във всяка една пожарна кола. Разказаха за това, колко трудна и рискована е професията им, защото те рискуват живота си, за да спасяват хора, животни и имущество. Инспектор Стефанов припомни на децата кой е единният европейски телефонен номер при спешни случаи, на които всеки може да звънне и да сподели за възникнал пожар или бедствие. Номерът е 112. Пожарникарите подчертаха, че не бива да се правят шеги на спешния телефон, защото, докато пожарната препуска по подаден някакъв фалшив, някой през това време може наистина да има нужда от помощ. След презентацията и важните съвети младши инспектор Грънчовски облече пред децата предпазното облекло, което трябва да притежава всеки един пожарникар. То се състои от защитен костюм, каска, манометър, противогаз и специални пожарникарски ботуши с незалепващо покритие. Целият екип тежи около 30 килограма. \"Пожарникарят не само гаси пожари, но се отзовава и на други критични ситуации, които могат да настъпят. Най-ценното от професията ни е удовлетворението от свършената работа. Когато сасим нечий живот, имущество и т.н.\", сподели пред инспектор Стефанов. Той допълни, че децата, които искат да станат пожарникари, трябва да бъдат добри ученици и задължително трябва постъпват смело във всяко свое начинание. Накрая всички деца имаха възможността да се снимат с облеклото на пожарникаря.  Децата се запознаха с библиотечни институции, изградени в причудливи форми и впечатляваща архитектура. Целта бе децата да се запознаят с най-древните хранилища на книги и най-старите библиотечни институции по света. Презентацията описа функциите на библиотеките, като се посочи, че те са място за приключения. Милена Марковска разказа и историята на асеновградската библиотека, която до преди няколко години е била най-голямата градска на Балканския полуостров. Марковска разкри пред децата, че по-голямата част от библиотеката в Асеновград се намира под земята. И първият етаж, на който се намира фоайето, всъщност е трети.После всички малчугани се запознаха с техниката book folding (сгъване на книги). Посетителите в занималнята изработиха различни фигурки от стари четива. Всички те вдъхнаха втори живот на стари списания и книги. \"Професията на библиотекаря е една от най-интересните. Както библиотеките са ориентирани към новите технологии, които постоянно се развиват, така и библиотекарите трябва непрекъснато да израства и да учи, за да отговори на съвременните потребности. Преди време се смяташе, че тази професия и библиотекит еще изчезнат, но се случи точно обратното. Те намериха своето ново място сред обществото и в днешно време библиотеките, които показваме, включително ползват и роботи, които да обслужват хората. А и вече ролята на библиотекаря е много по-различна от тази, която е била в средновековието. Затова съм абсолютно убедена, че това е една от най-важните професии на бъдещето и бих се радвала, ако повече деца се запалят по нея, въпреки че е и една от най-нископлатените, така че човек трябва да работи от сърце и душа\", каза в заключение за Милена Марковска. През отминаващото лято в библиотеката на града бяха представени и много други професии. Тематичните занимания за различните в Градската библиотека на Асеновград ще продължат и през следващата година, тъй като през настоящата се радваха на засилен интерес от малките асеновградчани. ", "date": "2019.09.16", "title": "За тайните на различни професии научиха деца от Асеновград (СНИМКИ)"}
{"url": "https://www.actualno.com/crime/ekspert-za-katastrofata-s-karajancheva-ima-poveche-ot-edna-choveshka-greshka-news_1375899.html", "text": "      \"Има няколко факта, които трябва да се споменат - има един автомобил \"Ауди\" над 15 години и един \"Мерцедес\" на НСО - нов и брониран. Пострадалото лице е най-охраняваното лице. Когато настъпва такова ПТП на лице е човешка грешка. Убеден съм, че има повече от една човешка грешка.\" Това каза Богдан Милчев от Института за пътна безопасност в коментар за пътния инцидент, в който пострада председателят на Народното събрание . Инцидентът се случи на 15 септември край Хитрино.      Според Милчев е важно да се изясни дали служителите на НСО имат задължението да обезопасят с колан, ако е имало колан дали е щяло да има такова нараняване.\r\nПо думите му самият вид кръстовище е предпоставка за катастрофи. Милчев допълни, че в някои от западните страни този тип острови са повдигнати.\r\n\"Хората винаги допускат и доставчикът на транспорната система трябва да осигури безопасността винаги, когато става въпрос за първокласни пътища. С такъв тип острови се създава предпоставка да се минава през тях с висока скорост. Доставчикът трябва да почне да мисли в тази посока.\", допълни още той в интервю за Нова телевизия.     \"Несериозно е да разсъждаваме по картинка. Това, което виждаме е удар от лявата страна. Не е ясно дали е имало геройско поведение на служител на НСО или автомобилът се е извъртял след удара.\", обясни още Богдан Милчев.\r\nСпоред бившият председател на НСО Димитър Владимиров няма разписано правило за слагане на колани, а това е необходимо, защото лицата се отпускат и един случаен удар може да доведе до счупване на ключицата. Той допълни, че министър-председателят не може да си позволява да шофира сам. \r\nВижте предполагаемата причина да произшествието в     Вижте кадри от катастрофата в  ", "date": "2019.09.16", "title": "Експерт за катастрофата с Караянчева: Има повече от една човешка грешка"}
{"url": "https://www.actualno.com/asia/rusija-prodava-na-indija-s-400-za-nad-5-miliarda-dolara-news_1375871.html", "text": "      Русия и Индия са подписали договор за доставка на ракетни системи С-400 за Ню Делхи на стойност над 5 милиарда долара, съобщиха руските медии.      Генералният директор на руската държавна корпорация „Ростех“ Сергей Чемезов заяви, че двете страни в момента водят преговори за откриване на производствена линия за С-400 в Индия.   Руският вицепремиер Юрий Борисов по-рано каза, че Москва ще достави на Индия системите за противовъздушна отбрана 400-С в строго съответствие с графика и договорът вече е предплатен.\r\nВашингтон многократно критикува сътрудничеството на Индия в областта на отбраната с Русия, тъй като вижда страната като основен свой партньор в Южна Азия.  През 2018 година САЩ направиха опит да попречат на Индия да постигне споразумение с Русия за закупуване на С-400.\r\nДържавният департамент на САЩ заяви, че може да наложи ограничения за всяка страна, участваща в сделки с отбранителния сектор на Русия. ", "date": "2019.09.16", "title": "Русия продава на Индия С-400 за над 5 милиарда долара "}
{"url": "https://www.actualno.com/balkani/pojaryt-na-ostrov-zakintos-e-izvyn-kontrol-news_1375890.html", "text": "      Пожарът, който гори край селата Агалас и Кери на остров Закинтос е извън контрол, съобщи Катимерини.      Според данни на изданието, пламъците са обхванали жилищни сгради, които преди това са били евакуирани. Според кмета на Кери Никитас Аретакис, най-малко две къщи са били обхванати от огъня. Фронтът е дълъг повече от 10 километра и има опасност цялото село да бъде обкръжено от пожара.   Всичките жители са евакуирани и на място са мобилизирани голям брой пожарникари. Около 120 души са били откарани с автобуси в хотели в района на Каламаки. Полиция е блокирала входовете и на двете застрашени села и не допуска никой.\r\nСилният вятър и високите температури допълнително допринасят за разгарянето на огъня.   ", "date": "2019.09.16", "title": "Пожарът на остров Закинтос е извън контрол "}
{"url": "https://www.actualno.com/politics/lideryt-na-dbg-maja-manolova-moje-da-promeni-modela-za-upravlenie-na-sofija-news_1375897.html", "text": "      Ние сме дясна партия и вярваме дълбоко в десните принципи. Мая Манолова обаче е граждански кандидат и макар да има ляво минало, в последните години показа, че може да работи за всички граждани . Ние искаме да променим модела на управление в София и това е причината да я подкрепим .      Това каза в сутрешния блок на БТВ лидерът на ДБГ Димитър Делчев.   Той коментира и темата за напускането на партията от страна на Найден Зеленогорски и още трима души, както и подкрепата за Мая Манолова.\r\n\"БСП са ни политически опонент. Днес ще предложим на Мая Манолова една платформа за гражданско управление на София. За няс няма десни и леви софиянци. Всички сме граждани на столицата и се нуждаем от нов модел на управление.  Всеки има право на мнение и се радвам, че г-н Зеленогорски си е намерил мястото. За мен той ще бъде добър общински съветник и дано да е сключил добра сделка.\r\nЗа мен този скандал има за цел да злепостави ДБГ и е в услуга на ГЕРБ, Йорданка Фандъкова и нейното управление. Г-н Борислав Игнатов е симпатичен човек и аз бих го подкрепил на втори тур.   За нас категорично Мая Манолова е човекът, който може да промени управлението на София. Не сме сключвали сделка с нея\", посочи още Делчев.     ", "date": "2019.09.16", "title": "Лидерът на ДБГ: Мая Манолова може да промени модела за управление на София"}
{"url": "https://www.actualno.com/cite/njamame-pravo-da-bydem-syuchastnici-na-porednoto-pokolenie-negramotni-news_1375912.html", "text": "       \"Нямаме право да бъдем съучастници на поредното поколение неграмотни .\" Това заяви министърът на образованието Красимир Вълчев в интервю за Нова телевизия.       ", "date": "2019.09.16", "title": "Нямаме право да бъдем съучастници на поредното поколение неграмотни"}
{"url": "https://www.actualno.com/asenovgrad/pyrvoklasnicite-v-asenovgrad-s-trima-poveche-ot-minalata-godina-news_1375858.html", "text": "       С трима повече са в Асеновград през новата учебна 2019 г./2020 г. \"Противно на общата тенденция за трайно намаляване на учениците в различни общински училища в страната, в асеновградска община броят им расте. Статистиката не е толкова позитивна, каквато беше преди 10-15 години, но по всичко личи, че община Асеновград има сериозна демографска даденост и устойчивост\", коментира пред журналисти тенденцията за намаляване броя на учениците, кметът на Асеновград Емил Караиванов.       Във всички 12 общински училища за първи път прекрачиха училищния праг общо 528 деца. През миналата година първокласниците бяха 525. И днес най-много те са в асеновградското ОУ \"Петко Каравелов\" - 103, следвано от ОУ \"Никола Вапцаров\" също в Асеновград - 71. На трето място по брой първолаци тази година е ОУ \"Ангел Кънчев\" в града с общо 62 деца, започващи своя път в училище.   Припомняме ви, че на юлската сесия на Общинския съвет в Асеновград бяха утвърдени общо 20 маломерни паралелки, за което се налага дофинансиране от бюджета на общината с почти 38 000 лева. Целта е учебните занятия да продължат в такива класове независимо, че децата са под задължителния минимум по брой. Общо учениците в Асеновградско са малко повече от 5 500. 250 от децата пък започват за първи път посещение на подготвителни групи. Подрастващите в Асеновград ще бъдат обгрижвани и обучавани от 515 учители и 136 души непедагогически персонал. Най-голям брой ученици има в СУ \"Свети Свети Кирил и Методий\" - над 1 000 , следвано от ОУ \"Петко Каравелов\" със 701 ученици. На трето място е СУ \"Свето Княз Борис I\", в което тази учебна година ще учат 650 деца и младежи. Близо 1 900 на брой са децата, които ще посещават детските градини в общината. За тях ще се грижат 145 подготвени кадри и 132-ма души непедагогически персонал.   ", "date": "2019.09.16", "title": "Първокласниците в Асеновград с трима повече от миналата година"}
{"url": "https://www.actualno.com/chronicles/v-monreal-e-podpisan-protokol-za-zashtita-na-ozonovija-sloj-news_1375506.html", "text": "      В атмосферата се съдържат вещества, които разграждат озона, както естествено създавани в природата, така и появили се в резултат от човешката дейност. Намаляването на изхвърлянето на най-разпространения клас от тези химически вещества – хлорвъглеводороди, започва с приемането на Монреалския Протокол за защита на озоновия слой на 16 септември 1987. Преди обаче да започне разграждането на вредните вещества, трябва да мине определен период от време, за да се забележат резултатите. Майкъл Нючърч, специалист по химическия състав на атмосферата в Алабамския университет в Хантсвол, коментира обаче, че положителният резултат е наблюдаван само в горните слоеве на атмосферата, където са съсредоточени по-малко от 20% от озона. Той подчертава, че има забавяне на разрушаването на озоновия слой, но не е забелязан какъвто и да било процес на възстановяване, и ще изминат 40 – 50 години, преди той да се възстанови до нивото, когато започна неговото разрушаване.      Въпреки това Нючърч и редица независими инспектори отбелязват, че това откритие е повратен момент по пътя на възстановяването на вредите, нанесени от човека на атмосферата.   Появата на убедителни доказателства за ползата на наложената забрана говори, че е важно да се наложат мерки за дълготрайната защита на околната среда, заявява Марио Молина, експерт по озона в Масачузетския технически университет. През 1995 г. Молина получава Нобелова награда за това, че 29 години по-рано е предвидил опасността, която представляват хлорвъглеводородите за атмосферата.\r\nРезултатите са потвърдени и от два независими прибора, монтирани на орбитални спътници на НАСА. Анализирайки данните от спътника, получени през последните 20 години, учените достигнали до извода, че в най-високата част на атмосферата през 1997 г. е започнало забавяне на процеса на разрушаване на озона и едновременно с това се е забавило и образуването на вредния хлор.   ", "date": "2019.09.16", "title": "В Монреал е подписан Протокол за защита на озоновия слой"}
{"url": "https://www.actualno.com/society/aej-borisov-da-naglejda-sem-a-izslushvaneto-na-shefa-na-bnr-da-e-publichno-news_1375908.html", "text": "       Изслушването на генералния директор на БНР Светослав Костов от Съвета за  електронни медии (СЕМ) трябва да е прозрачно, публично и предавано на  живо. За това настояват от Асоциацията на европейските журналисти - България.       Медийният регулатор ще изслуша Костов в понеделник в 14 ч. Очаква се от този разговор да се разбере какво се случва в Националното радио.   В петък 13 септември, изненадваща профилактика спря ефира на  БНР между 06:00 и 11:00 часа. Историята на радиото не помни подобно спиране от десетилетия. Профилактиката се случи само ден след скандалното уволнение и  връщане на работа на журналиста  Силвия Великова. припомня, че по случая главният прокурор разпореди  проверка на , тъй като става дума за въпрос, засягащ  националната сигурност.   Кой и защо взе решение за безпрецедентното прекъсване на излъчването на програма “ ”? Отстранена ли е Силвия Великова заради ? Това са въпроси, на които обществото трябва да получи отговор.\r\n\"Обществото има право да чуе, както обясненията на Костов за прекъсването на излъчването на програма “Хоризонт”, така и за отмененото сваляне от ефир и отнемането на ресор “Правосъдие” от известната журналистка Силвия Великова.\", пишат в позицията си от Асоциацията.\r\nВ не по-малка степен е важно да бъдат чути и въпросите, които ще зададат членовете на СЕМ, които само преди няколко месеца избраха Светослав Костов за поста генерален директор.       \"В последните дни редица представители на други институции бяха далеч по-активни от СЕМ по отношение на кризата в радиото. Оказа се дори, че премиерът Бойко Борисов не подозира, че именно този орган избира генералния директор на БНР, а смята че това прави парламентът. Със сигурност с подобно впечатление са останали и други хора и това в голяма степен се дължи на пасивността на СЕМ в настоящия състав.\r\nЗатова сме убедени, че СЕМ трябва да полага повече усилия за публичност и живото излъчване на изслушването на Светослав Костов би било такова.\", заявяват от АЕЖ. И съвет към премиера Бойко Борисов за финал: \"Не на последно място, бихме обърнали внимание на министър-председателя , че решаването на подобни медийни казуси посредством лични обаждания от негова страна, не подхожда на държава, в която институциите работят. Вместо той да се занимава с това, би трябвало СЕМ да си свърши работата, а за да е ефективен съветът, е много важно какви хора изпращат в него Народното събрание и президентската институция.\r\nСъвсем наскоро възникна скандал относно неподходящата и недостатъчна квалификация на излъчена от Народното събрание нова членка на СЕМ. Припомняме, че според закона членовете на съвета трябва да се ползват с висок професионален и обществен авторитет, а не да бъдат просто верни на управляващата партия.      Ако Бойко Борисов наистина се интересува от темата, е добре да потърси отговор на въпроса дали парламентарната група на неговата партия е действала в интерес на обществото при гласуванията относно състава на СЕМ. Друг въпрос, който би трябвало да е сред темите за размисъл за Борисов, е дали председател на парламентарната комисия по култура и медии, излъчен от неговата партия, трябва да е човек като , който в неделя в национален ефир отрече свободата на словото като ценност.\", заявяват журналистите. ", "date": "2019.09.16", "title": "АЕЖ: Борисов да наглежда СЕМ, а изслушването на шефа на БНР да е публично"}
{"url": "https://www.actualno.com/america/tropicheskata-burja-umberto-se-prevyrna-v-uragan-news_1375889.html", "text": "      Тропическата буря „Умберто“ се превърна в ураган, съобщи Националният център за ураганите в САЩ.      По-рано през деня, Центърът предупреди, че въпреки че се намира далеч от сушата, „Умберто“ може да предизвика големи вълни през следващите няколко дни, както и опасни условия за сърфистите във Флорида, Джорджия и Южна Каролина.   Бахамските острови също са усетили последствията от урагана, като някои малки летища бяха временно затворени, а част от местните жители временно са се преместили в специални убежища.\r\n„Умберто“, който се формира над Атлантическия океан в момента се движи на североизток с около 5 км/ч, а скоростта на вятъра му достига 112 км/ч. Ураганът е далеч от крайбрежните райони на САЩ и не представлява опасност за тях.   ", "date": "2019.09.16", "title": "Тропическата буря „Умберто“ се превърна в ураган "}
{"url": "https://www.actualno.com/crime/slabo-zemetresenie-kraj-smoljan-news_1375891.html", "text": "      Земетресение със сила 2.5 по скалата на Рихтер е регистрирано тази сутрин в 3.05 в района на Смолян, съобщи Европейският сеизмичен център.      Трусът е бил с епицентър на 186 км югоизточно от София, 22 км източно от Смолян и на 4 км северно от Мадан.   Дълбочината на труса е 2 км. ", "date": "2019.09.16", "title": "Слабо земетресение край Смолян "}
{"url": "https://www.actualno.com/asia/kuvejt-zatjaga-merkite-za-sigurnost-v-rafineriite-si-news_1375835.html", "text": "      Кувейт затяга мерките за сигурност в стратегически важни държавни съоръжения след атаката срещу петролни инсталации в Саудитска Арабия, съобщи Кувейтската агенция KUNA, позовавайки се на изявление на вицепремиера на Кувейт Анас ал Салех.      Според Ал Салех, министър-председателят на Кувейт Джабер ал Мубарак ал Хамад ал Сабах е издал заповед военните и силите за сигурност да засилят мерките за сигурност в стратегически важни съоръжения в страната и да предприемат мерки за гарантиране на сигурността на Кувейт на фона на нападенията с дронове срещу рафинерии в Саудитска Арабия, предаде БГНЕС.   Пожар избухна на 14 септември вечерта в Абкайк в източната част на Саудитска Арабия и в рафинерията Хурайс източно от столицата Рияд, собственост на държавната нефтена и газова компания Saudi Aramco. По-късно йеменските бунтовници хусити обявиха, че са атакували с дронове рафинериите. В същото време държавният секретар на САЩ Майк Помпео заяви, че няма доказателства, че атентатът е извършен от йеменските бунтовници и обвини Иран директно в него. Иранското външно министерство отрече твърденията на Помпео, като нарече изявлението „невярно“.\r\nПо-късно обяви, че атаките на дронове срещу рафинериите са довели до спиране на производството петрол, което възлиза на 5,7 милиона барела дневно. Работата по възстановяването на щетите вече е в ход, но дата, на която рафинериите ще заработят, не е обявена официално.   ", "date": "2019.09.16", "title": "Кувейт затяга мерките за сигурност в рафинериите си "}
{"url": "https://www.actualno.com/society/novini-ili-novini-kartinata-na-pechata-za-16-septemvri-news_1375856.html", "text": "      Редакционният екип на представя кратък преглед на печата от днешния 16 септември.       Призовкарите от Софийския районен съд (СРС) вече ще разнасят призовки, съобщения и книжа, оборудвани с GPS. Решението за това е взето от председателя на съда Александър Ангелов през юли, съобщават от институцията пред в. \"Сега\".\r\nОт СРС посочват, че мярката е въведена след анализ на сигналите и жалбите от граждани и адвокати, като целта е да се повиши ефективността при връчването на съдебните книжа, както и да се осъществява реален контрол върху тази дейност.   1 515 984 522 евро са предвидени за инвестиции в опазване и развитие на защитените зони в \"Натура\" за периода 2014-2020 г. Това става ясно от проект за актуализация на програмата, публикуван за обществено обсъждане. 830 628 518 евро от тези инвестиции вече са разплатени.\r\nТериториите в мрежата \"Натура 2000\" в България са 4 104 837 хектара. При средноевропейски разход на хектар за периода от 60 евро за управление на защитените територии у нас би трябвало да се отделят над 246 млн. евро на година, което прави 1,7 млрд. за 7 години. Някои от предвидените мерки обаче са отпаднали заради липса на финансиране, затова сумите са по-малко.     40% от класните стаи в страната са оборудвани с проектори, лаптопи или интерактивни дъски, които улесняват учебния процес. Половината от всички близо 400 иновативни училища в страната пък са избрали нови методи за организация на обучението и образователната среда, които най-често са насочени към въвеждането на новите технологии в клас. Дарени от различни компании таблети и \"вълшебни дъски\", купени от училищния бюджет, допълват арсенала от електронни нововъведения в клас. Това означава, че поне всяка втора класна стая у нас е дигитална. САЩ получиха \"зелената светлина\" да наложат милиарди евро в наказателни тарифи върху продукти произхождащи от ЕС, в отговор на нелегалните субсидии отпускани от европейските правителства на аеро-космическия гигант Airbus.\r\nРешението на Световната търговска организация (СТО), което има задължителен характер, е резултат от дългогодишен съдебен спор между САЩ и ЕС и практически отвързва ръцете на американския президент Доналд Тръмп в най-скоро време да обяви въвеждането на наказателни мита върху европейски продукти като компенсация.   Белият дом е получил правото от СТО да потърси между 5 и 8 млрд. евро в такси, а според някои оценки сумата може да надхвърли 10 млрд. евро. ", "date": "2019.09.16", "title": "Новини или Novini – картината на печата за 16 септември"}
{"url": "https://www.actualno.com/asia/vissh-predstavitel-na-talibanit-e-ubit-v-afganistan-news_1375844.html", "text": "      Назначеният от талибаните за губернатор на северната афганистанска провинция Саманган, е бил убит при въздушен удар в неделя, съобщиха от афганистанското министерство на отбраната.      Мулла Нуурудин е при въздушен удар в село Тусон в областта Дар-е-Суф тази сутрин\", се казва в съобщение на министерството.   Не се съобщава за жертви сред цивилните, тъй като ударът е бил насочен само срещу превозното средство, превозващо Нуурудин, е заявил анонимен източник.\r\nТалибаните обаче отричат смъртта на губернатора, твърдейки, че е жив.  Миналата седмица президентът на САЩ Доналд Тръмп заяви, че е отменил тайни мирни преговори с талибаните в Кемп Дейвид, след като те са признали за организиране на атака, при която е убит американски войник. След краха на преговорите с Вашингтон, талибанската делегация пристигна в Москва, за да обсъди евентуалното изтегляне на американските войски от Афганистан. ", "date": "2019.09.16", "title": "Висш представител на талибанит е убит в Афганистан "}
{"url": "https://www.actualno.com/asenovgrad/roditeli-ot-asenovgrad-decata-njama-da-imat-sjanka-v-dvorovete-na-detskite-gradini-snimki-news_1375865.html", "text": "       Майки и татковци недоволстват, че децата им са насочени към други учебни заведения и така общият . Това притеснение изрази пред Actualno.com Юля, чието дете е записано в ДГ \"Пролет\" в Асеновград. Жената разказва, че заради ремонтните дейности то е пренасочено към ДГ \"Слънце\", където условията не били особено подходящи за деца. Майката обяснява, че в детските тоалетни имало течове от тавана и мухъл по стените. По думите на Юля в ДГ \"Пролет\" са извършени едва 30% от ремонтните работи и дори до края на октомври, както е обещал кмета на града доктор Емил Караиванов, малчуганите няма да могат да започнат посещението си там.           Вследствие на това, децата ще трябва да играят на обновени площи, но изложени на слънце. Ако децата не започнат посещението си до месец, родители са решени да инициират подписка с жалба.   Припомняме, че проектът \"Образователна инфраструктура\" е със срок на изпълнение почти до края на следващата година. \"Дейностите по изпълнението му са в процес на приключване. Що се отнася до ДГ \"Пролет\" смятаме, че в рамките на един месец след началото на учебната година тя ще има възможност да приеме своите възпитаници\", коментира Караиванов. Другите дейности по двора са поставяне на рампа за хора в неравностойно положение, ще се монтира нова ограда, ще се направи нова спортна площадка за децата, а старите ще бъдат обновени. Освен това, ще се закупи ново оборудване и обзавеждане за детското заведение.   През изминалото лято община Асеновград инвестира средства за изготвяне на техническа документация за поливната система в двора на \"Свети Княз Борис I\" в размер на почти 14 000 лева, а самото изграждане на съоръжението струва 36 000 лева. Изработването на проект за създаване на парна инсталация на твърдо гориво на ОУ \"Професор Асен Златаров\" в село Боянци е струвало над 5 200 лева. В ДГ \"Дружба\" пък бе направен основен ремонт на кухненския блок с доставка и монтаж на газова готварска печка и газова инсталация и оборудване за 14 700 лева.    Допълнително бяха финансирани и СУ \"Свети Княз Борис I\" с малко над 5 800 лева, ДГ \"Пролет\" с 60 000 лева, ДГ \"Зорница\" с около 70 250 лева и СУ \"Свети Свети Кирил и Методий\" с почти 3 000 лева. Сумите са били отделени за довършителни дейности, невключени в проекта за \"Образователна инфраструктура\". По думите на Караиванов във всички училища на територията на община Асеновград са извършени и текущи ремонти. ", "date": "2019.09.16", "title": "Родители от Асеновград: Децата няма да имат сянка в дворовете на детските градини (СНИМКИ)"}
{"url": "https://www.actualno.com/crime/romi-ot-sliven-pak-zashtitiha-pastora-obvinen-v-bludstvo-s-decata-im-news_1375926.html", "text": "      Пастор Даниел помагаше на децата с тетрадки, учебници, дрехи, обувки. Не сме се интересували от къде идваха парите за това. Той е англичанин и най-вероятно парите са идвали от негови приятели християни.      Това каза пред камерата на БТВ пастор от църквата в Сливен, в която е служил \" Моето лапе на е казвало, че пасторът нещо им е правил . Някои от децата са признали от страх. Едното се е напикало от страх и си е признало насила, защото са ги тормозили. Уплашени са били. Пускала съм си детето да спи при него и не е имало проблем \", каза майка на разпитвано от прокуратурата дете, за което се предполага, че е било подложено на тормоз от Хъл.\r\n\" Даниел не е такъв. Няма таквоз нещо . Той гледаше децата, обичаше ги, купуваше им обувки. Не е вярно, че им е правил нещо. Помагал е на всички деца. Правил им е манджа, купувал им е всичко.  Искаме нашият брат да се върне. Всичко казано за него е казано. Като него няма друг. Ще протестираме и ще искаме да пуснат Даниел. Той трябва да се върне при нас\", обявиха роми от църквата.\r\nДоц. Алексей Пампоров от Института за изследване на обществата и знанието при БАН също коментира темата.   \"Правили сме изледвания и проучвания на терен точно в това сливенско гето. Този човек не е за първи път в България. За него деца са ни споделяли, че има нередности .     В това гето няма легла, няма течаща вода, няма баня, няма дрехи, няма храна. Когато някой им ги предостави, за тях това е глътка въздух и този човек става Бог . Те му вярват и за тях този човек е добро. Проблемът е, че държавата отсъства и всички тези хора за оставени на произвола . Родителите нямат капацитет да разпознават сексуалното насилие над децата си. Полицията знаят, за това нещо от 2-3 години. Тук не говоря само за пастора. Говоря за публичния дом, в който проституират малолетни, е точно срещу РПУ-то . Това е най-големия проблем - държавата липсва и отсъства\", повтори доц. Пампоров. ", "date": "2019.09.16", "title": "Роми от Сливен пак защитиха пастора, обвинен в блудство с децата им"}
{"url": "https://www.actualno.com/education/v-pyrvija-ucheben-den-60-uchilishta-sa-v-remont-ne-dostigat-uchiteli-news_1375823.html", "text": "      Стартира новата учебна година. Тази година 16-ти септември ще е празничен за 2400 училища в страната.      Над 60 000 са първолаците, които за първи път ще прекрачат прага на класните стаи. Общо учениците в страната пък са над 700 000.    като осем от тях ще започнат годината в други сгради. Над 1000 са основните и текущи ремонти в цялата страна, предаде БГНЕС.\r\nОбразователната система изпитва основен недостиг на   Предизвикателство остава и броят на децата, които не посещават училище. В над 200 учебни заведения са назначили медиатори през последните две години.\r\nОт „Пътна полиция” напомнят на шофьорите да са особено внимателни в първия учебен ден. Оттам призовават водачите да са особено внимателни, когато минават покрай учебни и детски заведения; да спазват ограниченията на скоростта; да се отнасят снизходително към децата, защото те все още се учат; и никога да не спират автомобила си върху пешеходна пътека.    ", "date": "2019.09.16", "title": "В първия учебен ден - 60 училища са в ремонт, не достигат учители"}
{"url": "https://www.actualno.com/celebrate/sv-velikomychenica-evfimija-vsehvalna-news_694710.html", "text": "      Света Евфимия Всехвална живяла във втората половина на третия и началото на четвъртия век. Тя била дъщеря на благородни родители в гр. Халкидон.      Управителят на Халкидон, Приск, решил да устрои езическо тържество в чест на божеството Арес. Той заповядал от името на тогавашния император Диоклетиан да се съберат всички жители на Халкидон и да принесат – всеки според своето състояние – жертва на идола в неговия храм. Заплашени били с тежки мъчения тези, които биха дръзнали да не се подчинят.\r\nВ определения ден се насъбрали множество хора около езическото капище, като водели със себе си животните, предвидени за жертвоприношение. Започнало шумно тържество в чест на идола. В същия ден християните, които се гнусели от идолослужението, се събрали тайно на едно място и извършили там служба на Господа Иисуса Христа.\r\nПриск наредил да се направи строго разследване – дали някой не се е възпротивил на заповедта му. Съобщили му, че такива противници били християните. Той издал наредба те да бъдат издирени и доведени пред него, за да бъдат наказани.  Свирепите слуги на управителя препускали на коне из града с оръжие в ръце. Намерили един дом, гдето 49 души християни извършвали тайно служба на истинския Бог. Обкръжили къщата, за да не избяга никой. Изкъртили вратата и започнали да извличат един по един вярващите. Завели ги при управителя.\r\nПриск ги изгледал гневно и горделиво ги запитал:\r\n- Вие ли се противите на царската заповед, като унижавате жертвоприношението, извършвано в чест на великия бог Арес?    Християните дали такъв отговор:\r\n- Управителю, без съмнение трябва да се покоряваме на царската заповед. Но ако тя е противна на вярата ни, ние не можем да й се подчиняваме. Ние сме длъжни дори да се възпротивим. Ако бяхте ни заповядали това, в което сме длъжни да се покоряваме на властта, ние с готовност бихме се покорили. Нашият Господ Иисус Христос е казал да даваме кесаревото на кесаря. Но понеже тая царска заповед е богопротивна, ние няма никога да я изпълним. Вие ни заповядвате да почитаме творението вместо Твореца. Това ние не ще сторим, защото сме поклонници на живеещия в небесата истински Бог!\r\nПриск се опитал да привлече християните към идолослужение първо с ласкателство, а след това и със заплахи за люти мъчения.\r\nНо християните му отговорили:\r\n- Ние отхвърляме от себе си даровете и почестите, които ни обещаваш. Смятаме ги за нищо, понеже имаме небесни блага, които са повече и по-добри от земните. Тукашните придобивки са временни и непостоянни. Небесните са вечни и неизменни. Ти ни заплашваш със страшни мъчения. Ние не само не се боим от тях, но ги и желаем. Тъй ще се прояви в нас силата на Бога, на която бихте могли да се учудите. Като познаете безсилието на вашите скверни богове, вие ще се засрамите. Но защо да продължаваме тоя словесен спор? Започни, управителю, това, което си намислил да правиш. Тъй ще се убедиш, че ние имаме по-голяма твърдост в търпението, отколкото ти имаш усърдие да ни мъчиш!   Разгневен от тия думи, Приск предал християните на различни мъчения, които продължили 19 дни.\r\nМежду страдалците за вярата се намирала нежната и красива девойка Евфимия. Възрастните християни – мъченици я ободрявали при ужасните мъчения с такива думи:\r\n- Подвизавай се, девойко, заради Небесния Жених! Подвизавай се да Му угодиш и да Го прославиш със страданието! Подвизавай се, за да Го срещнеш с мъдрите девици, та и тебе да въведе в Своя лъчезарен и прекрасен небесен чертог!\r\nНа дванадесетия ден управителят повикал при себе си всички мъченици и ги запитал:\r\n- Няма ли сега, вразумени от мъченията, да поискате да изпълните царската заповед?\r\nСветите мъченици, заедно с милата Евфимия, мъжествено отговорили:\r\n- Не се надявай, управителю, да ни отклониш от правия път! По-скоро ти ще можеш да преобърнеш планините от земята и да отместиш звездите на небето, отколкото да откъснеш сърцата ни от истинския Бог!\r\nОзлобеният мъчител заповядал на слугите си да бият изповедниците най-напред по лицата. Като видял, че и тия мъчения нямат успех, наредил да ти затворят в тъмницата.\r\nКогато повели мъчениците към затвора, той видял прекрасната девойка Евфимия. Устремил погледа си към нея. Евфимия забелязала това и подигнала очи към небето. Смутена, започнала в себе си да моли Господа Иисуса Христа да я укрепи в трудния подвиг, който й предстоял.\r\nУправителят я спрял, отделил я от групата, която отминала за мъчения в затвора, и пуснал в ход всички ласкателни обещания, за да плени девическото й сърце.\r\nМъченицата решително заявила:\r\n- Не мисли, о мъчителю, че ще можеш да склониш с хитри думи моята слабост към твоето нечестие и беззаконие. Макар и да съм жена по природа, немощна по плът и млада на години, сърцето ми е по-твърдо от твоето. Силата на моята вяра е по-голяма от твоята храброст. По милостта на моя Христос Бог аз имам по-голям разум от разума на всички ваши езически витии. С тях вие считате себе си мъдри, а всъщност сте по-безумни от всички невежи, тъй като не искате да познаете истинския Бог, а почитате истукани. Ти няма да ме прелъстиш с лукави думи. Няма да направиш за мене сладък този свят с неговите наслади, които считам горчилка заради моя пресладки Иисус. Знай, че ти не ще победиш силата, която в немощ се проявява, колкото и да са силни твоите нападения. Аз се надявам на моя Христос, Който не ще ме остави и няма да отнеме от мене крепката Си десница!\r\nКато чул тия думи управителят заповядал да приготвят специално колело за мъчение, на което били набодени много остри ножове. Слугите му привързали към него светата девица. Тя се прекръстила. Когато започнали да го въртят, тя се молела усърдно на Господа да й дойде на помощ. Колелото спряло внезапно. Мъчителите паднали изнемощели на земята. Това знамение било извършено от Господен ангел, който счупил колелото и изцелил мъченицата от всички рани.\r\nНапълно невредима, Евфимия застанала пред мъчителя, като възпявала радостно Господа и Му благодаряла.\r\nОт това дивно явление на Божията сила управителят не се вразумил. Той счел чудото за магьосничество. И заповядал да хвърлят девойката в нагорещена пещ.\r\nПред пламналата отвътре пещ, с очи към небето, мъченица Евфимия почнала горещо да се моли:\r\n- Господи Боже, някога във Вавилон Ти си запазил чрез ангел цели и невредими тримата момци, предадени на огън заради Твоя закон. Когато били сред пламъци, Ти, Всемилостиви, си им пратил роса отгоре. Бъди сега помощник и на мене, Твоята рабиня, тъй като и аз се подвизавам заради Твоята слава, Христе мой!\r\nПрекръстила се и вече очаквала да я хвърлят в пещта.\r\nДвамата войници, на които било заповядано да я хвърлят в огъня, видели в пещта дивно явление: вътре два ангела разпръснали пламъка, за да не докосне той тялото на мъченицата. Развълнувани от това явление, те отказали да изпълнят заповедта на управителя, дори ако той заповяда да им бъдат отсечени главите. Тия двама войници, Виктор и Состен, видели как ангелът им забранява да се доближат до Евфимия.\r\nНа повторната заповед на управителя те заявили:\r\n- Няма да се допрем до тая честна девойка. Прави с нас каквото искаш. Ние няма да я хвърлим в огъня, защото виждаме чудо, което твоите очи не виждат. По-скоро сме готови да се подложим на твоя гняв, отколкото на свещения гняв на ония светоносни лица, които виждаме в огъня!\r\nРазярен, управителят заповядал тия двама войници да бъдат също пратени в затвора. На други двама заповядал да хванат девойката и да я хвърлят в пламтящата пещ. Когато те се опитали да сторят това, Божият гняв ги поразил: от пещта излязъл силен пламък, който ги изгорил.\r\nУжасени от станалото, другите войници и слуги на гонителя избягали от мястото на наказанието.   Хвърлена и оставена сред пламъците Евфимия запяла дивната песен на тримата момци във вавилонската пещ:\r\n“Благословен си Ти, Господи Боже на отците ни, и хвален и прославен вовеки. Благословено е името на Твоята слава, име свето и прехвално и прославено вовеки...”\r\nСлед като изпяла докрай песента, мъченицата излязла невредима из пламъците.\r\nИзплашен от чудото, управителят вече не знаел какво да стори със светата изповедница. Наредил да я заведат и затворят в тъмницата.\r\nВеднага след това заповядал да бъдат доведени при него Виктор и Состен. Той подозирал вече, че те са тайни християни. Заповядал им да се поклонят на боговете. Но те отговорили:\r\n- Досега сме се заблуждавали, понеже не знаехме истината. Ние се покланяхме на твоите идоли. А сега знаем, че има само един истински Бог. Искаме отсега нататък Нему да служим. В ръцете ти са нашите тела, но душите ни ще приеме Бог!   Разгневен от тоя отговор, управителят заповядал изповедниците Виктор и Состен да бъдат хвърлени на зверовете, та живи да бъдат разкъсани и изядени.\r\nКато отивали на смърт, те усърдно се молели на Бога да им прости предишните грехове, да ги прости за заблудата и неверието и милостиво да приеме душите им в селенията на вечността.\r\nМилосърдният Бог им пратил тиха смърт. Зверовете дори не се допрели до телата им. Душите им блажено отминали във вечността.\r\nНа другия ден заранта управителят наново повикал на съд светата девица Евфимия и пак й предложил да се отрече от Христа Господа. Говорил й наново ласкави думи:\r\n- Не опозорявай своя род, не погубвай цвета на своята младост! Не излагай себе си на смърт! Отдай почит на великия Арес! Тъй ще бъдеш уважавана от всички ни. Ще бъдеш възхвалявана и награждавана с голяма слава и богатства!\r\nВ отговор на тия увещания Евфимия нарекла Приск безумен. Тогава той заповядал да я предадат на зверовете в цирка.   Евфимия с поглед към небето помолила Бога да приеме многострадалната й душа и да я успокои в Своите небесни обители. Молитвата й била чута. От пуснатите срещу нея животни само една мечка я ухапала леко за единия крак. Чут бил глас от небето, който призовавал великомъченицата към блаженство с праведните. Блажено сред арената на цирка тя предала душата си на Господа.\r\nПоявила се ужасна буря със земетръс. Обхванати от страх, всички посетители на цирка се разбягали по домовете си.\r\nРодителите на Евфимия взели тялото й и го погребали близо до града, като топло благодарили на Бога, загдето е дарувал на скъпата им дъщеря небесна помощ и славен мъченически венец.\r\nСветият равноапостолен цар Константин Велики построил в Халкидон прекрасен храм на нейно име.\r\nСвета великомъченица Евфимия Всехвална пострадала във времето между 303 и 307 година.\r\n© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.09.16", "title": "Св. великомъченица Евфимия Всехвална"}
{"url": "https://www.actualno.com/society/vss-obsyjda-kandidaturata-na-ivan-geshev-news_1375919.html", "text": "      Прокурорската колегия на Висшия съдебен съвет заседава във връзка с избора на нов главен прокурор днес. Две комисии в рамките на два дни трябва да преценят професионалните и нравствени качества на единствения кандидат за поста -       Комисията по атестиране и конкурси (КАК) към Прокурорската колегия, както и на Етичната комисия за професионални и нравствени качества на кандидата до , вторник - ще изготвят два доклада. Заседанията ще са публични, можете да ги гледате тук.   Освен обсъжданията, на които е поканен и самият Гешев, след това и самите доклади ще бъдат убликувани онлайн на сайта на ВСС.Те ще бъдат обсъдени от колегията на 9 октомври. На базата на проведено гласуване ще се определи и допустимостта на предложената кандидатура.\r\nАко тя бъде подкрепена, изслушването на Иван Гешев за поста на ръководител на държавното обвинение ще се състои на 24 октомври.   припомня, че и тази вечер ще има протест срещу кандидатурата на Гешев за поста главен прокурор и за самата процедура по избор. Той ще се проведе довечера в Пловдив. ", "date": "2019.09.16", "title": "ВСС обсъжда кандидатурата на Иван Гешев "}
{"url": "https://www.actualno.com/society/spirat-dvijenieto-na-gkpp-lesovo-news_1375816.html", "text": "      От 9.00 до 14.00 часа на 16 септември ще бъде преустановено пропускането на леки и товарни автомобили на вход и изход на ГКПП Лесово-Хамзабейли, съобщиха от пресцентъра на МВР.      Причината е извършващ се ремонт, разширение и свързаното с това оборудване на граничния пункт.    ", "date": "2019.09.16", "title": "Спират движението на ГКПП Лесово "}
{"url": "https://www.actualno.com/society/prognoza-za-vremeto-16-septemvri-ponedelnik-news_1375818.html", "text": "      Ще духа слаб юг-югозападен вятър. Минималните температури ще са между 10° и 15°. Днес ще бъде слънчево, около и след обяд над Източна България с разкъсана висока облачност. Ще духа слаб вятър, предимно от запад-северозапад. Максималните температури ще са между 27° и 32°. Атмосферното налягане ще се понижи, но ще се задържи по-високо от средното за месеца. Това съобщи за Агенция „Фокус” дежурният синоптик Виктория Клещанова от Националния институт по метеорология и хидрология (НИМХ).      По Черноморието ще бъде слънчево, около и след обяд с разкъсана висока облачност. Максималните температури ще бъдат между 24° и 27°. Температурата на водата е 24-25°. Вълнението на морето ще бъде 2-3 бала.\r\nНад планините ще бъде предимно слънчево. Ще духа слаб до умерен запад-северозападен вятър. Максималната температура на височина 1200 метра ще е около 22°, на 2000 метра – около 14°.\r\nВъв вторник ще остане предимно слънчево. В Дунавската равнина вятърът от запад-северозапад временно ще се усили. Максималните температури в по-голямата част от страната ще бъдат между 28° и 33°. В средата на седмицата над страната ще премине студен атмосферен фронт и температурите чувствително ще се понижат. В сряда денят ще започне със слънце, но от от север-северозапад облачността ще се увеличи и до края на деня на отделни места в Северна България ще превали. Вятърът отново ще се усили и в Северозападна България температурите ще се понижат, но в по-голямата част от страната все още ще са високи. През нощта срещу четвъртък и в четвъртък ще преобладава облачно време, на места с превалявания от дъжд, в отделни райони е възможно и да прегърми. Студеният въздух ще обхване цялата страна и максималните температури ще са от 16°-18° в североизточните райони до 23°-25° в крайните югозападни.   ", "date": "2019.09.16", "title": "Прогноза за времето - 16 септември (понеделник)"}
{"url": "https://www.actualno.com/moresport/bashtata-na-furi-shokira-arkadata-moje-da-sloji-kraj-na-karierata-mu-news_1376073.html", "text": "      Бащата на Тайсън Фюри - Джон Фюри, заяви, че мачът срещу Ото Валин е бил най-слабият в кариерата на сина му дотук. Той посочи, че аркадата, получена от Тайсън след удар на Валин в трети рунд, може да му коства кариерата.      \"Това беше най-лошото представяне на Тайсън. Изглежда, че след втория рунд той не можеше да направи нищо.\r\nУдарната му сила някъде изчезна, той беше слаб като коте, от първите минути. Ако продължи с този отбор, кариерата му ще приключи\", заяви Джон Фюри, цитиран от \"Boxing Scene\".\r\nПълното изказване на бащата на  Тайсън Фюри,    ", "date": "2019.09.16", "title": "Бащата на Фюри шокира: Аркадата може да сложи край на кариерата му"}
{"url": "https://www.actualno.com/society/tec-ej-i-es-gylybovo-dari-pyrvoklasnicite-v-gylybovo-s-ranici-i-posobija-za-pyrvija-ucheben-den-za-edinajseta-poredna-godina-news_1376072.html", "text": "      За единайсета поредна година ТЕЦ „ЕЙ И ЕС Гълъбово“ изненада първокласниците в Община Гълъбово. За първия учебен ден най-модерната въглищна централа в България им подари ученически раници, пълни с учебни пособия и помагала. Всички 94 деца в община Гълъбово бяха изненадани в класните стаи още с прекрачването на училищния праг. 50 момчета и 44 момичета от СУ „Васил Левски“, ОУ „Св. Св. Кирил и Методий“ – село Обручище, и училищата „Св. Паисий Хилендарски“ и „Христо Ботев“ получиха училищните помагала, осигурени от ТЕЦ „ЕЙ И ЕС Гълъбово“.   „За всяко дете първият учебен ден е изпълнен с притеснение от неизвестното в училище, но и с много радост. Радост от знанието, от разкриването на нови хоризонти.  Бъдещето на  всеки ученик се изгражда всяка минута в класната стая от самия него. И от това колко усилия ще положи днес зависи колко успешен и реализиран човек ще бъдат утре. На добър час на всички Вас“, пожела на първокласниците изпълнителният директор на ЕЙ И ЕС България Иван Цанков.\r\nОсигуряването на всички необходими пособия за първокласниците е част от програмата за корпоративно-социална отговорност на AES България, която за 10 години надхвърля 14 млн. лева. А образованието е сред основните приоритети в програмата за корпоративна социална отговорност на компанията, която цели да поощрява развитието на младите хора в региона, да стимулира любознателността и уменията им и да насърчава тяхната увереност и самочувствие. ", "date": "2019.09.16", "title": "ТЕЦ „ЕЙ И ЕС Гълъбово“ дари първокласниците в Гълъбово с раници и пособия за първия учебен ден за единайсета поредна година"}
{"url": "https://www.actualno.com/curious/magi-halvadjijan-e-specialen-gost-na-leader-talks-news_1376074.html", "text": "       Този месец започва осмият сезон на уникалния за България шоуформат  Leader Talks. Платформата, която дава възможност на будните млади българи да задават въпросите си към поколения лидери, се завръща с интересни събития.       На  19 септември в Club Carrusel в 19:00 часа ще стартира новият сезон на Leader Talks. Специален гост в първото издание за сезон 2019/2020 ще бъде режисьорът Маги Халваджиян, а въпросите на публиката към него ще задава Димитър Станчев – негов дългогодишен приятел и колега.\r\nО сновна цел на проекта е да развие лидерския потенциал на младите хора. Шоуто дава всеки път поне по една силна и смислена причина да сме и да останем в България. Екипът зад проекта има за цел да предоставя възможност на младите хора да си говорят открито и в човешки разговор да разберат повече за опита, живота и професията на всеки гост. Leader Talks е алтернатива на масовите медии и избягват захаросаните презентации, купешките отговори и режисираните PR кампании на личностите, които са на сцената - в непринудена и неформална обстановка гостите реално се докосват до човека, а не до желания имидж. При регистрация за събитието, Leader Talks дава възможност на всеки човек  да напише въпрос към госта за съответния месец – генерират се стотици въпроси и именно това са въпросите, които гост-водещият задава на госта. Успоредно, всеки от публиката на живо има възможност да зададе въпрос, да се включи в разговора, да изрази мнение и да участва. Това се случва на живо по време на събитието, където гостът има 2 минути за отговор на всеки въпрос.  Сред досегашните гости на Leader Talks са Васил Терзиев, Евгения Пеева, Ираван Хира, Соломон Паси, Камен Донев, Жулиета Серафимова, Владимир Каролев, Левон Хампарцумян, Максим Бехар. НПр. Ксавие Лапер дьо Кабан, Юли Тонкин, Страци Кулински, Елица Панайотова, Елвин Гури, Светлин Наков, Рами Ефрати, Румяна Тренчева, Пламен Русев, Цветелина Николова, Владислав Симов, Андре Токев, Любомир Ноков, Максим Ешкенази, Краси Георгиев, Велизар Величков и много други.\r\nЗа да закупите вашите билети, посетете мрежата на .\r\nНаучете повече за събитието във : Leader Talks с Маги Халваджиян.      ", "date": "2019.09.16", "title": "Маги Халваджиян е специален гост на Leader Talks"}
{"url": "https://www.actualno.com/literature/obichani-bylgarski-poeti-chetoha-stihove-ot-poslednata-kniga-na-evtim-evtimov-i-romaniola-miroslavova-news_1376019.html", "text": "      Най-оживената улица на София – „Витошка“, се превърна в място за красива поезия. Много почитатели изпълниха пространството до паметника на Алеко, за да чуят обичани стихове на майстора на любовната лирика Евтим Евтимов и съпругата му Романьола Мирославова, както и техни последни, предсмъртни творби, включени в последната им книга „Заедно“ (издание на „Персей“). Те прозвучаха в изпълнение на едни от най-популярните поети на България.      „Двамата бяха заедно в живота, заедно поеха отвъд, заедно ще останат във вечността“ – каза издателят и техен близък приятел Пламен Тотев, който е съставител на книгата. Издателският проект е осъществен заедно с Венко Евтимов, сина на Евтим Евтимов. На събитието той прочете някои от обичаните стихотворения на баща си, както и неговата „лебедова песен“ – „Мястото ми в кръчмата го няма“. Тази творба, която е финална за книгата, е оставена в няколко варианта от Евтим Евтимов, от които съставителят, след разчитането на ръкописите, е избрал този. Симеон Павлов, синът на Романьола Мирославова, прочете стихове на майка си.\r\nМаргарита Петкова припомни с едно от закачливите четиристишия на Евтим колко светъл, позитивен и с чувство за хумор човек беше той.\r\nСЛУЧКА          Добромир Банев прочете своето стихотворение – поклон пред Евтим Евтимов, включено в хитовата книга „Любов до синьо“:             Виктория Катранова каза вълнуващи думи за Евтим и Романьола и прочете едно от последните стихотворения на поетесата – тъжното, но красиво „Есен“.\r\nКостадин Филипов, който направи един от запомнящите се дебюти в поезията тази година, прочете популярното и като песен стихотворение на Евтим Евтимов „Жена на балкона“. \r\nВ четенето на стихове от книгата се включиха дългогодишните приятели и колеги по перо на Евтим - Матей Шопкин и Петър Андасаров. В изпълнение на поетесата Марина Матеева Шопкина прозвуча за пръв път пред публика „Когато сме на двадесет години“, посветено от Евтим на баща й. При последната им среща той споменал на Матей, че е написал стихотворение, което му е посветил, но искал още да поработи върху него. То също е останало в няколко авторови редакции, от които съставителят Пламен Тотев е избрал публикувания в тази книга вариант.\r\nКатя Кремзер прочете своя съвсем нова творба, посветена на Евтим, а Петя Хантова представи въздействащото, болезнено социално стихотворение на Романьола „Към един чужденец“, което е от последните й творби.\r\nФинал на вечерта постави Димитър Христов, миналогодишният победител в конкурса „Горчиво вино“, който припомни едно от най-красивите стихотворения на Евтим, посветено на Романьола – „Вечерно видение“.       „Заедно“, последната съвместна книга на Евтим Евтимов и Романьола Мирославова, включва 128 стихотворения, половината от които са нови, взети от последните им ръкописи. В тях темата за любовта е основна, но прелива в социални и философски теми. Целта на книгата е да напомни какви обичани поети бяха двамата и същевременно да спечели нови читатели за поезията им. ", "date": "2019.09.16", "title": "Обичани български поети четоха стихове от последната книга на Евтим Евтимов и Романьола Мирославова"}
{"url": "https://www.actualno.com/europe/v-italija-arestuvaha-trafikanti-na-hora-izmychvali-migranti-news_1376023.html", "text": "      Италианската полиция арестува трима души, обвинени в отвличане, изтезание и от Либия към Европа.      27-годишен мъж от Гвинея и двама египтяни, на възраст 24 и 26 години, бяха задържани в център за задържане в Месина, Сицилия, след като полицията събра показания срещу тях от други мигранти, предаде БГНЕС.   Очевидците казаха, че тримата са били начело на затворнически лагер в Завия, Либия, където тези, които са готови за  опасното прекосяване на Средиземно море са били принудително задържани, докато не успеят да платят откуп.\r\nРазпитаните казаха, че са били измъчвани и пребивани и са виждали други затворници да умират, съобщиха от полицията.  Въпреки че Либия е обзета от хаос и конфликти след бунта през 2011 г., при който беше убит диктаторът Муамар Кадафи, страната остава основен транзитен път за мигранти, особено от Африка на юг от Сахара.\r\nСпоред данни на Международната организация за миграция, през юли най-малко 5200 души са се намирали в капан в официалните центрове за задържане в Либия, често в ужасни условия.   Няма данни за броя на хората, държани в нелегални центрове, управлявани от трафиканти на хора, които ги измъчват брутално, за да се опитат да изнудят семействата им за пари.     ", "date": "2019.09.16", "title": "В Италия арестуваха трафиканти на хора, измъчвали мигранти"}
{"url": "https://www.actualno.com/society/pyrvoklasnicite-v-zatvorite-u-nas-sa-124-news_1376117.html", "text": "      Справка на Главна дирекция „Изпълнение на наказанията“ показва, че  от  6505 лишени от свобода във всички затвори, 1080 са включени в учебната  дейност през 2019/2020 години. 124 от тях ще бъдат първокласници.  Най-висок е броят на учениците в Стара Загора – 218, където се намира и  най-голямото училище в системата на затворите.      В София учениците са 191, в единствения затвор за жени в Сливен – 60, в  Поправителния дом за непълнолетни младежи към затвора във Враца – 16.   Във всички затвори има разкрити училища или филиали към тях.   \"Образованието ни прави свободни личности, на добър час\", с тези думи заместник-министърът на правосъдието проф. Николай Проданов откри учебната година в местата за лишаване от свобода, съобщи БГНЕС.\r\nРесорният заместник-министър беше гост на тържеството в училището на затворническо общежитие „Дебелт“ към затвора в Бургас. През тази учебна година там ще се обучават 78 ученици, от които 9-ма ще са в първи клас. За първа година училището в затворническото общежитие ще издава диплома за основно образование. Досега училището, което е филиал на СУ „Аргира Жечкова“ в Сливен, беше до 4 клас, но интересът към придобиване на по-висока степен на образование от страна на лишените от свобода е наложило разширяване на класовете. Съвременна интерактивна дъска, обновен библиотечен фонд, обучение на две смени са сред другите новостите за учениците в Дебелт.  Учебният процес в местата за лишаване от свобода е съобразен с нормативната уредба на Министерството на правосъдието и Министерството на образованието и науката, като се извършва от квалифицирани педагогически кадри.\r\nПо време на откриването днес проф. Проданов изтъкна, че развитието на училищата в затворите е част от реформирането на пенитенциарната система, а насърчаването и повишаването на образованието на лишените от свобода е заложено и в Препоръка на Комитета на министрите към Съвета на Европа за образованието в затворите.   Затворническото общежитие в Дебелт е най-новото и най-модерното пенитенциарно заведение в системата за изпълнение на наказанията, като капацитетът му е за 450 лица. То отговаря на всички европейски стандарти за третиране на лишените от свобода и е съоръжено с модерни охранителни системи. Изграждането му бе реализирано със средства от Норвежкия финансов механизъм /НФМ/. През настоящия програмен период на НФМ е предвидено реконструкция и ремонт на друго общежитие към затвора в Бургас – „Строител“, което ще бъде обособено в преходно отделение или т.нар. half way houses за адаптация на затворници.     ", "date": "2019.09.16", "title": "Първокласниците в затворите у нас са 124"}
{"url": "https://www.actualno.com/europe/britanci-stavat-holandci-zaradi-brexit-news_1376016.html", "text": "      Британските граждани сменят паспортите си с холандски заради Brexit, в търсене на правата, гарантирани за гражданите на ЕС.      Тенденцията британци да кандидатстват за холандско гражданство откроява BBC. Според данните броят кандидатствалите желаещите да сменят паспортите си рязко се е увеличил след референдума от 2016г.   Преди това данните на социологията показват минимален интерес за подобна промяна.\r\nВ поста в Twitter може да видите причините,поради които британците бягат от родината си.    За някои британци действието е \"емоционална реакция\" на решението за Brexit, за други - \"последно убежище\".   Днес сагата Brexit продължава.    Британският премиер ще се срещне на работен обяд с председателя на Европейската комисия в Люксенбург.\r\nДни преди преговорите, докато на Острова медиите атакуват Джонсън защото е да разпусне парламента за 5 седмици точно в този критичен момент, той определи себе си на \"Невероятният Хълк\".\r\n\"По-лудият Хълк побеждава, по-силният Хълк побеждава\", каза Джонсън  пред неделното издание \"Mail on sunday\" и добави: \"Хълк винаги се измъква, няма значение  колко здраво е вързан и това е случаят с тази страна. Ние ще излезем на  31 октомври.\"   Думите му предизвикаха вълна от подигравателни колажи в социалните медии.  ", "date": "2019.09.16", "title": "Британци стават холандци заради Brexit"}
{"url": "https://www.actualno.com/europe/rusija-razpolaga-s-vaksina-sreshtu-ebola-news_1376125.html", "text": "      Разработената в Русия ваксина срещу Ебола показва на този етап добри резултати на пострегистрационните изследвания.      Разработва се усъвършенстван препарат на ваксината, която има всички шансове да стане необходима за чужбина за това, че е достъпна и удобна за съхранение, съобщи зам.-министърът на здравеопазването на Русия Сергей Краев, цитиран от РИА Новости.   Той напомни, че Русия е една от първите, регистрирали лекарствен препарат срещу Ебола, който премина всички стадии на изследванията и съответсва на всички критерии на качество, безопасност и ефективност.\r\n\"Ние приключихме тази година двегодишно следрегистрационно изследване на ваксината в Гвинея. Сега завършваме обработката на материала с резултатите на изследванията. Ваксината се оказа много добра.  Тя, преди всичко, има добра поносимост и отсъствие на странични ефекти. Основното, обективно доказано, е че имунитетът запазва над година много високо ниво, достатъчно за защита от възбудителя\", съобщи Краев в Брюксел, където участва в \"Глобалната среща на върха по ваксините\". ", "date": "2019.09.16", "title": "Русия разполага с ваксина срещу Ебола"}
{"url": "https://www.actualno.com/europe/brexit-djonsyn-imal-taen-plan-a-unker-chaka-alternativa-na-predpaznija-mehanizym-news_1376097.html", "text": "         \"Великобритания има отговорността да предложи правно приложими  решения, съвместими с постигнатото споразумение\", отбелязва Юнкер.      Той допълва, че ЕК остава готова да разгледа подобни  предложения, които са алтернатива на предпазния механизъм, но такива още няма направени .   \"ЕС остава единен, а ЕК е на разположение 24 часа в денонощието\",  казва Юнкер. Той уточнява, че ще говори по тези въпроси пред Европейския  парламент в сряда.\r\nОт Даунинг Стрийт дават различни сигнали.  \"Лидерите се съгласиха, че  дискусиите трябва да се активизират и че срещите скоро ще се провеждат  ежедневно\", се казва от кабинета на британския премиер.\r\nНо независимо от резултата, Даунинг Стрийт № 10 заявяват, че премиерът \"няма да иска удължаване и ще изведе Великобритания от ЕС на 31 октомври\" , съобщава BBC.\r\nСпоред The Daily Express  Джонсън има \"таен план\" как да изкара страната си от Европейския съюз (ЕС) на 31 октомври. Той е толкова секретен, че дори членовете на вътрешния кръг на министър-председателя не са запознати с него.       Според Daily Mail, от правителството вярват, че са намерили пропуск в закона, който проевропейските депутати приеха, за да спрат Brexit без сделка поне засега.\r\nИнформацията обаче е толкова чувствителна, че само трима от съветниците на Джонсън са запознати с нея.\r\nКои са те? Изданието преполага - Доминик Къмингс, дясната ръка на Джонсън и координатор на кампанията „Гласувай за напускане“, секретарят за Brexit Стив Баркли и главният прокурор Джефри Кокс, предполага изданието.\r\nНовината за \"таен план\" идва преди Върховният съд да гледа във вторник (17.09.2019г.) случая по спирането на работата на парламента за пет седмици. Блокиращите действия на Джонсън се считат за незаконни и дори бившият премиер Дейвид Камерън посочи наследника си като \"лъжец\".       ", "date": "2019.09.16", "title": "Brexit: Джонсън имал таен план, а Юнкер чака алтернатива на предпазния механизъм"}
{"url": "https://www.actualno.com/politics/zaharieva-bylgarija-ne-moje-da-prosperira-ako-ne-prosperirat-i-sysedite-ni-news_1376070.html", "text": "      Вицепремиерът и външен министър Екатерина Захариева и министърът на външните работи на Норвегия Ине Сьорайде се договориха двете страни да работят заедно по съвместни проекти в Западните Балкани с акцент върху образованието, младежта и развитие на икономиката.      „В това отношение България има голям опит. Европейската интеграция на Западните Балкани е основен приоритет във външната ни политика. Вярваме, че България не може да просперира, ако не просперират и съседите ни“, заяви министър Захариева, която прие Ине Сьорайде на първо от 15 г. насам посещение на норвежки външен министър у нас.\r\nПомощта към Западните Балкани за спиране на изтичането на мозъци бе сред основните теми в разговорите между Захариева и Сьорайде. Българският външен министър подчерта значението на помощта за развитието на региона за стимулиране на младежта и образованието.\r\nМинистрите се обединиха около идеята, че развитието на страните от Западните Балкани е важно за цяла Европа.     „Норвегия удвои през последните няколко години финансовата помощ и продължаваме да търсим добри възможности за сътрудничество с България по проекти, които да помогнат на този регион. Заедно можем да работим по проекти в сферата на образованието, младежта, иновациите“, каза от своя страна Ине Сьорайде. „Вярваме, че е много важно да работим заедно с вас. Така страните от Западните Балкани ще видят, че имат подкрепата не само на Европейския съюз, но и на други страни в Европа“, заяви външният ни министър.\r\nЕкатерина Захариева посочи и предстоящото съвместно с Република Северна Македония общо председателство на Берлинския процес през 2020 г. като един от предлаганите от България приоритети е именно „помирение чрез образование“.\r\nБългария и Норвегия ще продължат да работят заедно и по съвместни проекти у нас, финансирани  чрез Финансовия механизъм на Европейското икономическо пространство и Норвежкия финансов механизъм. „Помощта, която Норвегия ни оказва по финансовите механизми за периода 2014-2021 г., е 210 млн. евро. Позитив са не само парите, но и срещите между хората, контактите между институциите и обмяната на опит“, подчерта българският външен министър.    Примерите за тази помощ са много. От изграждането и функционирането на младежки центрове в България до съвместно доизграждане и оборудване на Ситуационен кризисен център в българското Министерство на външните работи.\r\n„В чужбина живеят 2 млн. българи, има и много туристи. Вече успяхме да подобрим консулското обслужване, чрез получаването на СМС-и за пътуващите. Сигурна съм, че с норвежката електронна система ще подобри допълнително услугата, но и ще облекчи работата на служителите в МВнР“, заяви Екатерина Захариева.   Друг съвместен проект на двете страни е Стратегическо сътрудничество между България и Норвегия в подкрепа на международните ангажименти на България за борба с антисемитизма и запазване на еврейското наследство. Екатерина Захариева подчерта, че той е важен за целия свят и е близък до сърцата на българите.\r\nЕкатерина Захариева и Ине Сьорайде обсъдиха и казусите с децата с българско гражданство, които са поставени под закрила от норвежките власти. Министрите се договориха двете страни, включително чрез министерствата на външните работи, да се консултират и да продължат да обменят информация, за да бъдат българските граждани по-добре запознати със социалната система и системата за закрила на деца в Норвегия. Благодарение на добрата координация вече имаме положително решен казус по случай с деца с майка-българка. По време на разговорите днес министър Сьорайде информира  за предприемани законодателни промени в Норвегия във връзка с подобряване на комуникацията между социалните служби и други институции в страната със семействата.\r\nМинистрите бяха единодушни, че между двете страни няма открити политически въпроси, единомишленици сме по международните въпроси, включително по Брекзит, регионална сигурност, сътрудничество в рамките на НАТО и трансатлантическите отношения.   Акцент в разговорите бяха и възможностите за активизиране на сътрудничеството в областта на икономиката.  „Стокообменът се увеличава всяка година, но все още е на незадоволително ниво спрямо възможностите на нашите държави“, подчерта българският вицепремиер. Сред перспективните области за сътрудничество бяха откроени високите и информационните технологии.\r\nЗа 2018 г. двустранният стокообмен с Норвегия е в размер на 74.4 млн. евро. Вносът от Норвегия се е увеличил с 14% спрямо 2017 г. и възлиза на 35 млн. евро. ", "date": "2019.09.16", "title": "Захариева: България не може да просперира, ако не просперират и съседите ни"}
