{"url": "https://www.actualno.com/bgfootball/cska-s-trudna-pobeda-v-pyrvija-si-mach-za-sezona-news_684645.html", "text": "  Отборът на ЦСКА постигна много трудна и разочароваща победа на старта на участието си в Лига Европа. \"Червените\" победиха Рига с минималното 1:0 на \"Българска армия\", като изходът от срещата ще се реши след седмица в Латвия.     През първата част гостите изненадаха момчетата на Нестор Ел Маестро, за когото това бе официален дебют начело на \"червените', и първи организираха опасна ситуация. Там обаче се намеси Витаускас Черниаускас, който с блестящо отиграване спаси тима си.   Последва отговор от столичния тим, но Пинто не успя да намеси добър удар, за да затрудни Озолс. В началото на втората част ЦСКА стигна до откриване на резултата чрез Тиаго Родригес, който вкара попадение от около 30 метра.\r\nПолседваха още много атаки пред латвийската врата, но нито един от тях не успя да застраши противника и така не се стигна до втори гол.    Всичко най-интересно от победата на ЦСКА над Рига четете в .", "date": "2018.07.12", "title": "ЦСКА с трудна победа в първия си мач за сезона"}
{"url": "https://www.actualno.com/bgfootball/pochina-legendata-na-cska-dimityr-marashliev-news_684634.html", "text": "        Той облича червения екип за първи път през 1966 година и 10 години от футболната му кариера преминават на \"Армията\". За ЦСКА нападателят изиграва 244 срещи, в които отбелязва 73 гола. Като състезател на тима Димитър Марашлиев достига и до националния отбор, с който записва 8 двубоя и 3 попадения. С \"червените\" е 6-кратен шампион на България и четири пъти е носител на Купата на Съветската армия.\r\nМарашлиев е участник и в епичните сблъсъци от полуфинала за КЕШ между ЦСКА и Интер през 1967 година. Няколко години по-късно, през 1973-та, вкарва първия гол в срещата, в който армейците детронират действащия шампион в КЕШ - Аякс. ЦСКА печели с 2:0 и се класира на 1/4-финал в надпреварата.   С българския национален отбор взима участие на Световното първенство през 1970 година в Мексико.    Ръководството, спортно-техническият щаб и всички служители на клуба изказват своите искрени съболезнования към близките на Димитър Марашлиев. ", "date": "2018.07.12", "title": "Почина легендата на ЦСКА Димитър Марашлиев"}
{"url": "https://www.actualno.com/europe/stoltenberg-kym-zaev-shte-e-trudno-no-sega-praznuvajte-news_684642.html", "text": "  „Преди малко подписах писмо, с което информирам премиера (на Македония Зоран) Заев за решението на НАТО да покани неговото правителство да започне преговорите за присъединяване към Алианса“, заяви генералният секретар на НАТО Йенс Столтенберг, след като официално връчи покана за преговори на македонския министър-председател, предава скопският телевизионен „Канал 5“, цитиран от \"Фокус\".     Церемонията последва решението на лидерите на Северноатлантическия алианс на срещата на високо ниво Брюксел да поканят Македония в организацията, след като бъдат изпълнени условията на договора между Атина и Скопие.\r\n\"В продължение на много години членовете на вашите въоръжени сили участваха в мисиите на съюзниците, като помогнаха за постигането на мир и сигурност в Афганистан. НАТО показа, че вратата да се присъедини към Алианса е и остава отворена“, заяви генералният секретар.\r\nТой подчерта, че договорът за разрешаване на спора за името между Скопие и Атина е отстранил пречките за членство на страната в НАТО.       „Знам, че компромисите, които бяха направени са тежки и за двете страни. Но вярвам, че договорът е в най-добър интерес на вашата страна и на по-широкия регион. Честитя на Вас и на всички, които участваха за тяхната политическа смелост. И тяхната решимост за по-добро бъдеще“, добави Столтенберг.\r\nГенералният секретар подчерта, че това е ключов ход, който ще отвори пътя на Македония към пълноправно членство в Алианса. Според негоите думи, сега ще започнат по-детайлни преговори за членство, които ще помогнат на страната да завърши подготвителните работи за присъединяването.\r\n„След като всички ваши национални процедури бъдат завършени, всички съюзници в НАТО ще ратифицират вашето присъединяване, ще станете 30-ия член на този Алианс. С място на нашата маса. С еднакъв глас в нашите дискусии. Еднакъв глас в нашите решения. И сигурността, която идва с това, че сте част от най-успешния военен съюз на света. Това ще бъде горд и важен ден за вашата страна, за вашия регион и за НАТО. Ние искаме да видим вас и вашата страна в сърцето на стабилен, демократичен и проспериращ регион“, подчерта генералният секретар на НАТО.       Столтенберг заяви, че този ден е важен етап от постигането на тази цел и че идните месеци ще бъдат изключително напрегнати.\r\n„Но днес е ден за празници. Така че, поздравявам ви, премиере Заев. И поздравявам вашия народ“, завърши генералният секретар.", "date": "2018.07.12", "title": "Столтенберг към Заев: Ще е трудно, но сега празнувайте "}
{"url": "https://www.actualno.com/europe/trymp-poseshtava-tereza-mej-nasred-krizata-s-brekzit-news_684641.html", "text": "  Президентът на САЩ Доналд Тръмп ще се срещне с британския премиер Тереза Мей в момент, когато тя се опитва да постигне споразумение относно търговските отношения с ЕС след Брекзит и няколко дни, след като той определи ситуацията в страната като \"криза\".     Президентът на САЩ пристига на двудневно работно посещение в Обединеното кралство. То е първото след това за изборите през 2016 г. и по време на него той ще се срещне с кралицата.   Взети са специални мерки за сигурност, тъй като се очакват големи протести.\r\nПо-рано тази седмица Тръмп заяви, че \"хората трябва да решат\" дали министър-председателят трябва да остане на поста си, след като двама министри подадоха оставка в рамките на няколко часа заради разногласия по отношение на стратегията й за Брекзит. Той добави, че \"винаги е обичал\" бившият външен министър Борис Джонсън, единият от подалите оставка.    Джеймс Робинсън, който е специалист по международни отношения в Би Би Си, описа посещението като \"най-противоречивата визита на американски президент във Великобритания\". Той отбеляза, че Тръмп ще \"прекара много малко време в Лондон\", вероятно за да избегне протестите.\r\nМей заяви, че посещението ще позволи укрепването на търговските връзки и засилването на сътрудничеството в областта на сигурността. Тя обаче призова Тръмп да не игнорира \"вредното поведение\" на Русия, когато се срещне с президента Путин в Хелзинки следващата седмица.   В допълнение към търговията и сигурността се очаква двама лидери да обсъдят проблемите около Брекзит и положението в Близкия изток.    Преди посещението на Тръмп Мей каза: \"Когато работим заедно ние сме по-сигурни, по-ефективни и по-креативни.“\r\nТръмп пристига във Великобритания със съпругата си Мелания след срещата на върха на НАТО. Двойката ще присъства на вечеря в двореца Бленхайм - семейния дом на Уинстън Чърчил, по покана на Тереза Мей. Сред присъстващите ще бъде министърът на финансите Филип Хамънд и новият външен министър Джеръми Хънт, както и много други официални лица.\r\nВ петък Мей и Тръмп ще наблюдават съвместно антитерористично учение на британските и американските военни сили. След това американският президент ще се отправи за разговори с външния министър.   Президентът и първата дама ще пътуват до Уиндзор в петък следобед, за да се срещнат с кралицата, преди да отидат в Шотландия в голф курорта на Тръмп „Turnberi“.\r\nДесетки хиляди хора се очаква да протестират срещу президента в Лондон в четвъртък и петък, както и в петък в Глазгоу.   Полицейски сили от различни части на страната ще бъдат мобилизирани за следващите два дни в Лондон. Демонстрации се очакват и в по-малките градове. Организаторите на протестите заявиха, че демонстрациите призовават за защита на демокрацията. \"Право на хората е да изразяват мнението си по демократичен начин, да бъдат силни и ясни, когато казват, че отхвърлят политиката на тази администрация\", казаха те.", "date": "2018.07.12", "title": "Тръмп посещава Тереза Мей насред кризата с Брекзит"}
{"url": "https://www.actualno.com/society/horata-da-ne-vryshtat-lekarstvata-si-za-hipertonija-v-aptekite-prizova-ekspert-news_684639.html", "text": "  Хората да не връщат лекарствата си за хипертония в аптеките. Това призова изпълнителният директор на Изпълнителната агенция по лекарствата проф. Асена Стоименова по време на заседанието на здравната комисия в парламента, предаде БГНЕС.     „Касае се за един примес в продукти, съдържащи валсартан, който се класифицира като потенциален канцероген. Това наложи да изтеглим 62 продукта с превантивна цел. Проблемните медикаменти са от Китай“, заяви Стоименова.   Тя добави, че има над 150 други продукти, които са със същата субстанция и не са засегнати.\r\nСтоименова допълни опроверга информацията, че ИАЛ знае за проблема от 2012 г., но чак сега предприема действия. „Това е една погрешна интерпретация. През 2012 г. е направена промяна в производствения процес на активната субстанция, която би могла да обясни наличието на този примес, а не че за проблема се знае от тогава и шест години не сме направили нищо, за да предпазим пациентите“, подчерта изпълнителният директор на агенцията.    Стоименова уточни, че в края на юни са получили информация за потенциално опасния примес, а на 3 юли са получили сигнал от Европейската и Испанската агенция по лекарства за възникналия проблем. На 4 юли ние разпоредихме блокирането на тези лекарствени продукти, добави още тя. Стоименова подчерта, че няма реален, а потенциален риск за пациентите и припомни, че все пак те са взимали тези медикаменти 6 години и към днешна дата нямат данни за починали в следствие на приемането на съответните лекарства.   ", "date": "2018.07.12", "title": "Хората да не връщат лекарствата си за хипертония в аптеките, призова експерт"}
{"url": "https://www.actualno.com/society/udyljavat-testovija-period-na-hibridnija-avtobus-v-sofija-news_684637.html", "text": "  Удължават тестовия период на хибридния автобус в София с няколко дни. Това каза за БГНЕС изпълнителният директор на „Столичен автотранспорт“ Слав Монов.     До тази промяна се стигна, след като миналата седмица автобусът от ново поколение беше ударен от автомобил, а след това и възникнала техническа грешка, която не му позволи да продължи да се движи по софийските улици. За отстраняването на повредата дойде специалист от Полша, който направи диагностика.   „От вчера следобед автобусът е в движение. Той се движи по линия 64, като от този следобед той се завърна по линия 10ТМ и ще продължи по нея в следващите дни“, обясни Монов.\r\nТой добави, че все още не е ясно с колко дни ще се увеличи тестовият период на хибрида, но увери, че до следващата седмица той е включен в графика за движение по линията.    Решението идва и след като кметът на София Йорданка Фандъкова каза вчера пред БГНЕС, че е в интерес на фирмата производител да докаже, че моделът й е добър. Тя подчерта, че ако возилото се представи добре, въпреки възникналата авария на по-късен етап от общината обмислят да обявят обществена поръчка за закупуване на хибридни автобуси, но увери, че това ще стане след като бъдат изпробвани и други модели.   След София, автобусът, който преди да дойде унас измина 5000 км. в Брюксел отива тестово да се движи в Румъния.", "date": "2018.07.12", "title": "Удължават тестовия период на хибридния автобус в София"}
{"url": "https://www.actualno.com/cinema/igra-na-tronove-s-22-nominacii-za-emi-news_684646.html", "text": "  Епическата фентъзи сага на HBO \"Game of Thrones\" е начело сред номинациите на престижните телевизионни награди „Primetime Emmy“ с внушителните 22 номинации, включително тази за най-добър драма сериал.     Историята за клановете, който се борят за ценния трон, е изправена пред трудна конкуренция с многогодишното любимо скеч шоу \"Saturday Night Live\" и HBO продукцията \"Westworld\" с 21 номинации, последвани от \"A Handmaid's Tale\" с 20.   ", "date": "2018.07.12", "title": "\"Игра на тронове\" с 22 номинации за \"Еми\" "}
{"url": "https://www.actualno.com/politics/erdogan-i-radev-si-obeshtaha-10-mlrd-tyrgovski-obmen-mejdu-bylgarija-i-turcija-news_684623.html", "text": "  Турция е важен съсед, партньор и съюзник на България и за нашите двустранни отношения е важно да не оставяме нерешени въпроси между нас.     Това заяви президентът Румен Радев на среща с президента на Република Турция Реджеп Тайип Ердоган в рамките на срещата на върха на НАТО в Брюксел. По време на разговорите българският държавен глава припомни, че е ред на нашата съседка Турция да определи дата и да бъде домакин за провеждането на заседание на двустранната междуправителствена комисия по нерешените имуществени и социални въпроси, сред които е и въпросът за предоставянето на компенсации за имотите на тракийските бежанци.   България е готова да подпомогне финансово дейността на духовенството на конституционно признатите религиозни общности у нас, подчерта Радев. Държавният глава благодари на своя колега президента Реджеп Тайип Ердоган за оказаната от Турция подкрепа на страната ни за изплащане на заплатите на мюсюлманските духовници през годините, когато България не е имала такава възможност.\r\nБългарският държавен глава запозна своя турски колега с внесения в Народното събрание законопроект за промени в Закона за вероизповеданията. „От самото си встъпване в длъжност настоявам да има такъв закон и се надявам по време на дебатите в Народното събрание да бъде намерено най-доброто решение, което да насърчи интеграцията на различните религиозни общности в българското общество. Това включва и отделянето на финансови средства от страна на българската държава за техните потребности“, заяви Румен Радев. Залогът за нашите добри отношения е уважението към вътрешнополитическия процес, касаещ дейността на партиите и изборния процес, уточни още той.    Двамата президенти бяха единодушни, че отчетените над 5.5 млрд. долара търговски обмен за 2017 г. не отговарят на възможностите на двете държави. Според президента Ердоган достигането на 10 млрд. долара е реална възможност и изисква общи усилия в тази насока.   „Естественото продължение на газопровода „Турски поток“ е през България и двете правителства трябва да работят в конструктивен дух за това“, призова още президентът Радев.\r\nВ отговор на журналистически въпрос след края на срещата, защо е бил единственият президент на държава членка на ЕС на церемонията по встъпване в длъжност на президента Реджеп Тайип Ердоган, Румен Радев заяви че неговият мандат не се дава нито от Европейската комисия, нито е избран от българското правителството. „Избран съм на този пост от българския народ и действам от негово име“, подчерта той.    ", "date": "2018.07.12", "title": "Ердогaн и Радев си обещаха 10 млрд. търговски обмен между България и Турция"}
{"url": "https://www.actualno.com/burgas/djuboks-s-poezija-v-burgas-news_684624.html", "text": "  На 1 август в Бургас пристига джубоксът за поезия на Ондржей Кобза. Самият автор на арт инсталацията я нарича \"Поезиомат\". Устройството ще остане в нашия град до средата на септември. То ще бъде разположено в КЦ \"Морско казино\", на терасата пред зала \"Петя Дубарова\". Поезиоматът е предоставен от Чешкия културен институт в гр. София.     \"Вярвам, че да чуваш истинския глас на поета е едно от най-красивите и вдъхновяващи преживявания, които градът може да предложи\", казва авторът. Поезиоматът обичайно съдържа 20 стихотворения. Репертоарът му отразява съвременната ситуация в дадения град, страна или съвременността като цяло.   Вече можете да видите Поезиомат в Прага (чешка ъндърграунд поезия), в Марианске Лазне и Оломоуц в Чехия, в Киев (антивоенна поезия), в Москва, Лондон и Брайтън (млади съвременни европейски поети), във Венеция (поставен специално за Архитектурното биенале), в Ню Йорк (the Beat Generation) и по настоящем се подготвят Поезиомати в Берлин, Брюксел и Лодз.\r\nЗвуковата инсталация се основава на принципите на звуковите устройства мегафон и грамофон. Съоръжението е изработено от стомана. Състои се от три части, които се сглобяват, след като то е инсталирано на определено място. Вътре има електроника, базирана на Ардуино хардуер и софтуер с отворен код. Устройството има бутонна система за управление, която позволява на всеки лесно да избере любимите си стихотворения. Това е и основната функция на Поезиомат: Избери стихотворение, натисни копчето, изслушай записа.    Българският Поезиомат откри миналогодишната Нощ на литературата в София, а тази година пътува из България. След Бургас ще бъде инсталиран и в Русе.   ", "date": "2018.07.12", "title": "Джубокс с поезия в Бургас"}
{"url": "https://www.actualno.com/crime/presekoha-mejdunaroden-trafik-na-jeni-zadyrjaha-petima-u-nas-news_684636.html", "text": "  Международната операция е проведена на територията на България, Франция и Германия. Оперативната разработка започва през 2016 г. в ГДГП. До настоящия момент се придобива, анализира и разширява информация за трафик на хора с цел сексуална експлоатация. Граничните полицаи установяват български граждани, които набират жени на територията на нашата страна, които се превръщат в жертви на трафик.     На младите българки, пълнолетни и непълнолетни, е била обещавана легална работа във Франция. В последствие обаче те са били принуждавани да проституират в района на Страсбург. Много от жените са били експлоатирани както във Франция, така и в Германия.\r\nНа територията на София и Бургас е извършено претърсване на 11 адреса. В столицата са задържани четири лица на основание въведени сигнали в НШИС - европейски заповеди за задържане. Едно лице е задържано на територията на Плевенска област.\r\nДейността на граничните полицаи в операцията е подпомогната от служители с охранителни функции от други структури на МВР.       Действията по международното разследване в България са ръководени от водещия прокурор по досъдебното производство на РП- Оряхово, следователи от Националната следствена служба и Окръжната следствена служба – Плевен. На място съдействие оказаха съдебни служители от Франция и полицейски представители от Централната служба на Франция за борба с трафика на хора.\r\nГлавна дирекция „Гранична полиция“ получи отлична оценка от представителите на френските съдебни власти. „Считам, че с действията си допринесохте за повишаване авторитета на МВР и българската прокуратура пред Европейския съд в Хага“, се казва в благодарственото писмо на водещия прокурор за България, съобщиха от Гранична полиция.\r\nСлужителите от отдел \"Противодействие на контрабандата и престъпността през държавната граница\" в ГДГП предоставят придобитата оперативна информация на компетентните партньорски служби.       В периода 2016 г. – 2018 г. се осъществява активен обмен на информация както за извършителите и жертвите на трафика, така и за извършваните парични преводи на суми, придобити от извършваната престъпна дейност.\r\nВъз основа на информацията, предоставена от Главна дирекция „Гранична полиция“, в Европейския съд в Хага е сключено споразумение за създаване на съвместен разследващ екип между главните прокуратури на България и Франция. За България административният ръководител е наблюдаващият прокурор по досъдебното производство от Районна прокуратура – Оряхово, с оглед произхода от този район на повечето жени.\r\nГраничните полицаи осъществяват редица оперативно-издирвателни мероприятия по установяване местонахождението на лицата – извършители на престъпната дейност и техни жертви на трафик.", "date": "2018.07.12", "title": "Пресекоха международен трафик на жени, задържаха петима у нас"}
{"url": "https://www.actualno.com/europe/rusija-iziskva-nezabavno-osvobojdavane-na-arestuvanija-v-ukrajna-vishinski-news_684651.html", "text": "  Москва отново призова за незабавното освобождаване на главния редактор на \"РИА Новости Украйна\" Кирило Вишински, на когото градския съд в Херсон удължи задържането до 13 септември.     Официалният представител на руското външно министерство Мария Захарова отбеляза, че Вишински всъщност се държи от Киев \"като заложник\".\r\n\"За пореден път ние настояваме за незабавното освобождаване на журналиста, като разчитаме на по-жестока реакция от съответните международни организации относно продължаващия произвол срещу Вишински\", подчерта дипломатът.", "date": "2018.07.12", "title": "Русия изисква незабавно освобождаване на арестувания в Украйна Вишински"}
{"url": "https://www.actualno.com/bgfootball/slavija-startira-s-pobeda-v-liga-evropa-news_684655.html", "text": "  Носителят на Купата на България започна с победа участието си в европейските клубни турнири. \"Белите\" се наложиха като гост над финландския Илвес с минималното 1:0.     Отборът от \"Овча Купел\" имаше по-добрите положения и с повече доза късмет можеше да стигне и до по-изразителен резултат в срещата. Единственото попадение в срещата падна 10' преди края на срещата, като точен бе Момчил Цветанов.\r\nСега \"белите\" ще се приберат в София, като след седмица посрещат Илвес в реванша.", "date": "2018.07.12", "title": "Славия стартира с победа в Лига Европа"}
{"url": "https://www.actualno.com/society/novinite-naj-vajnoto-za-denja-12-uli-news_684629.html", "text": "          Депутати от ГЕРБ са внесли промени в Закона за пътищата, според които се въвежда уикенд винетка, която да важи от 12 часа в петък до полунощ в неделя.     Трансатлантическите отношения не са в криза – това определение би било омаловажаващо ситуацията. Държавният глава на САЩ Доналд Тръмп подкопава нашия просперитет и сигурност, коментират в редакцията на германския национален ежедневник Die Zeit.     Председателят на Европейската комисия и бивш премиер на Люксембург Жан-Клод Юнкер се прояви отново, този път на двудневната среща на НАТО, която се проведе вчера и онзи ден в Брюксел (11 и 12 юли). Народното събрание прие на първо четене промени в Закона за защита от шума, с които се забранява озвучаване на открито и шумни дейности в обекти в близост до жилищни сгради между 23.00 и 8.00 часа. \"Демократична България\" е внесла поредна жалба срещу второто решение на Министерския съвет за подновяване на проекта АЕЦ \"Белене\". Това съобщиха от пресцентъра на обединението.   Не знам откъде идват информациите за проблеми в българската банкова система. Бяха направени стрес тестове, които не показаха проблеми. МВФ и Световната банка също направиха оценка на българската финансова система и не бяха открити проблеми. Това заяви финансовият министър Владислав Горанов. Народното събрание прие на второ четене промените в Закона за хората с увреждания. Така депутатите закърпиха висящото положение на хората с увреждания, които бяха застрашени да спрат да получават интеграционни добавки за транспортни, информационни и телекомуникационни услуги. Информацията е твърде оскъдна, публична такава няма. Доколкото знам, България е кандидатствала да влезе и в Банковия съюз, и в ERM II.   Държавната консолидационна компания (ДКК)  получава допълнително 500 млн. лева. Решението за това бе взето на заседанието на Министерския съвет в сряда. С парите ще бъде увеличен капиталът на дружеството, съобщиха от правителствената пресслужба. Декларациите за имотите и за конфликт на интереси на хората, които са заемали висши държавни длъжности, ще бъдат скривани, когато те излязат от властта. Така ще остане тайна, ако политик или магистрат внезапно забогатее след напускането си.  Холандия и Франция пречат на България и Румъния да влязат в Шенгенската зона. Това заяви в интервю за руското издание \"Известия\" българският министър на външните работи Екатерина Захариева. ", "date": "2018.07.12", "title": "Новините: Най-важното за деня, 12 юли"}
{"url": "https://www.actualno.com/curious/dneven-horoskop-za-13-uli-news_684371.html", "text": "        През този ден не се опитвайте да решите сложен проблем сами. Споделянето ще ви разтовари психически, а и повече гледни точки може само да са ви от помощ. Не подценявайте силата на летните лъчи. Хубаво е да спазвате правилата за безопасност. Избягвайте да сте навън в обедните часове.     Общуването с даден човек днес може да ви донесе неприятни емоции. Има и такива хора, не търсете вината в себе си и ограничете контактите с въпросната личност.     Опитайте се да бъдете честни със себе си, относно задълженията ви. Много от тях ви натоварват, но с това повишават и самооценката и авторитета ви. Денят ще ви накара да намалите темпото, като сигнал, че трябва да си дадете почивка. Може да има работа, но ако сте уморени качеството няма да е на нужното ниво. Не допускайте намеса на когото и да било при решаването на конфликт с партньора ви. Това може да усложни нещата и да доведе до раздяла, а вие не искате това.      Това е ден, в който да бъдете по-мили със себе си. Днес не си поставяйте никакви задачи. Опитайте се да отдъхнете да се насладите на лятото. Съмнения винаги ще има, но сега вашата задача е да погледнете напред в бъдещето, изпълнени с вяра в доброто развитие на нещата.    Очаква ви сериозно признание от авторитетен човек. Има защо да се гордеете със себе си. Добрата новина е, че можете още! Това е ден, който да посветите на семейството си. Бъдете сигурни, че имате недостатъци, за които любимият ви човек си затваря очите.    Това е ден за добро начало. Може да започнете да се самообразовате или да си наложите да спазвате по-стриктно някои полезни навици. Това е ден, в който да се запознаете с нови хора и да обиколите непознати места. Жаждата ви за нови впечатления и знания отдавна чака да бъде утолена.", "date": "2018.07.12", "title": "Дневен хороскоп за 13 юли"}
{"url": "https://www.actualno.com/europe/zaev-referendumyt-shte-uspee-news_684649.html", "text": "  Министър-председателят на Македония Зоран Заев изтъкна писалката като символ на постиженията на правителството на днешната пресконференция в Брюксел след подписването на поканата за започване на преговори за членство в НАТО, предава  „Фокус“.     На въпрос на журналист, дали референдумът за промяна на името на страната ще мине, Заев заяви, че никога не си е представял, че това няма да се случи.   „Казах ви, че ще падне режимът (на бившия премиер на Македония Никола Груевски – бел.ред.) и той падна. Казах ви, че ще станем 30-ата членка на НАТО и станахме. Тази писалка придвижва всичко. Режимът падна с писалка, сега подписахме и получихме покана за НАТО. Вярвам до небето. Получихме дата за преговори с ЕС... Не мога и да си помисля, че референдумът няма да успее. Ще успее и ще бъде послание, че има народи, нации и мултиетнически общества, които вярват в своето бъдеще. Колкото и да е тежко, ще направим това решение ще го вземем всички заедно в Македония“, заяви Заев.\r\nТой изрази съжаление, че президентът на страната Георги Иванов не е част от делегацията на Македония в НАТО. От него, както заяви премиерът, не са получили нищо, нито каквато и да е заръка, нито честитка за поканата на НАТО.    ", "date": "2018.07.12", "title": "Заев: Референдумът ще успее"}
{"url": "https://www.actualno.com/curious/pijan-na-kirka-li-e-unker-na-sreshtata-na-nato-video-news_684653.html", "text": "  Председателят на Европейската комисия и бивш премиер на Люксембург Жан-Клод Юнкер се прояви отново, този път на двудневната среща на НАТО, която се проведе вчера и онзи ден в Брюксел (11 и 12 юли).     По време на церемонията по издигането на флага на НАТО, точно преди официалната вечеря на лидерите на страните на Алианса, Юнкер беше в буквално неадекватно състояние. Той не можеше да стои прав сам, а когато трябваше да слезе по стълбите от сцената, беше подкрепян на всяка крачка. Един от придържащите го беше президентът на Украйна Петро Порошенко, а друг от помагащите беше холандският премиер Марк Рюте. Не е ясно каква точно е причината за състоянието на Юнкер, който наскоро обяви, че страда от ишиас, припомня Euronews. Португалският премиер Антониу Коща заяви днес, че председателят на ЕК се е оплакал от болка в гърба. Говорител на ЕК коментира, че не е уместно да се дискутират публично здравословни въпроси.    В социалната мрежа Facebook обаче е пълно с коментари, че здравословното състояние на председателя на ЕК е свързано с далеч по-познато \"заболяване\", което се характеризира с основния симптом \"чашка\". Слуховете, че Юнкер е подвластен на високите градуси отдавна витаят в Брюксел, но председателят на ЕК публично отрича твърдо.", "date": "2018.07.12", "title": "Пиян на кирка ли е Юнкер на срещата на НАТО? (ВИДЕО)"}
{"url": "https://www.actualno.com/curious/kak-kuchetata-nadushvat-loshite-hora-news_684571.html", "text": "        Рядко си даваме сметка какво представлява кучешкият нос в действителност. Докато ние, човеците, имаме едва около 6 милиона рецептори за миризма, четириногите ни другари разполагат с около 300 милиона. Респективно, и частта в мозъка им, отговаряща за обонянието, е 40 пъти по-голяма от нашата.   Доказано е, че кучетата могат да усещат чрез носа си фини промени в химичния баланс на тялото на хората. По същия начин те могат да предупреждават за развитието на рак, промени в кръвната захар и да усещат промени в настроението, разказва lifestyle.bg. Така най-добрият приятел на човека разпознава и лошите индивиди измежду добрите. Когато сме в определено емоционално състояние - щастие, гняв, тъга и т.н. - кучето надушва химикалите, които мозъка ни секретира, и разпознава невидими за човешкото око черти от характера.    Затова следващия път, когато косматият ни приятел се разлае уж без причина срещу някой наш познат, можем спокойно да се доверим на преценката му и да стоим настрана от дадения човек.   ", "date": "2018.07.12", "title": "Как кучетата надушват „лошите хора“?"}
{"url": "https://www.actualno.com/america/sasht-zaplashvat-sys-sankcii-rusija-kitaj-i-es-ako-ne-sprat-da-kupuvat-petrol-ot-iran-news_684654.html", "text": "  САЩ ще наложат санкции на Русия, Китай и Европейския съюз ако продължат да купуват петрол от Иран, въпреки американския призив.     Такова предупреждение бе отправено от министъра на финансите на САЩ Стивън Мнучин.   \"Възнамеряваме да наложим санкции, касаещи петрола на Иран по отношение на всички, включително и Китай\", каза Мнучин.", "date": "2018.07.12", "title": "САЩ заплашват със санкции Русия, Китай и ЕС, ако не спрат да купуват петрол от Иран"}
{"url": "https://www.actualno.com/business/evrogrupata-podkrepi-bylgarija-po-pytja-kym-evrozonata-news_684659.html", "text": "  Днес на свое заседание Еврогрупата в присъствието на министъра на финансите Владислав Горанов и управителя на БНБ Димитър Радев обсъди изпратеното от тях на 29 юни 2018 г. съвместно писмо за намеренията на българските власти за присъединяване към ERM II и Банковия съюз. Това съобщиха от пресцентъра на Министерство на финансите.     Еврогрупата единодушно подкрепи изразените намерения на България в областта на банковия надзор, финансовия сектор и качеството на институциите и управлението.   Еврогрупата заяви, че конструктивните дискусии през последните няколко месеца относно пътната карта за присъединяването на българския лев към ERM II днес доведоха до успешен резултат.\r\nВ писмото, с което искаме да влезем в ERM II и Банковия съюз, изрично се уточнява, че очакваме да влезем и на двете места до юли, 2019 година. Европейските отговорни органи обаче предупредиха, че процесът на верификация може да продължи и по-дълго, като всъщност основата на преценката ще се направи ЕЦБ - по отношение на банковата ни система. Брюксел предупреди и, че продължава да наблюдава реформата в съдебната система.    ", "date": "2018.07.12", "title": "Еврогрупата подкрепи България по пътя ѝ към Еврозоната"}
{"url": "https://www.actualno.com/europe/shvejcarija-prizova-za-reforma-na-shengen-news_684658.html", "text": "  Швейцария смята, че Европа трябва по-добре да координира действията си относно политиката към мигрантите и предоставянето на убежище, а не да се ограничава единствено до мерки за контрол на външните граници на Евросъюза и Шенгенската зона, заяви министърът на правосъдието и полицията Симонета Сомаруга, цитиран от БГНЕС.     Сомаруга е направила това заявление по време на неформална среща на министрите на вътрешните работи на ЕС в Инсбрук, на която са били поканени и колегите им от страните извън Евросъюза, включени в Шенген.   В алпийската страна са на мнение, че „европейските държави не бива да се задоволяват единствено с мерки за справяне с миграционния натиск по своите граници, а са длъжни да създадат обща система за предоставяне на убежище и разпределение на отговорностите“.\r\nСомаруга подчерта, че именно сега, когато „ситуацията е спокойна“ и броят на молбите за убежище е намалял значително, е моментът за създаване не „устойчива система за предоставяне на убежище, която да е готова „да отговори на предизвикателствата при едно усилване на миграционния натиск“.    Вътрешният министър на Швейцария е изразила своето удивление от факта, че европейските страни „обсъждат едни и същи мерки, каквито са обсъждали и през 2011 година, по време на „Арабската пролет“, или през 2015 година, когато бежанците влизаха в ЕС през балканския маршрут“.   Според Берн, обсъжданата в Инсбрук стратегия за създаване на центрове за мигранти вън от границите на Шенген, където мигрантите да подават молбите си за убежище, поражда множество „юридически и политически въпроси“.\r\nСомаруга е предложила на колегите си да „насочат енергията си към провеждане на необходимите реформи на системата за предоставяне на убежище вътре в Европа.“ Според нея, по този начин „натискът към държавите на външните граници на Шенгенското пространство ще бъде облекчен, а лицата, които действително се нуждаят от защита ще я получат“.    Срещата на върха на ЕС на 29 юни прие решение за детайлно проучване на въпроса за изграждане на филтрационни центрове за мигранти в държави извън ЕС, където мигрантите да изчакват разглеждането на молбите си за убежище.", "date": "2018.07.12", "title": "Швейцария призова за реформа на Шенген"}
{"url": "https://www.actualno.com/society/fermerite-shte-poluchat-do-84-mln-lv-otstypka-ot-akciza-vyrhu-gorivata-za-2018-g-news_684648.html", "text": "  Земеделските стопани ще получат през 2018 г. до 84 млн. лв. по схемата „Помощ под формата на отстъпка от стойността на акциза върху газьола, използван в първичното селскостопанско производство“. Това реши на редовното си заседание управителният съвет на Държавен фонд \"Земеделие\", съобщиха от там, писа БГНЕС.     Заявленията ще се подават от 3 до 21 септември 2018 г. в Общинските служби по земеделие към Областните дирекции „Земеделие\". Държавната помощ се предоставя на земеделски производители в секторите „Растениевъдство“ и „Животновъдство“ под формата на намалена акцизна ставка на газьола, използван за механизирани дейности в първичното селскостопанско производство.   Право на подпомагане по схемата имат всички стопани, които са регистрирани като земеделски производители и имат заверена регистрационна карта за годината на кандидатстване и предходната на нея. Друго условие е кандидатите да имат и валидно заявление за подпомагане по схемата за единно плащане на площ и схемите за обвързано подпомагане за животни за годината, предхождаща годината на кандидатстване по схемата за държавна помощ.\r\nЗемеделските стопани, отглеждащи видове и категории животни, които не попадат в обхвата на схемите за обвързано подпомагане за животни, трябва да имат регистриран животновъден обект по Закона за ветеринарномедицинската дейност.    Интересът към държавата помощ, по която се предоставя отстъпка от акциза за горивата е голям. През 2016 г. по схемата финансова помощ за над 82 млн. лева са получили 6 716 стопани. През 2017 г. са възстановени близо 84 млн. лева на 8 250 земеделски производители.   Отстъпката от акциза за горивата, която се прави на земеделските производители, е по одобрена в Брюксел държавна схема, която може да действа до 2020 г. Контролът по схемата се осъществява от МЗХГ, ДФ „Земеделие\" - Разплащателна агенция, Агенция „Митници\" и НАП.", "date": "2018.07.12", "title": "Фермерите ще получат до 84 млн. лв. отстъпка от акциза върху горивата за 2018 г."}
{"url": "https://www.actualno.com/europe/bivshijat-premier-na-turcija-binali-jyldyrym-e-novijat-predsedatel-na-parlamenta-news_684656.html", "text": "  Кандидатът от Партията на справедливостта и развитието Бинали Йълдъръм, който беше министър-председател на Турция в периода 2016-2018 г., бе избран за председател на Великото народно събрание на страната на 28-ия събор в последното гласуване в меджлиса. Това съобщи телевизионният канал \"ТРТ\".     Новият парламент се закле в на 7 юли. Според конституцията изборите за председател са пет дни по-късно.\r\nДепутатите трябваше да проведат три кръга на гласуване. След втория кръг никой от кандидатите не успя да събере квалифицирано мнозинство, т.е. 400 от 600 гласа. В съответствие с вътрешния устав на меджлиса, в третия кръг, за победа е необходимо да има обикновено мнозинство от 301 гласа.", "date": "2018.07.12", "title": "Бившият премиер на Турция Бинали Йълдъръм е новият председател на парламента"}
{"url": "https://www.actualno.com/sofia/do-aleko-s-elektricheski-velosiped-pod-naem-news_684573.html", "text": "  От следващата седмица ще можем да стигаме до Витоша с електрически велосипеди. Това обяви зам.-председателят на Столичен общински съвет Николай Стойнев, предаде БГНЕС.     \"Очаквам другата седмица да бъде изградена велостоянка с 10 електрически колела. Тя ще се намира на ул. \"Витошко лале\" пред Националния исторически музей. Хората ще могат да наемат велосипеда и да карат до Витоша и „Алеко“ по пътя, който води дотам“, каза Стойнев.   Той обясни, че проектът е пилотен и е дело на българска компания, която стартира в момента. Зам.-председателят уточни, че услугата ще се тества в рамките на една година. След това ще се направи анализ до колко се използва услугата и ще се мисли дали тя да бъде разширена, поясни Стойнев.\r\nОбщинският съветник от ГЕРБ уточни, че електрическите велосипеди ще могат да се наемат през мобилно приложение и цената за наемането им на ден ще е между 20 и 25 лева. Обмисля се вариантът хората, които ги наемат да получават отстъпка от цената за посещение на Националния исторически музей.    ", "date": "2018.07.12", "title": "До Алеко - с електрически велосипед под наем"}
{"url": "https://www.actualno.com/goodnews/malko-momche-vyrna-izguben-portfejl-s-1205-leva-news_684575.html", "text": "  В пример за подражание се превърна малко момче от Монтана.     Вчера, 11 юли, около обяд 11-годишният Любомир Любомиров намерил с приятеля си изгубен мъжки портфейл в близост до заведение в центъра на Монтана. Когато го отворили, видели, че в портмонето има 1 205 лв., лична карта и шофьорска книжка на 78-годишен жител на монтанското село Расово.   Момчето и за момент не се поколебало, отишло при баба си и заедно предали чуждата вещ в Районното управление в Монтана изгубените пари и документи.\r\nЗа доблестната му постъпка Любомир получи благодарствено писмо от  директора на ОДМВР-Монтана ст. комисар Ивайло Антонов, а възрастният собственик на портфейла лично му изказа своята дълбока благодарност.    ", "date": "2018.07.12", "title": "Малко момче върна изгубен портфейл с 1205 лева"}
{"url": "https://www.actualno.com/sofia/veche-kupuvame-onlajn-karta-za-gradskija-transport-v-sofija-zasega-ogranicheno-news_684580.html", "text": "  От днес, 12 юли, всеки жител или гост на София ще може да си закупува онлайн карта за градския транспорт на столицата. Става въпрос обаче само за еднодневна карта или за карта за през нощта, съобщават от Центъра за градска мобилност (ЦГМ).     Нова услуга за заплащане на дневна карта от 4 лева и нощна карта от 2 лева може да бъде използвана посредством регистрация на .\r\nКак работи системата:\r\n1. Регистрирате се на sofia.mpass.bg.    2. Влизате в системата и виждате 2 опции за закупуване на избраната от Вас карта\r\n- чрез дебитна/кредитна карта. В случая няма значение коя е банката издател, както и не дължите никакви допълнителни такси. Заплащате единствено и само 4 лева за дневна карта или 2 лева за нощна (може да закупите и двете).\r\n- чрез мобилен оператор (в момента това е А1, но в срок от няколко седмици услугата ще се предлага и от останалите мобилни оператори). Отново заплащате само цената на избраната карта, а SMS-ът ви се таксува по абонаментния план с оператора.    3. Получавате защитен QR код, който е Вашата “карта“. Необходимо е да го сканирате на входа на метрото, за да влезнете на перона. За пътуване в наземния транспорт е необходимо да го покажете при проверка на контрольора или на кондуктора, който проверява валидността на картата.\r\nМожете да закупите картата непосредствено преди да влезете в метрото. Необходими са 45 секунди за валидиране. Не можете да се чекирате отново със същата карта, след като веднъж сте влезнали, в рамките на следващите 5 минути.\r\nПри въвеждане на код за потвърждаване на телефонен номер, при 3 грешни въвеждания изпратеният код се инвалидира и е необходимо изпращането на нов код за потвърждение.", "date": "2018.07.12", "title": "Вече купуваме онлайн карта за градския транспорт в София - засега ограничено"}
{"url": "https://www.actualno.com/scene/gotvjat-orficheski-misterii-v-trigrad-snimki-news_684568.html", "text": "  Трескава подготовка тече в Триград за поредните \"Орфически мистерии\". Празникът на селото ще бъде на 28 юли (събота) и, както винаги, очакват хиляди гости. А туристическото дружество \"Орфей\", което стопанисва пещерата \"Дяволско гърло\" и е основен спонсор на събитието, дарява родопска носия на 16-годишна народна певица.      Празникът е посветен на легендата за митичния певец Орфей. Неговата любима Евридика бива ухапана от змия в деня на сватбата им и умира. Той, не можещ да я прежали, се спуска през \"Дяволското гърло\" в Царството на мъртвите, за да измоли бог Хадес да си му я върне. Бог Хадес, затрогнат от печалния шепот на неговата лира и затрогващата му песен, се съгласява да му я даде, но при едно условие – докато я извежда към Светлината, да не я поглежда, защото в противен случай ще я загуби завинаги. Водейки я по тънкия мост обаче, Орфей не могъл да издържи и нарушил клетвата – обърнал се назад и я погледнал. В мига, в който очите им се срещнали с копнеж, тя паднала от моста и той не я видял никога вече.     Една от версиите на легендата гласи, че след като митичният певец не успял да спаси любимата си Евридика от Царството на мъртвите, потънал в дълбока скръб. Песните му били тъжни, изпълнени с неутешима мъка. От очите му непрестанно капели сълзи. И според преданието именно от тези сълзи поникнало Орфеевото цвете – силивряк. То е такова цвете, че дори откъснато и мъртво, ако отново се полее с вода, възкръсва и продължава да расте.    Откриването на празника е от 12:00 часа в центъра на селото с традиционната възстановка на обичая \"Напяване на китки\". След това ще се изявят самодейни състави съседни села.\r\nДевинска фолк група ще забавлява множеството от 13:00 до 17:00 часа, след което започва концерта на Румен Родопски и Савка Сариева.\r\nНа празника ще се пее и Румяна Желязкова от Варна с носията, подарена й от стопаните на пещерата. Девойчето спечелило признанието на екипа ѝ с таланта си, голямата си любов към Родопите и с искреното си желание да пее родопски песни. Тя учи от 7 клас в Музикално училище \"Добри Христов\" – Варна. Още от първи клас обаче пее народни песни от всички фолклорни области. Въпреки крехката си възраст, вече е носител на десетки награди, сред които и специалната награда на БНР за записи.\r\nОт 21 часа Аделина Чолакова ще оглася скалите с каба гайдата си. На огромен екран преди полунощ ще се излъчи филмът \"Орфей и Евридика\", който е заснет в пещерата \"Дяволско гърло\".\r\nПразникът ще продължи след това с дискотека на открито.   ", "date": "2018.07.12", "title": "Готвят \"Орфически мистерии\" в Триград (СНИМКИ)"}
{"url": "https://www.actualno.com/america/trymp-natisna-za-po-golemi-razhodi-za-otbrana-v-nato-video-news_684595.html", "text": "  И вторият ден от срещата на върха на НАТО не премина без американският президент Доналд Тръмп отново да се прояви.     Държавният глава на САЩ предизвика среща на лидерите на страните-членки на Алианса при затворени врати, на която изрично е настоял финансовият ангажимент за отбрана в рамките на НАТО от 2% от БВП да бъде постигнат по-бързо, отколкото е прието в момента – до 2025 година. Конкретно Тръмп се е обърнал към германския канцлер Ангела Меркел с такова искане, но самата Меркел коментира, че Германия, както и всички членки на НАТО, имат ясен ангажимент и ще го следват. Германският канцлер каза, че планът на страната ѝ е да увеличава поетапно военните разходи и този план ще бъде следван, предаде ТАСС.   На пресконференцията си през днешния ден Тръмп каза, че бил постигнат \"огромен прогрес\" и добави, че  без САЩ, . \"Сега вече САЩ са третирани честно\", обобщи американският президент, който добави и, че щяло да се харчи по-бързо. В крайна сметка Тръмп посочи, че .     Надявам се, че ще се разберем с Русия, другите също мислят така, завърши Тръмп разказа си за втория ден от срещата. На изричен въпрос дали е успял да постигне отстъпки от Меркел що се отнася и до \"Северен поток 2\", американският президент отговори, че това все още е висящ въпрос. \" (бел. ред. - )\", обобщи Тръмп неяснотата.   \"Путин представлява Русия, а аз представлявам Америка. Той ми е конкурент, вече го казах. Но може би някога ще ми стане приятел\", каза американският държавен глава по адрес на руския президент. Тръмп допълни, че на срещата си с Путин в Хелзинки двамата ще обсъдят ситуацията в Сирия, в Украйна и също приписваната на Русия намеса в американските избори. Американският президент каза, че не очаква много от тези разговори.\r\nОсвен това Тръмп предупреди съюзниците си от НАТО, че \"имиграцията превзема Европа\".    ", "date": "2018.07.12", "title": "Тръмп натисна за по-големи разходи за отбрана в НАТО (ВИДЕО)"}
{"url": "https://www.actualno.com/europe/puchdemon-moje-i-da-byde-ekstradiran-v-ispanija-news_684577.html", "text": "  Германски съд разреши екстрадицията на бившия премиер на Каталуния Карлес Пучдемон, който е търсен от Испания по обвинение в опит за държавен преврат. Съдът, обаче, разреши екстрадиция по съвсем друго обвинение – за злоупотреба с публични средства, предаде The Guardian.     Юридическият екип на Пучдемон ще обжалва съдебното решение, независимо дали разрешението за екстрадиция е за злоупотреба с публични средства или поради каквато и да е друга причина.   След решението на съда на провинция Шлезвиг-Холщайн, германската прокуратура обяви, че скоро ще каже официално дали ще разреши оторизация на процедура по екстрадиция.\r\nВ цялата ситуация Пучдемон намери изгода. Той обяви в Twitter, че съдебното решение ясно показва, че опитът Каталуния да стане независима държава с републикански модел на управление не представлява държавен преврат.     ", "date": "2018.07.12", "title": "Пучдемон може и да бъде екстрадиран в Испания"}
{"url": "https://www.actualno.com/europe/ek-predupredi-za-narastvashta-nesigurnost-v-evropejskata-ikonomika-news_684581.html", "text": "   Това сочи лятна прогноза на Европейската комисия, публикувана днес.     Въпреки това, след пет поредни тримесечия на ръст, икономиката забавя  леко темпа си и очакванията са понижени с 0.2 процентни пункта спрямо  тези от пролетта.    ,  коментира Валдис Домбровскис, заместник-председател на ЕК, отговарящ за  еврото и социалния диалог.\r\nОчаква се през втората половина на годината растежът леко да се  засили, тъй като условията на пазара на труда се подобряват, дълговете  на домакинствата намаляват, потребителското доверие остава високо, а  паричната политика е все така благоприятна.    Въпреки че постигнатите напоследък силни икономически резултати се оказаха устойчиви, като този риск се засилва от пролетта насам, уточняват от ЕК.   Прогнозата се основава на предположение, че няма да има по-нататъшна ескалация на напрежението в търговията. Сред останалите рискове например е  възможна нестабилност на финансовите пазари, свързана — наред с другото —  с геополитически рискове.     Европейската комисия затвърждава прогнозата си, че БВП на България ще  нарасне с 3,8% през тази и с 3,7% през 2019-а година, а потребителската  инфлация ще достигне 2,0% през 2018-а година (спрямо пролетна прогноза  за инфлация от 1,8%), преди да се забави до 1,8% през следващата година  (без промяна спрямо прогнозата през май).   Какво още прочетете в ", "date": "2018.07.12", "title": "ЕК предупреди за нарастваща несигурност в европейската икономика"}
{"url": "https://www.actualno.com/society/tri-poredni-katastrofi-na-trakija-news_684584.html", "text": "  Три последователни катастрофи са станали в района на км 134 на АМ „Тракия“, в посока Бургас, след 12.00 часа днес. Това съобщи „Фокус“  говорителят на Областната дирекция на МВР.     По първоначални данни, няма сериозно пострадали при трите пътнотранспортни произшествия. Движението в района ще остане затруднено до отработване на случаите, съобщават още от полицията.   Призовават се водачите да шофират с повишено внимание и съобразена скорост.", "date": "2018.07.12", "title": "Три поредни катастрофи на \"Тракия\" "}
{"url": "https://www.actualno.com/politics/na-pyrvo-chetene-bez-shum-i-ozvuchavane-mejdu-2300-i-800-chasa-news_684572.html", "text": "        Законът е иницииран от вицепремиера . Против гласуваха едва 17 народни представители, но депутати от ГЕРБ казаха, че ще предложат промени преди окончателното приемане на закона. поиска максималния срок за обсъждане от 4 седмици пред второ четене в комисия и това бе прието.   Промените в Закона за шума няма да намалят туристите по Черноморието, напротив те ще се увеличат, коментира вицепремиерът Валери Симеонов в кулоарите на парламента.\r\n\"Вече години наред българските хотелиери изплащат на чуждите туроператори огромни суми компенсации от жалбите на чужденци, които са били подложени на шумов терор по нашите курорти\", каза Сименонов.    Той даде пример с Германия, където след 21.00 часа през лятото са забранени всякакви озвучавания на открито. \"Нищо ново не правим. Даже подчертавам, че няма кой знае какви промени в Закона за защита от шума в околната среда. Сериозните промени са в контрола\", каза Симеонов.   Сега той ще бъде възложен през светлата част от деня на РЗИ, а през нощта на МВР. \"По този начин правим законът действащ. Естествено вдигаме и глобите\", каза Симеонов.\r\nЗаконът изисква озвучаването на откритите площи да става само с озвучителни средства с монтирани автоматични регулатори, контролиращи нивото на звука така, че да не се допуска еквивалентно ниво на шум над нормативно определените гранични стойности. С промените размерът на санкциите се увеличава .    ", "date": "2018.07.12", "title": "На първо четене: Без шум и озвучаване между 23:00 и 8:00 часа"}
{"url": "https://www.actualno.com/crime/vkaraha-ubieca-ot-lozenec-v-psihiatrijata-news_684590.html", "text": "  Съдът постанови обвиняемият за убийството в „Лозенец“ да бъде настанен в психиатричното отделение на болницата към Ловешкия затвор. Това съобщи пред журналисти след заседанието на съда служебният защитник на лицето адв. Гинка Маринова, предаде „Фокус“.     Съдебното заседание по искане на Софийска градска прокуратура за въдворяване на обвинения за убийството в „Лозенец“ се проведе при закрити врата, поради тежкото психично състояние на обвиняемия. След заседанието адвокат Гинка Маринова обясни, че причината за убийството е битов скандал за пари. \"За съжаление, обвиняемият не си спомня нищо“, поясни адвокатът. Тя допълни, че той обяснява пред съда, че е бил в добри отношения с родителите си. „Бил е на работа в Черноморец, но са извикали майката, защото е започнал да се влошава. Изпадал е в кризи“, обясни служебният защитник. На въпрос дали лицето е взимало лекарства за шизофрения, Маринова отговори, че обвиняемият е имал предписано медикаментозно лечение, но не си е пил редовно лекарствата и дори е използвал марихуана. Защитникът коментира, че заболяването му е констатирано отдавна.   В следобедните часове на 10 юли 2018 г. мъжът е убил баща си е и нападнал полицейски служители при опит да бъде изведен принудително от дома си. Майката на младежа е потърсила съдействие от служители в 4-то Районно управление. Жената е сигнализирала, че е била пребита от сина си, който в същото време е продължавал да нанася удари на баща си в жилището, в което живеят. На място незабавно е изпратен полицейски екип, който е предприел действия за принудително влизане в жилището. Полицаите са били посрещнати от въоръжения с два ножа млад мъж. Той е отведен принудително в център за психично здраве, а в жилището е намерено тялото на баща му, покрито с прорезни рани. Екип на Центъра за спешна помощ е констатирал смъртта му. По случая е образувано досъдебно производство.\r\nПо-късно министърът на вътрешните работи Валентин Радев уточни, че състоянието на нападнатите полицейски служители е добро. Той определи инцидента като много неприятен и заяви, че такива хора не трябва да се разхождат свободно. Главният секретар на МВР главен комисар Младен Маринов поясни, че извършителят на убийството все още е изключително агресивен и се опитва да нарани и хората от центъра, в който е настанен, за да избяга.    ", "date": "2018.07.12", "title": "Вкараха убиеца от \"Лозенец\" в психиатрията"}
{"url": "https://www.actualno.com/analysis/za-donald-trymp-germanija-e-protivnik-news_684508.html", "text": "  Трансатлантическите отношения не са в криза – това определение би било омаловажаващо ситуацията. Държавният глава на САЩ Доналд Тръмп подкопава нашия просперитет и сигурност, коментират в редакцията на германския национален ежедневник Die Zeit.     Германия е \"напълно контролирана\" от Русия, Берлин е един вид „заложник\" на Москва. С тази теза американският президент атакува генералния секретар на НАТО Йенс Столтенберг на откриването на срещата на върха на НАТО в Брюксел. И тогава последва цяла поредица от обвинения срещу Германия: Берлин харчи твърде малко за отбрана и е допуснал да стане зависим от Русия чрез проекта за газопровода „Северен поток 2“.   Всъщност това не бе най-лошото, това бе само „закуската“. Тръмп изнесе цяла тирада на шокирания Столтенберг, в която изясни кой е според него е основният противник: канцлерът на ФРГ Ангела Меркел.\r\nСъщата, която наложи санкции срещу Русия; тази, която прекрати напредването на руските войски в Украйна чрез усилията за подписването на Минските споразумения.     Доналд Тръмп, както знаете, е човекът, в чиято полза руските тайни служби се намесиха масово в американските избори; който е заплашен с призовка от специален следовател Робърт Мюлер поради връзките на Русия с обкръжението. Интересно, но той не каза нито една критична дума за политиката на Владимир Путин в Украйна или Сирия. Същия този човек твърди, че руският лидер е сложил Меркел в джоба си.   За да предотврати впечатлението, че , Тръмп прехвърля обвиненията на германското правителство. Прозрачна маневра. И все пак Берлин трябва да подходи сериозно към ситуацията.\r\nНе става въпрос за това каква част от потреблението на газ в Германия се покрива от руските доставки. Каквито и лъжи да говори Тръмп, скоро ще измисли нови. По-скоро е важно да бъде ясно в лицето на безпрецедентните атаки: . Той атакува германския икономически модел с налагането на назидателни търговски мита, за да ограничи успеха на германските износители. И, разбира се, не му е удобно, че Германия е приела толкова много бежанци и мигранти. И сега лъже за нивата на престъпност в страната. По този начин подкопава германската архитектура на сигурността, която позволи на гражданите й десетилетия наред да живее мирно и спокойно.    Междувременно тривиализацията означава разискване за криза в трансатлантическите отношения. Още по-лошо е това, че най-важният ни съюзник .   Тръмп подписа заключителния документ, приет на срещата на върха в Брюксел. Става въпрос за новите командни центрове, за по-голямата готовност на войските на НАТО и, разбира се, всички страни обещаха да изпълнят задълженията си, в крайна сметка дори и да отделят по два процента от БВП за разходите за отбрана. Сега много от членовете на Алианса ще бъдат обзети от фалшиво спокойствие, защото най-лошото не се е случи – прогнозите за провала на срещата не се сбъднаха. Но пукнатините във връзките не може да бъдат заличени дори от най-хармоничното комюнике. ", "date": "2018.07.12", "title": "За Доналд Тръмп Германия е противник"}
{"url": "https://www.actualno.com/asenovgrad/vlizat-v-eksploatacija-oshte-50-parkomesta-za-plateno-parkirane-v-asenovgrad-news_684516.html", "text": "        10 паркоместа ще бъдат ситуирани на улица „Речна“, от кръстовището на улица „Васил Левски“ до улица „Никола Вапцаров“. В същия район, но от кръстовището на улица „Никола Вапцаров“ до Народно читалище „Родолюбие“ ще бъдат разположени още 20 места за паркиране.   Толкова ще бъдат и паркоместата в друга зона - на улица „Иларион Макариополски“, от кръстовището на улица „Васил Левски“ до улица „Цар Освободител“. Целта на въвеждане на посочените зони в централната градска част ще подобри организацията на паркиране, престои и безопасност на движението на превозни средства и граждани, смята управителят на Дейност „Инспекторат, паркинги и гаражи“ .\r\nСпоред него, ще бъде улеснен достъпът на граждани в неравностойно положение до сградите на държавните и общинските институции в града, предоставящи социални и административни услуги.    Справка показва, че от началото на 2018 г. до средата на месец юни в Асеновград са наложени 335 глоби с фиш за неправилно паркиране.   ", "date": "2018.07.12", "title": "Влизат в експлоатация още 50 паркоместа за платено паркиране в Асеновград"}
{"url": "https://www.actualno.com/asenovgrad/blizo-15-dushi-shte-tyrsjat-za-novoto-obshtinsko-predprijatie-v-asenovgrad-news_684520.html", "text": "        Създаването му бе подкрепено с 22 от гласовете на съветниците в града. Сградата на новото звено ще бъде позиционирана в Промишлена зона „Север“ и ще съдържа три помещения. Чрез създаване на предприятието ще бъдат разкрити нови работни места.   Това ще се случи чрез отпускане на безвъзмездна финансова помощ по проект „Насърчаване на социалното включване на уязвими групи чрез осигуряване заетост в сферата на строитеството и поддръжката на общински обекти в община Асеновград“, по Оперативна програма „Развитие на човешките ресурси“.\r\nСрокът на изпълнение на проекта е 15 месеца, като началото му стартира на 02.07.18 г. Финансовата стойност е в размер на около 130 000 лева. Идеята е придобиване и възстановяване на трудовите навици у хората от целевата група. А именно - продължително безработни лица: над 54-годишна възраст; с основно или по-ниско образование; без професионална квалификация. Освен това, косвено ще се подобри състоянието на общинската инфраструктура и околната среда в община Асеновград.    Целта е, без да се губи време в провеждане на обществени поръчки, да се извършват малки ремонти и поддръжка на общински сгради, улични настилки и тротоари, зелени площи и т. н.   Професионалното оборудване за извършване на посочените дейности ще бъде закупено със средства по проекта. Подборът на персонала ще бъде извършван чрез конкурс. Екипът на новото Общинско предприятие ще включва директор, счетоводител, 11 общи работници и трима наставници (строителни техници), като последните ще бъдат назначени за срок от шест месеца.", "date": "2018.07.12", "title": "Близо 15 души ще търсят за новото Общинско предприятие в Асеновград"}
{"url": "https://www.actualno.com/society/prodyljava-deloto-sreshtu-bivshija-voenen-ministyr-nikolaj-nenchev-news_684592.html", "text": "        Делото срещу Ненчев е за това, че докато е бил военен министър в предишния кабинет на Бойко Борисов, въпреки действащ договор с фирма \"Ерсекамик\", която е имала ангажимент към ремонтите на самолетите МиГ-29, започва преговори с Полша, с което, прокуратурата е изчислила, че е нанесъл огромна щета. Именно размерът на тази щета се изчислява от експертизите, които се приемат. Към тях обаче има забележки както от страна на прокуратурата, така и от страна съда и защитата.   Досега главно бяха разпитвани свидетели, защото освен финансовата щета за \"Ерсекамик\", прокуратурата твърди, че е бил нанесен удар и на боеспособността на Българската армия заради намаления брой учебни и редовни полети и това е създало опасност и за летателната способност на българските Военновъздушни сили. Това се доказва чрез експертизи, тъй като служители в Министерството на отбраната удостоверяват какви са били часовете полети преди, по време и след управлението на министерството на Николай Ненчев.\r\nВ заседанията по делото се коментираха и поетите ангажименти на срещата на НАТО в Уелс и се обясняваше, че именно заради тях на практика е бил заключен договорът с руската \"Ерсекамик\" и са започнати преговори с полска фирма. Според Ненчев и адвоката му договорът с полската форма е много изгоден. Адвокат Менко Менков оспори експертизата, която трябваше да бъде приета днес, и постави под съмнение вещите лица, които трябваше да решат това дело:        Ненчев обясни какво според него се случва по това дело, кой го атакува и колко лошо е, че тази атака идва в такъв важен за НАТО момент:     Прокуратурата засега пази мълчание по делото.", "date": "2018.07.12", "title": "Продължава делото срещу бившия военен министър Николай Ненчев"}
{"url": "https://www.actualno.com/business/pred-ep-goranov-se-uchudi-che-ima-informacii-za-problemi-v-bylgarskata-bankova-sistema-news_684539.html", "text": "  Не знам откъде идват информациите за проблеми в българската банкова система. Бяха направени , които не показаха проблеми. МВФ и Световната банка също направиха оценка на българската финансова система и не бяха открити проблеми. Това заяви финансовият министър Владислав Горанов пред членовете на Комисията по икономически и парични въпроси на Европейския парламент. Горанов представи резултатите от Българското председателство на Съвета на ЕС.     Финансовият ни министър беше категоричен, че искането България да влезе първо в Банковия съюз на ЕС и едва след това в еврозоната е направено заради съмнения относно стабилността на българската финансова система. Той беше изрично попитан за това, като беше посочен фалитът на КТБ, както и препоръките на БНБ след стрес тестовете към три банки (вижте кои) да увеличат капиталовите си буфери и да намалят рисковите си експозиции. Финансовият ни министър каза, че не бива да се повтаря ситуацията за Шенген и е важно да няма неформални аргументи, че не сме третирани равно. Изчакваме позиция дали трябва едновременно да влезем в ERM II и в Банковия съюз, уточни той.    Вярвам, че по-силна еврозона означава и по-силна Европа, подчерта Горанов, който обаче обяви, че не вижда смисъл от френското предложение за общ бюджет на еврозоната. Финансовият министър сподели още, че не е оптимист, че ЕС ще приеме Многогодишната финансова рамка (МФР) в рамките на мандата на този Европейски парламент, който изтича през май 2019    Една от най-големите заслуги на България по време на председателството на Европейския съвет е било \"разрязването на възела\" на банковите реформи, отчете още Горанов пред депутатите от парламентарната комисия.   Той посочи, че в началото на годината е имало спорове как точно да се подходи дали първо да бъдат намалени рисковете. С подкрепата на Франция и Германия този въпрос е решен, каза финансовият минитър. Той не очаква и споразумение по отношение на данъчните досиета, особено за корпоративната данъчна основа и критикува практиката отделни държави да блокират решения, за да наложат свои мнения. Според Горанов широка данъчна основа с ниска ставка ще бъде добър стимул за повишаване на конкурентоспособността на европейската икономика и допълни, че в много страни има нужда от опростяване на данъчните системи.\r\nБългарският финансов министър отчете още работата на българското председателство по няколко досиета, сред които за косвеното данъчно облагане (минималната ставка на ДДС), подкрепата за малките и средните предприятия, цифровата икономика и т.н.    ", "date": "2018.07.12", "title": "Пред ЕП Горанов се учуди, че има информации за проблеми в българската банкова система"}
{"url": "https://www.actualno.com/asenovgrad/7-000-leva-za-nov-sajt-i-10-000-leva-za-audio-oborudvane-shte-poharchi-asenovgrad-news_684523.html", "text": "        Над 200 000 лева от тях са от увеличени приходи от продажби на земя. Със средствата предстои да бъдат извършени няколко допълнителни дейности, включени като нови обекти в Инвестиционната програма на Асеновград.\r\nПовече от 50 000 лева ще бъдат пренасочени за ремонт и асфалтиране на улици в село Тополово, пострадали при наводненията, вследствие обилните и продължителни валежи през изминалия месец.   Други 7 000 лева ще бъдат отделени за изработване на нов сайт на Община Асеновград. Защо не се актуализира и обнови настоящата общинска интернет страница, вместо да се изработва друга, попита от трибуната на местния парламент съветникът от ГЕРБ .    Според него, е добре да бъде запазен поне домейнът, защото цялостната смяна на онлайн адреса ще доведе до неудобство на гражданите. „Настоящият сайт е създаден през 2008 г. Вече е остарял и възможностите му за надграждане са ограничени. Да бъде създадена нова по-добра интернет страница е важно, с цел да се осъществява съвременна комуникацията с гражданите.“, посочи в отговор кметът на града доктор .\r\nТой подчерта, че стойността за изработка, в размер на 7 000 лева, е максимално оптимална. Чрез актуализирането на Разчета за финансиране на капиталовите разходи е включено и закупуване на професионално оборудване за озвучаване и аудио запис за Общински съвет-Асеновград.   По думите на председателя на съветниците , сегашната техника е остаряла и крайно ненадеждна. Затова ще бъдат отделени малко над 10 000 лева, които ще бъдат инвестирани в 120-ватов аудиопулт, четири броя тонколони, безжични микрофони, монтаж.    Други 11 000 лева са заложени за закупуване на компютри и монитори за Общинска администрация. Близо 50 000 лева са планирани да бъдат похарчени и за ремонти и асфалтиране на улици в Асеновград. Предложението за финансовите промени бе прието от местния парламент с 21 гласа „За“ и 11 „Въздържал се“.", "date": "2018.07.12", "title": "7 000 лева за нов сайт и 10 000 лева за аудио оборудване ще похарчи Асеновград"}
{"url": "https://www.actualno.com/society/obshtina-stambolijski-shte-pusne-bezplaten-gradski-transport-news_684503.html", "text": "        Разходите ще бъдат за сметка на събраните данъци и такси. Така общината ще стане единствената в страната, която предлага подобна услуга.   В общината живеят около 23 хил. жители.", "date": "2018.07.12", "title": "Община Стамболийски ще пусне безплатен градски транспорт"}
{"url": "https://www.actualno.com/interest/falshivite-novini-istoricheski-primeri-dalech-predi-populizma-na-trymp-news_684534.html", "text": "  Терминът \"Фалшиви новини\" стана особено популярен, откакто Доналд Тръмп се впусна в политиката. Тръмп успя да стане президент на САЩ и един от акцентите на успеха му безспорно е тама за фалшивите новини. Той, обаче, изобщо не може да се брои за автор на концепцията, посочва френският експерт по комуникации Паскал Фроасар от Парижки университет 8, цитиран от БГНЕС.     Обяснението на Фроасар що е то фалшива новина е по-различно от това на американския президент. Фалшивата новина е \"изопачаване на факти, които публикуващият познава\". Обяснението на Тръмп е по-различно - новините на конкретни медии, независимо какви са - просто трябва да отговарят на условието да го засягат по някакъв начин.\r\nВ исторически план обаче има много примери и то не от толкова близкото минало за фалшиви новини. Ето някои от тях, резюмирани от Фроасар.     Ранните версии на фалшиви новини се намират в \"Тайната история\" от VI век на видния византийски учен и писател Прокопий, казва историкът на университета в Харвард Робърт Дартън.\r\nИзвестни като \"Тайната история\" на английски език, тези текстове съдържат \"съмнителна информация\" за предполагаемите скандали зад кулисите при царуването на император Юстиниан, казва Дартън. Те били пазени в тайна до смъртта на Прокопий и са в пълен контраст с неговите официални писания за владетеля.     Френският изследовател Франсоа-Бернар Юие намира следи от фалшиви новини още по-назад във времето, през периода на египетските фараони преди раждането на Христос.\r\nНапример, изтъкнатото като победа на Рамзес II над хетейския народ в битката при Кадис към 1274 г. пр.н.е., което се отбелязва в барелефи и египетски текстове, всъщност е \"полупоражение\", казва той. Истинският успех е бил \"този на пропагандата, на скулпторите и писанията\", казва Юие. През XVIII век Франция \"формулировки\"-те са кратки сатирични или противоречиви текстове, които смесват истината и фантастиката в \"ранна форма на фалшиви новини\", каза историкът Робърт Зарецки от Университета в Хюстън. Една от тях, публикувана в Лондон през 1771 г. относно скандалите във френския съд, дори предупреждава читателите, че част от съдържанието е \"най-правдоподобно\", а друга \"очевидно фалшива\".    Продавани по улиците на Франция през същия период, \"скалъпените истории\" са популярни новини, които често носели фабрикувани съобщения, например, съобщавайки около 1780 г. за улавянето на въображаемо чудовище в Чили. Думата се е преместила на английски език и означава неоснователен слух или история.\r\nНатруфени измами, предназначени да продават вестници, се появяват в американската преса през XIX век.\r\n\"Ню Йорк Хералд\", например, през 1874 г. разказа за драматично бягство на диви животни от зоопарка \"Сентрал Парк\", но завършва: \"Разбира се, цялата история, дадена по-горе, е чиста измислица\".\r\nИзглежда, че горе-долу по това време се е появил терминът \"фалшиви новини\", казва американският журналист Робърт Лав в \"Колумбийския журналистически преглед\". Бил е период, когато \"бързането на възникващите технологии се пресичаше с практиките на събиране на новини в период на бум за вестниците\", казва той. По време на Студената война пресметливата съветска тактика е \"умишленото разпространение на фалшива информация, за да се повлияе на мнението и да отслаби врага\", в случая Запада, е мнението на Юие.\r\nЕмблематичен случай е операцията на КГБ \"ИНФЕКЦИЯ\", която има за цел хората да вярват, че ХИВ / СПИН е биологично оръжие, създадено в американските лаборатории. Започва се с публикуването в един неизвестен индийски вестник през 1983 г. на анонимно писмо, в което се правят такива твърдения, които в крайна сметка се разпространяват по-широко. В края на 1989 г., когато комунистическият режим на Николае Чаушеску се клатеше неудържимо в Румъния, бяха публикувани изображения на осакатени трупове, изкопани от масови гробове край град Тимишоара. Беше казано, че те били на жертви на силите за сигурност на режима. Картините се разпространяваха по целия свят, подбуждайки общественото мнение срещу Чаушеску, който беше екзекутиран към края на годината.\r\nНо труповете се оказаха на хора, починали от болести или злополуки преди разгръщащата се революция.\r\nПовторението на фалшиви информации от други медии е това, което Юие нарече \"автоинтоксикация\" в своята книга за дезинформация \"La Desinformation: Les Armes du Faux\" от 2016 г.", "date": "2018.07.12", "title": "Фалшивите новини - исторически примери далеч преди популизма на Тръмп"}
{"url": "https://www.actualno.com/society/parlamentyt-reshi-kazusa-s-dobavkite-na-horata-s-uvrejdanija-news_684531.html", "text": "   Така депутатите закърпиха висящото положение на хората с увреждания, които бяха застрашени да спрат да получават интеграционни добавки за транспортни, информационни и телекомуникационни услуги.     С новите текстове месечната добавка за социална интеграция ще се предоставя в зависимост от степента на намалена трудоспособност.   До промените се стигна, след като Върховният административен съд на размера на добавките на хората с увреждания.\r\nСлед промените се запазва размерът на месечната добавка за социална интеграция за транспортни услуги в размер 15% от гарантирания минимален доход, както и месечната добавка за ползване на информационни и телекомуникационни услуги в размер 20% от гарантирания минимален доход. Уредени са и другите видове добавки за социална интеграция - добавки за балнеолечение и/или рехабилитационни услуги, диетично хранене и лекарствени продукти и достъпна информация.    \"Това, което правим в различните типове интеграционни добавки, това, което беше записано в правилника, сега го преместваме в закона\", обясни председателят на парламентарната социална комисия    \"Целият проект е огледан отвсякъде. Взети са предвид всички възможни хипотези, на всички групи, защото те не са една и две. Има такива, които имат експертни решения, които продължават след решението на съда, други, които са в процедура на производство. Всички тези групи сме ги уредили по отделен начин с текстове\", добави той.\r\nБлизо половин милион души получават добавки за социална интеграция, като те са различни видове - за транспорт, за обучение, за телекомуникационни услуги, лекарства и други.    ", "date": "2018.07.12", "title": "Парламентът реши казуса с добавките на хората с увреждания"}
{"url": "https://www.actualno.com/politics/deputatite-prieha-i-poslednite-tekstove-v-zakonoproekta-za-gorivata-news_684526.html", "text": "        Депутатите регламентираха глобите и реда за отнемане на имущество и превозни средства при установени нарушения от търговците на горива. За извършване на дейност без регистрация глобата или имуществената санкция е от 25 хиляди до 250 хиляди лева за всички дейности по търговията с горива. При повторно нарушение глобите скачат до 500 хиляди лева. В случай на превоз на горива без регистрация, превозваните горива и превозните средства ще се отнемат в полза на държавата. Срещу тези текстове се обявиха от Националния фронт за спасение на България.   Припомняме, че текстовете предизвикаха протести сред дребните търговци и земеделски производители, както и напрежение в коалиция \"Обединени патриоти\". Макар да са сред вносителите на проекта, сега депутатите от НФСБ са сред най-големите му критици. Те прогнозираха, че може да се стигне до наказателна процедура на ЕК срещу България.\r\nДепутатите вече приеха окончателно изискването търговците на горива на дребно да имат уставен капитал и обезпечение от 20 000 лева, а за едрите търговци - капитал от 1 милион лева.    ", "date": "2018.07.12", "title": "Депутатите приеха и последните текстове в законопроекта за горивата"}
{"url": "https://www.actualno.com/kustendil/podnovjavat-92-peshehodni-pyteki-na-teritorijata-na-obshtina-kustendil-news_684474.html", "text": "  Подновяват се 92 пешеходни пътеки на територията на Община Кюстендил. Това каза пред Радио „Фокус” – Кюстендил Георги Джоглев, председател на Комисията по безопасност на движението към Община Кюстендил.     \"Във връзка с пешеходните пътеки беше направен съвместен оглед с представители на „Пътна полиция” и Областно пътно управление на състоянието на местата за пресичане. Всички бяха наново описани, кои отговарят на стандартите като ширина и като тип маркировка – дали зебра, дали само прекъсната линия. Това беше направено и с оглед указания на прокуратурата до всички общини в страната, във връзка със зачестилите в началото на годината катастрофи на пешеходни пътеки със смъртен случай за пешеходците\", каза Георги Джоглев. По думите му в тази връзка за 92 пътеки на територията на цялата община е преценено, че трябва допълнително да се оформят по стандартите на Закона за движение по пътищата.   Някъде някои да се заличат, тъй като разстоянието между тях е по-малко от предвиденото в закона и не са толкова натоварени с пешеходно движение. След проверката, „Пътна полиция” изпрати 92 сигнални писма във връзка с всяка от пътеките, които комисията описа какво трябва да се направи. Даденият срок е до края на месец август.", "date": "2018.07.12", "title": "Подновяват 92 пешеходни пътеки на територията на Община Кюстендил"}
{"url": "https://www.actualno.com/society/predsedateljat-na-vks-sydi-smetnata-palata-zaradi-nalojena-mu-globa-news_684493.html", "text": "  Председателят на Върховния касационен съд (ВКС) Лозан Панов стигна до съд заради наложена му глоба от 1000 лева защото не е подал имуществена декларация пред Сметната палата за по-миналата година. Днес, 12 юли, от 13:20 часа в Софийския районен съд (СРС) започва дело № 2353/2018, на което случаят ще се гледа, съобщава \"Правен свят\".     Преди година Сметната палата съобщи, че Лозан Панов е единственият член на Висшия съдебен съвет, който е отказал да подаде декларация за имуществото и доходите, неговите и на семейството му, за 2016 година. През миналата година магистратите бяха задължени да подават декларациите по реда на Закона за публичност на имуществото на лица, заемащи висши държавни и други длъжности (ЗПИЛЗВДДД) пред Инспектората към ВСС, но за членовете на кадровия орган на съдебната власт остана задължението да го правят и пред Сметната палата. Точно това отказа да направи Панов. Въпреки настойчивите опити на председателя на палатата Цветан Цветков административният ръководител на ВКС да спази нормативната уредба, той не го направи. Заради това в началото на 2018 година на Панов е била наложена глоба от 1000 лв., която той незабавно е обжалвал.   Председателят на ВКС твърди точно обратното. Пресслужбата на ВКС обяви преди година, че Панов не бил длъжен да праща декларация на Сметната палата, защото го е направил пред ИВСС.\r\nОтказът за изпълнение на задълженията на ЗПИЛЗВДДД би трябвало да е довел и до цялостна данъчна проверка на семейство Панови. Според изискването на стария закон за публичност на имуществото на висши представители на властта (бел. ред. - ), председателят на Сметната палата бе длъжен да сезира НАП и Държавна агенция \"Национална сигурност\" за действията на Панов срещу публичността. Неофициална информация, че срещу Панови тече данъчна ревизия, се появиха преди три месеца, но това не бе потвърдено от компетентните органи. Председателят на Комисията за противодействие на корупцията и отнемане на незаконно придобито имущество Пламен Георгиев, която пое правомощията на Сметната палата в частта за публичното имущество на представителите по \"висшите етажи\" на властта, категорично отрече Панови да са били обект интерес от новия антикорупционен орган.    Поради прекомерната натовареност на съдиите от Софийския районен съд, делото на Панов е насрочено едва преди три седмици и ще се гледа преди съдебната ваканция, което предполага, че ще се реши най-рано през есента.   ", "date": "2018.07.12", "title": "Председателят на ВКС съди Сметната палата заради наложена му глоба"}
{"url": "https://www.actualno.com/europe/evropol-izpolzva-svetovnoto-za-da-startira-igra-za-lov-na-prestypnici-news_684545.html", "text": "  В тон с вече приключващото Световно първенство по футбол, Европол представи своя \"отбор\" от 25-тимата най-издирвани престъпници. За целта правоохранителната служба пусна специален сайт на име \" \", показващ карти, които трябва да бъдат \"обърнати\", за да се разкрие името  и снимката на търсения престъпник, както и историята на неговите  предполагаеми престъпления, обяснява БГНЕС.     Престъпниците са облечени в сини и жълти потници, т.е. в цветовете на Европол, и носят лого с вълча глава на така наречената мрежа ENFAST. Европейската мрежа от екипи за активно търсене на укриващи се (ENFAST) се състои от полицейски служители на целия континент, натоварени с лов на бегълци от правосъдието.   Електронните картички с надпис \"ИЗДИРВАНИ\" отпред, плюс очертание на беглеца и коя европейска държава го търси, са на фона на футболно игрище.\r\n\"В началото на мача, полето ще бъде празно. Започвайки от днес в 8:00 часа (06:00 по Гринуич), националните правоприлагащи органи и Европол ще споделят различни кодове чрез своите социални медийни канали. Имате нужда от тези кодове, за да отключите картите на престъпниците / играчите на полето\", заяви Европол в изявление.    Първият код - #RedCardUROut, разкрива трима бегълци от Франция, Кипър и Финландия. \"Френският\" беглец е Дейвид Грас, на 48 години, който е издирван за серия от въоръжени грабежи на инкасо автомобили. Според данни на полицията, основното нападение, за което е издирван Грас, е срещу трезор на летище \"Орли\". При него е използвано взривно устройство, което убива охранител и ранява други двама служители.   Деветият и десетият код, които са последни, ще бъдат разкрити в събота, 14 юли, ден преди финала на Световното първенство по футбол между Франция и Хърватия.\r\n\"Представяме искания списък по игрив начин, но зад него има много сериозна цел: да хванем най-търсените престъпници в Европа\", заяви говорителят на Европол Тине Холлево, предаде АФП.    Не за първи път Европол използва иновативен подход за повишаване на осведомеността на обществеността за издирваните престъпници. Преди това Европол стартира \"календар за пристигането\" на най-търсените престъпници по време на Коледния сезон, което доведе до три ареста, а кампанията за лятна \"пощенска картичка\" доведе до ареста на още трима.", "date": "2018.07.12", "title": "Европол използва Световното, за да стартира игра за лов на престъпници"}
{"url": "https://www.actualno.com/europe/rusija-ostava-nomer-edno-sred-razvivashtite-se-ikonomiki-v-cjal-svjat-news_684485.html", "text": "  Русия заема първо място в рейтинга на Bank of America Merrill Lynch GEM-10 за най-големите глобални развиващи се пазари, запазвайки лидерството си пред Китай, предаде БГНЕС.     \"Русия има най-силните показатели за външна ликвидност, текуща сметка и балансиран бюджет сред най-големите развиващи се пазари, а също така един от най-ниските външни дългове“, се казва в заключението класацията. Банката също така посочва ниската инфлация, но и слабите темпове на растеж на БВП.   Сред Русия в класацията се нареждат Китай, Южна Корея и Индонезия. Последните места в десетката са за Южна Африка, Турция и Бразилия.\r\nИзследването включва 68 развиващи се държави и се публикува един път на половин година.    ", "date": "2018.07.12", "title": "Русия остава номер едно сред развиващите се икономики в цял свят"}
{"url": "https://www.actualno.com/crime/prokuraturata-v-plovdiv-rykovodi-tyrseneto-na-porednija-izbjagal-zatvornik-news_684541.html", "text": "  Района прокуратура-Пловдив наблюдава досъдебно производство за бягство на затворник. Става въпрос за случая от вчера (11 юли), когато 59-годишен затворник избяга от УМБАЛ \"Свети Георги\" в Пловдив.     До момента е установено, че лишеният от свобода Младен Младенов е изтърпявал наказание от една година и шест месеца \"лишаване от свобода\" за кражба при първоначален \"общ\" режим в Затворническо общежитие от открит тип \"Хеброс\" към затвора в гр. Пловдив, поради което и не е бил под постоянна охрана в болницата. Наказанието му е било наложено от Районен съд-Смолян през 2017 година, като това е шестата му присъда. В болницата е бил настанен за лечение на 9 юли 2018 година - по неофициална информация за онкозаболяване.   Под ръководството на Районна прокуратура-Пловдив се провеждат процесуално-следствени действия и оперативни мероприятия за издирване на М.М.\r\nПредвиденото от закона наказание за престъпление по чл. 297 ал. 1 от Наказателния кодекс е до три години лишаване от свобода.    ", "date": "2018.07.12", "title": "Прокуратурата в Пловдив ръководи търсенето на поредния избягал затворник"}
{"url": "https://www.actualno.com/smartguide/zlatnite-ni-momicheta-otkriha-ljatoto-s-razdavane-na-avtografi-vyv-varna-video-news_684532.html", "text": "  Златните момичета от националния отбор на България по художествена гимнастика откриха летния сезон във Варна. Те раздаваха автографи и подаряваха календари на своите почитатели в Морската ни столица по време на свежо събитие, организирано от и .     Срещата остави незабравим спомен за варненци, които се редиха на опашки, за да се снимат с ансамбъла.\r\nВъзпитаничките на Весела Димитрова коментираха пред камерата на , че в момента са на лагер във Варна, като усилено се готвят за Световното първенство по художествена гимнастика, което започва през септември. Златните ни момичета пожелаха прекрасно лято на всички, които дойдоха на събитието, и зарадваха публиката, като показаха съчетания пред магазина на телекома на бул. \"Осми приморски полк\".     ", "date": "2018.07.12", "title": "Златните ни момичета откриха лятото с раздаване на автографи във Варна (ВИДЕО)"}
{"url": "https://www.actualno.com/varna/protestyt-na-majkite-na-deca-s-uvrejdanija-vyv-varna-shte-prodylji-do-kraja-na-uli-news_684475.html", "text": "  До края на юли продължаваме с нашето активно присъствие в палатковия лагер в центъра на Варна. Това каза в интервю за Радио „Фокус“ – Варна Диана Маркова, която е част от инициативния комитет на майките на деца и възрастни с увреждания, които започнаха протести през юни.     \"На 11 юли се навършва месец откакто беше създаден протестният палатков лагер във Варна в подкрепа на протеста на майките на деца с увреждания в София до парламента\", припомни Диана Маркова и добави:   \"Вече месец ние мълчаливо присъстваме, чакаме, настояваме някой да се вслуша в нашите искания и най-вече да се предприемат адекватни и по-бързи действия за приемане на трите основни закона в сектора за хората с увреждания.\" Тя коментира, че в момента групи работят върху нов Закон за хората с увреждания, а това означава, че най-после всички страни са единни относно това, че старият закон е абсолютно неработещ.\r\n\"По наше настояване се работи и върху Закона за личната помощ. Той предизвика известно неразбиране и остри дебати. В случая ние искаме да се работи по конкретен случай\", допълни Диана Маркова. Тя съобщи, че в следващите седмици предстоят срещи с всички национално представени организации в региона – съюзите на инвалидите и слепите.    \"Според нас те бяха в някакъв момент манипулирани и насъскани срещу Закона за личната помощ. Не знам защо смятаха, че ако бъде въведен той, някакви социални придобивки и привилегии, които са имали досега, ще им бъдат отнети\", каза още тя.   ", "date": "2018.07.12", "title": "Протестът на майките на деца с увреждания във Варна ще продължи до края на юли"}
{"url": "https://www.actualno.com/cite/otnoshenieto-na-trymp-kym-germanija-e-kolonialno-news_684499.html", "text": "  Ние ще си държим войските при вас да ви пазим, но вие ще купувате само от нас - такава е концепцията на американския президент Доналд Тръмп и отношението му спрямо Германия, смята бившият ни външен министър Ивайло Калфин, който изрази мнението си пред Нова телевизия.     По отношение на постоянната реторика на Тръмп как САЩ харчи най-много за отбрана в НАТО, Калфин се съгласи, че всъщност само 15% от американските разходи за отбрана отиват за дейности в рамките на НАТО. САЩ харчи общо 3,5% от своя БВП за отбрана. По същество поведението на Тръмп е популизъм, е гледната точка на Калфин.   ", "date": "2018.07.12", "title": "Отношението на Тръмп към Германия е колониално"}
{"url": "https://www.actualno.com/politics/na-kogo-dava-kabinetyt-polovin-miliard-leva-news_684470.html", "text": "  Държавната консолидационна компания (ДКК)  получава допълнително 500 млн. лева. Решението за това бе взето на заседанието на Министерския съвет в сряда. С парите ще бъде увеличен капиталът на дружеството, съобщиха от правителствената пресслужба. От там не коментираха за какво ще бъдат използвани парите. Отпускането им става с промени по бюджета на принципала - Министерството на икономиката, пише в.      Със същото решение на Министерския съвет правителството възлага на ДКК ремонтите и реконструкциите на язовири - държавни или общински. Изключение се прави само за тези, които са отдадени на концесия, тъй като концесионерите имат ангажимент да ги ремонтират. Одобрен е и списък на язовирните стени и съоръженията към тях, на които трябва да се извърши основен ремонт или реконструкция, но той не бе оповестен.   Според \"Капитал\" увеличеният ресурс на ДКК ще се ползва именно за тази цел. Предстои да бъде създадено и държавно предприятие, което да поеме стопанисването на язовирите, с които общините не могат да се справят.\r\nКонсолидационната компания е една от най-непрозрачните структури в страната. В нея работят 17 души. Тя няма сайт, а ръководството ѝ, начело с изпълнителния директор Ясен Спасов и председателя на Съвета на директорите Красимир Тенев,  никога не се е появявало публично. Компанията бе създадена през 2010 г. по време на първото правителство \"Борисов\", като в нея трябваше да постъпват приходите от приватизация. Целта бе така да се заобиколи законовото изискване тези пари да влизат в Сребърния фонд, създаден по време на тройната коалиция с идеята да се трупат пари за пенсии, когато системата се задъха и настъпи срив на пазара на труда.    Формулата се оказа удобна за серия от непрозрачни сделки и функциите на ДКК бързо се разшириха. В нея бяха влети десетки държавни фирми с най-разнородни дейности - от производство на мляко (\"Ел Би Булгарикум\"), през лаборатории за етерични масла (Държавна лаборатория \"Българска роза\")  до ремонт на авиотехника (\"Авионамс\"). Вероятно и във връзка с това приходите на ДКК от дивиденти през последната - 2017 г. са се увеличили с 862% и от 2 млн. лв. вече са 19.3 млн. лв., показва справка на в. \"Сега\" в годишния отчет на компанията.   Последните промени станаха по време на второто правителство на премиера Бойко Борисов, когато ДКК на практика се превърна в оръжеен мастодонт. При управлението на тогавашния икономически министър Божидар Лукарски в активите на ДКК бяха включени 14 държавни фирми, сред които ВМЗ-Сопот, \"Кинтекс\", НИТИ Казналък и др. ДКК има и 10.8% дял в \"София тех парк\". Междувременно само в рамките на около година между 2016 и 2017 г. заради придобиването на нови и нови фирми капиталът на компанията постепенно нарасна от 9 млн. лв. до 231 млн. лв.", "date": "2018.07.12", "title": "На кого дава кабинетът половин милиард лева?"}
{"url": "https://www.actualno.com/sciencelogy/twitter-otnovo-na-vojna-s-milioni-akaunti-news_684495.html", "text": "  Twitter възнамерява да премахне десетки милиони подозрителни акаунти, които може да са създадени за разпространението на фалшива информация, съобщава вестник The New York Times, предаде БГНЕС.     Много потребители на Twitter специално увеличават броя на своите последователи с помощта на ботове, за да повишат популярността и престижа на своя микроблог. Това разширява тяхното влияние в интернет пространството и може да им донесе печалби от реклама. Тези автоматично създавани акаунти се продават за пари.   Twitter обяви война на фалшивите последователи и още от четвъртък смята да започне мащабна кампания за тяхното премахване. Социалната мрежа не е посочила точния брой на акаунтите, но по данни на The New York Times става дума за \"десетки милиони\". Така общият брой на акаунтите може да се свие с 6%.\r\n\"Не желаем да тласкаме потребителите към покупката на фалшиви акаунти за изкуствено увеличаване на броя на последователите, защото това не е точния критерий за нечие влияние в света или в платформата\", заяви вицепрезидентът на Twitter Дел Харви.    ", "date": "2018.07.12", "title": "Twitter отново на война с милиони акаунти"}
{"url": "https://www.actualno.com/books/izliza-nov-roman-ot-majstora-na-skandinavskija-trilyr-tomas-enger-smyrtonosno-ranen-news_684477.html", "text": "  Майсторът на скандинавския трилър Томас Енгер довежда едно тежко и болезнено отмъщение до дългоочаквания му край.     \"Смъртно ранен\" (издание на „Персей“) е финалният акорд на една от най-четените скандинавски криминални поредици. Тя е за разследващия репортер Хенинг Юл, а негов създател е популярният в повече от 20 държави скандинавски автор на трилъри Томас Енгер. На българския читател вече са познати предишните четири романа от тази поредица: „Мнима смърт“, „Фантомна болка“, „Кървава мъгла“ и „Тайните на герба“. Във всеки от тях Юл разследва различни случаи, като същевременно се опитва да превъзмогне болката от смъртта на сина си и да разкрие истината за разрушения си живот. Не спират и сътресенията в личния му живот – бившата му съпруга Нора е бременна от друг мъж, а сестра му Трине, изглежда, е замесена по някакъв начин в пожара, убил сина му. В романа „Смъртно ранен“ смелият репортер ще трябва да се изправи сам срещу предателството и мрачните тайни на хора, в които е вярвал, както и да се пребори срещу дълбоката и всеобхватна мрежа на корупцията, която е обвила всички слоеве на обществото.   Криминалният репортер Хенинг Юл никога не е бил толкова близо до отговора на загадката, преобърнала живота му. Но и никога не се е намирал толкова близо до смъртта.\r\nАко заплати с живота си, за да научи истината, кой ще отмъсти за убийството на сина му? Безупречната интуиция и острият му ум го отвеждат до самата сърцевина на престъпната групировка, чиито злодеяния се простират отвъд океана. Мистериозен мъж управлява събитията като кукловод, а самият той винаги остава скрит зад кулисите. За да стигне до него, Хенинг трябва да понесе поредица от рани. Но този път те няма да оставят само белези…    Финалът на мрачната смразяваща поредица за Хенинг Юл не е просто последното парченце в пъзела, а е сам по себе си завършена картина. Тя обединява миналото и настоящето, за да разкрие и виновниците, и мотивите им. А сред неочакваните обрати и нестихващото напрежение долавяме и много от обществените проблеми, които не са подминали и тази далечна северна страна.   ", "date": "2018.07.12", "title": "Излиза нов роман от майстора на скандинавския трилър Томас Енгер - \"Смъртоносно ранен\""}
{"url": "https://www.actualno.com/crime/goljama-mreja-ot-bylgarski-svodnici-beshe-razbita-vyv-francija-news_684494.html", "text": "  Десетима сводници бяха задържани в Германия, Франция и България в началото на юли в рамките на операция срещу разбиване на мрежа за проституция в Източна Франция, по-конкретно в Страсбург и Анси. Престъпниците са принуждавали десетки български жени да проституират за тях, предаде БГНЕС.     Петима от сводниците са задържани в България, а други трима – в Германия с европейска заповед. В най-скоро време те трябва да бъдат предадени на Франция.   Двама от сводниците са задържани в Анси по обвинения в сводничество, пране на пари и организирана престъпност. Те могат да получат 20 години затвор.\r\nНа младите жени от България им е обещана работа във Франция. Те са били настанени в Германия, но са готвени за проститутки в Страсбург. По-голямата част от изкарваните от тях пари са отивали за сводниците, които са били в България, но често са идвали във Франция и Германия, за да контролират жертвите си.    Разследването започва в Страсбург през 2015 година след информация от френското посолство в София. В него участват главната прокуратура на България, прокуратурата на Германия. Извършени са проверки на над 20 жилища в София, Плевен, Бургас, както и на няколко апартамента в Германия и Франция.   Жените, които са били принуждавани със сила да проституират, сега се настанени в специални места и им се оказва подкрепа от неправителствени организации.\r\nРазследването продължава и в момента, за да се открият още съучастници.    ", "date": "2018.07.12", "title": "Голяма мрежа от български сводници беше разбита във Франция"}
{"url": "https://www.actualno.com/smolyan/gigantska-vilica-v-chetiritonno-kamenno-kufte-zabiha-v-rodopsko-selo-news_684457.html", "text": "  В родопското село Горна Арда забиха гигантска дървена вилица в четиритонно каменно кюфте. \"Скулптурата\" стана символ на крайграничното село. Монтирана е в центъра на селото и посреща туристите, тръгнали да видят атрактивните извори на река Арда.     \"Инициативата за нея е на местните хотелиери и ресторантьори от Горна Арда и бе открита на Еньовден\", съобщи кметът на Арда и съседните села Недко Юруков. Замисълът им бил още от миналата година. Открили камък с формата на кюфте близо до граничната бразда, която разделя България от Гърция. Изровили го с два трактора, натоварили го на камион и го докарали в селото.   Дървената вилица е дълга 4 метра и е изработена от топола. \"Кюфтето\" пък е с диаметър 2 метра и тежи към 4 тона. Смешната скулптура вече е туристическа атракция.    \"Вилицата я направиха като закачка към близкото село Могилица, което се слави с огромната си дървена лъжица от няколко години. Зевзеците се шегуват, че след като Могилица има огромна лъжица, Горна Арда може да има огромна вилица, а село Арда, което е между тях, може да си сложи на центъра огромен черпак. Така ще има достатъчно места да се снимат туристите, според предпочитанията им към дадена кухня\", казва Федя Аргиров от Арда.   Огромната лъжица в Могилица е на доста години, но през април тази година я подмениха с нова, тъй като старата се бе напукала, атакувана дълги години от вятър, дъжд, жеги, сняг. С нея местните хора кандидатстват за Рекордите на Гинес.\r\nЛъжицата за великани е с дължина 5,74 метра, а вместимостта й е 123 литра. В нейната изработка участваха отново местни хора начело с кмета на Могилица Милко Кисьов.    ", "date": "2018.07.12", "title": "Гигантска вилица в четиритонно каменно кюфте забиха в родопско село"}
{"url": "https://www.actualno.com/education/paradoks-njama-spisyk-s-hronichni-zaboljavanija-po-kojto-da-se-priemat-deca-v-detski-gradini-news_684498.html", "text": "   Това заяви Нели Кацарска, директор на 155-та детска градина в Слатина, в коментар относно това как влизат децата в детски градини и големият брой хронични заболявания по документи на приети в детски градини деца в София.     Тя уточни, че детската градина не можело да оспорва лекарски решения и че . По думите на Кацарска сега детските градини работили по наредба, в която влизали над 400 диагнози. Водим се от лекарския протокол, добави тя пред bTV.   Въпросът е, че много от приетите деца са приети с диагнози, които не дават предимство при прием съгласно списъка с хронични заболявания на здравното министерство – и по стария, и по новия списък, включи се и Васил Николов от Инициативен комитет за качествена и иновативна образователна система. Става въпрос за седем-осем заболявания, като най-често става въпрос за атопичен дерматит. Хроничният ринит влиза при определени обстоятелства – като алергия срещу полени, уточни Николов. Той се съгласи, че не може ръководствата на детските градини да не се съобразяват с наредбата и трябва отговорните органи да се задействат за спазване на ограниченията.\r\nНяма точен списък на тези заболявания, които водят до предимство при записване. Трябваше представител на здравното министерство да обясни, каза Цвета Брестничка, председател на УС на Асоциация \"Родители\". Това е пропуск от години, уточни тя. И добави, че , което означава, че съответният директор всъщност трябва да преценява.     (бел. ред. – ), , не мога да кажа. Всеки може да види протокола, защото е публичен, както и всички останали, каза Кацарска и покани всеки желаещ да покаже протоколите. А Николов извади и разпореждане на зам.-кмета на София Тодор Чобанов и добави, че има и още подозрителни протоколи.   ", "date": "2018.07.12", "title": "Парадокс: Няма списък с хронични заболявания, по който да се приемат деца в детски градини"}
{"url": "https://www.actualno.com/america/prekite-chujdestranni-investicii-v-sasht-sa-namaleli-s-nad-30-news_684496.html", "text": "  Преките чуждестранни инвестиции (ПЧИ) в американската икономика са намалели с 32% или 120 милиарда долара през 2017 година в сравнение с предходната година. Това съобщи Бюрото за икономически анализ към министерството на търговията на САЩ, предаде БГНЕС.     \"Преките вложения на чуждестранните инвеститори в САЩ достигнаха през 2017 година 259,6 милиарда долара. Това е с 32% по-малко в сравнение с 379,7 милиарда долара, които бяха вложени през 2016 година. Това е по-ниско от средния показател за периода от 2014 до 2016 година, който е 359,9 милиарда долара\", се казва в разпространеното изявление.   \"Най-големият инвеститор през миналата година е била Канада с 66,2 милиарда долара, следвана от Великобритания – 40,9 милиарда, Япония – 34 милиарда и Франция – 23,1 милиарда. 40% от инвестициите се падат на европейските компании\", се казва още в комюникето.\r\nПрез 2015 година ПЧИ в САЩ поставиха рекорд - 439,5 млрд. долара.    Според ОИСР през 2017 година има спад от 18% на ПЧИ в глобален мащаб. Причината, според ОИСР, са процесите на мащабно корпоративно преструктуриране.   ", "date": "2018.07.12", "title": "Преките чуждестранни инвестиции в САЩ са намалели с над 30%"}
{"url": "https://www.actualno.com/europe/rumen-radev-i-erdogan-shte-se-sreshtnat-v-bruksel-news_684500.html", "text": "        В кулоарите на форума Ердоган ще разговаря и с гръцкия премиер Алексис Ципрас, като се очаква да бъде обсъден въпросът със задържането на двама гръцки военни, преминали турската граница през пролетта. Според гръцката страна военните са пресекли границата при гъста мъгла при рутинна обиколка. Турция обаче ги обвини в шпионаж и ги изпрати в затвор в Одрин.   Афганистан и отношенията с Грузия и Украйна ще бъдат сред основните въпроси на днешния втори ден на срещата на НАТО. Предвидени са съвместни изявления на генералния секретар на Пакта с президентите на Украйна и Грузия. Генералният секретар на организацията Йенс Столтенберг иска страните-членки да финансират афганистанските сили за сигурност до 2024 година.", "date": "2018.07.12", "title": "Румен Радев и Ердоган ще се срещнат в Брюксел"}
{"url": "https://www.actualno.com/music/dog-eat-dog-atheist-rap-strugare-iskaz-i-piranja-s-koncert-v-klub-terminal-1-na-13-uli-news_684502.html", "text": "   Събитието стана факт, благодарение на бързата реакция на Wrong Fest и организаторите на събитието – столичните клубове Строежа и Терминал 1.     Концертът ще открие българската скейт пънк група Пираня, следвани от сърбите Iskaz, които успешно смесват хип-хоп с фънк, дъбстеп и рага-рок. Iskaz ще гостуват за първи път в България, а тази седмица издадоха най-новото си към парчето Okej Okej.\r\nСледващи на сцената ще излязат легендарните пънкари Atheist Rap, които по история и стил могат да бъдат опреличени на „сръбския Контрол“.\r\nКъм полунощ на сцената следва нетърпящият точни определения Стругаре, а вечерта ще бъде закрита от легендите от 90те, една от първите групи успешно смесили хардкор пънк с рап метъл,  американците Dog Eat Dog.    Важно е да отбележим, че всички билети, закупени за Wrong Fest 2018 ще важат без презаверка за събитията на 13.07 в Клуб Терминал 1 и на 14.07 в Маймунарника. Притежателите на двудневни билети ще имат избор - да посетят и двата концерта, или да посетят само единия и да получат половината си пари обратно. Еднодневните билети за Wrong Fest 2018 могат да се използват във всеки един от двата дни. Парите за неизползваните билети ще бъдат възстановени от организаторите на Wrong Fest след 15.07. Врати: 19.30    20.30 Пираня (BG)\r\n21.20 Iskaz (SRB)\r\n22.30 Atheist Rap (SRB)\r\n23.50 Стругаре (BG)\r\n01.00 Dog Eat Dog (USA)   Допълнителни билети за концерта в Терминал 1  можете да закупите на цена от 30 лева в касите на bilet.bg или . В деня на концерта и на място ще са по 35 лева.", "date": "2018.07.12", "title": "Dog Eat Dog, Atheist Rap, Стругаре, Iskaz и Пираня с концерт в Клуб Терминал 1 на 13 юли"}
{"url": "https://www.actualno.com/politics/njama-da-znaem-ako-politik-ili-magistrat-zabogatee-vnezapno-sled-napuskane-na-vlastta-news_684465.html", "text": "  Декларациите за имотите и за конфликт на интереси на хората, които са заемали висши държавни длъжности, ще бъдат скривани, когато те излязат от властта. Така ще остане тайна, ако политик или магистрат внезапно забогатее след напускането си, съобщава .     Това следва от становище на Комисията за защита на личните данни (КЗЛД) до Комисията за противодействие на корупцията и за отнемане на незаконно придобито имущество, която се занимава с декларациите (КПКОНПИ). От КПКОНПИ поискаха становището заради общия еврорегламент за данните (GDPR), който влезе в сила на 25 май.   В момента на сайта на Сметната палата, която доскоро водеше регистъра на имотните декларации, могат да се открият и документи на магистрати, депутати, министри, съдии, прокурори и други, които вече не са на публична длъжност. Те обаче скоро ще бъдат скрити и данните за почетния председател на ДПС Ахмед Доган например вече няма да са достъпни. \r\nСтановището на КЗЛД за свалянето на декларациите от онлайн регистрите е доста витиевато написано, но от КПКОНПИ казаха пред \"Сега\", че става дума за всички декларации на всички хора в трите власти. От там обясниха, че когато старият публичен регистър се интегрира в новия, от него ще бъдат премахнати декларациите на хората, които вече не са във властта. Ще се вижда само, че някой е подал декларация, но не и какво е съдържанието й. От КПКОНПИ напомниха, че по закон декларации се подават и година след напускането на публичната длъжност.    Според комисията за личните данни на чиновниците по ниските етажи трябва да се публикуват само декларациите за конфликт на интереси, без имотните.  От тази година дори най-дребните служители в администрацията са принудени да декларират имотите си и да отговарят на въпроси имат ли яхти и самолети.   Шефът на КЗЛД Венцислав Караджов не бе открит за коментар.\r\n\"Да се прилага това за висшите длъжности е особено вредно за обществения интерес\", каза пред \"Сега\" адвокат Александър Кашъмов, който е начело на правния екип на \"Програма достъп до информация\". Той смята, че трябва да бъде намерен баланс. \"Ако някой е бил преди 20 години във властта и вече няма никакви връзки с публичния сектор, той има право да бъде забравен. Но трябва да бъде спазен и балансът с общественото право на достъп до информация и публичността като обществено благо. В този ред на мисли такива формалистично поставени срокове биха били рисковани\", коментира той.    Според него не може да се слага знак за равенство между чиновниците и висшите държавни постове:  \"Позициите по върховете, особено политическите, съсредоточават много по-голяма власт. При държавните служители надделява защитата на личните данни, а при висшите надделява публичният достъп.\"   Според него скриването на декларациите след напускане на публичната длъжност е непропорционално кратък срок и накърнява правото на достъп до обществена информация. \"Една от основните легитимни цели на този вид публичност е да се проверява почтеността на хората, които заемат публични длъжности. А някой би могъл да придобие неоправдано богатство впоследствие. Възможно е някой да е действал при обещание за бъдеща облага. И всички такива случаи ние ще ги хвърлим зад борда и ще позволим на хора, които евентуално се облагодетелстват, да се измъкнат от всякаква публичност. Което е абсолютно неадекватно на обществения интерес и правото на достъп до информация. Както и на задължението на държавата да осъществява превенция на корупцията\", допълни Кашъмов.\r\nТрябва да има възможност и за архивиране на декларациите, каза още адвокатът. Така че да могат да бъдат възобновени, ако някой отново се върне в публичния сектор.\r\nПравителството гласува измененията в Закона за защита на личните данни, свързани с GDPR. Проектът беше огласен още на 30 април, но по него постъпиха десетки критични становища. От КЗЛД, която стои зад проекта, обявиха, че забележките ще бъдат взети предвид. От правителството обаче не огласиха текстовете на проекта. Те ще станат ясни при внасянето му в Народното събрание.   ", "date": "2018.07.12", "title": "Няма да знаем ако политик или магистрат забогатее внезапно след напускане на властта"}
{"url": "https://www.actualno.com/chronicles/7-to-veliko-narodno-sybranie-priema-konstitucijata-na-republika-bylgarija-news_684219.html", "text": "  Конституцията на Република България е основният закон на Република България. Приета е на 12 юли 1991 г. от 7 Велико народно събрание. Според нея България е парламентарна република. Тя е единна държава, в която не се допускат автономни териториални образувания.     Конституцията установява основните принципи, върху които се изгражда политическата система на обществото – политически плурализъм, разделение на властите на законодателна, изпълнителна и съдебна. Тя определя най-важните институции в държавата: Народно събрание, Министерски съвет, Президент, съдебната система и органите на местното самоуправление. В нея са посочени принципите на демократичната избирателна система – общо, равно и пряко избирателно право с тайно гласуване, определени са формите на собственост – частна и публична (държавна и общинска), основните права и свободи на гражданите и основните задължения на гражданите, държавният герб и печат, химнът, знамето и столицата на Република България.   След изменения в предходната Конституция, приети през пролетта на 1990 г. (ДВ 29) и Закон за избиране на Велико народно събрание, последното приема КР България за около година. Четвъртото гласуване (чрез подписване) завършва на 12 юли 1991 г., на следващия ден КР България е обнародвана (ДВ 56) и влиза в сила.\r\nПриемането е съпроводено от т.нар. Протест на тридесет и деветимата.    До сега в Конституцията на Република България са извършени общо 6 промени, една от които е частично обявена за извършена извън правомощията на Обикновено народно събрание и оттам – противоконституционна. В общественото мнение те се свързват с присъединяването на България към Европейския съюз (ЕС).   ", "date": "2018.07.12", "title": "7-то Велико народно събрание приема Конституцията на Република България"}
{"url": "https://www.actualno.com/crime/sydeben-spor-pijan-shofior-pravi-katastrofa-ili-cikylyt-na-krebs-go-onevinjava-news_684483.html", "text": "  Дело по спор за това дали шофьорът на ТИР е бил пиян и затова е причинил катастрофа в Германия и дали застрахователното дружество, с което фирмата има договор, трябва да плати обезщетение, реши Окръжният съд в Смолян.     Спорът е много интересен, защото всъщност възлов се оказва въпросът дали ТИР-аджията е бил пиян. Точно с аргумент, че има доказателство за употреба на алкохол застрахователната компания е отказала да плати на „Суни транс“ ЕООД в Смолян с управител Стефан Сунков сумата от 43 000 лева обезщетение по застраховка „Каско на МПС“ и обезщетение за повредения товар.   Катастрофата е станала в Германия на 24 октомври 2015 година. Водачът Тодоров превозвал товар с композиция от влекач „Мерцедес” и полуремарке по магистрала в посока град Хановер. Според обяснението му той е бил изпреварен от ТИР с латвийска регистрация, който „си влиза в платното” и му „сече пътя”, както и че е „останала малка дистанция от 20-30 см между тях”.\r\nОще обаче преди да се отдалечи на достатъчна дистанция от него латвийският ТИР „изведнъж натиска спирачки” и след като Тодоров вижда, че ще го удари, също „настъпил спирачките”. Тъй като товарът е бил 24 тона – „пълен до тавана на ремаркето”, завил наляво, за да премине от крайна дясна лента вляво, за да не удари „латвиеца”, когато камионът му се обръща с целия товар на магистралата.    Шофьорът си спомня, че след обръщането се е движил около 20 метра и средната мантинела на магистралата е спряла камиона. На място дошли полиция и линейка. Откарали Тодоров в най-близката болница, където му били направени изследвания и след около 4 часа бил върнат на местопроизшествието.\r\nВ полицейския доклад е отбелязано, че към момента на катастрофата на въпросната автомагистрала имало задръстване, заради друг пътен инцидент в посока към Хановер. Посочено е, че шофьорът забелязва задръстването прекалено късно и се опитва да спре, за да смени дясната лента и да премине в средната, при което се блъска отзад, леко странично с намиращото се пред него ремарке на участника от Латвия, при което губи контрол над своя влекач.   \"След това започва да се върти и се преобръща с лявата страна на превозното средство върху средната защитна мантинела. Същата е повредена в посока на движение Хановер, както и Берлин\", се сочи още в доклада. За възстановяване на влекача движението в посока Хановер е трябвало да бъде изцяло блокирано.    В доклада на полицията е посочено, че и двамата участници в ПТП са били изпробвани от полицейските служители за употреба на алкохол и че пробите са били отрицателни.\r\nСпоред заключението по съдебно-техническата експертиза водачът Тодоров се е движел по магистралата, когато на 101 км друго МПС с латвийска регистрация, движейки се след него, предприема маневра за изпреварване. Латвийският шофьор в момента, в който приключва маневрата на изпреварване и кара вече пред Тодоров, но още без нужната дистанция, за да се изнесе достатъчно, той се прибрал в своята лента. Тогава забелязва задръстване, което го кара рязко да намали скоростта. В този момент Тодоров вижда стоповете на автомобила пред него и за да не го удари отзад, рязко завива наляво, което води до загуба на напречната устойчивост и до преобръщане на камиона. Преобръщайки се, закача задната част на латвийския тир.\r\nПо данните на полицейската преписка автомобилът не е могъл да бъде отремонтиран, вписан е като тотална щета, която прави влекача напълно неизползваем. .   Бидейки необосновано ремонтирането на камиона, е направено предложение \"да се приложи изплащане на тотална загуба в размер на 70% от застрахователната стойност\" и е извършена \"редукция на база изплатени обезщетения\", след която . . От дружеството твърдели, че имат доказателства за това.   В делото този ключов въпрос е разгледан най-обстойно.\r\nВодачът отрича да е употребявал алкохол, като казал, че е консумирал престояли няколко дни в колата банани, купени от България преди тръгването му за този курс и които били с променен вид, вкус и мирис.   Застрахователят направил запитване \"към органите на реда в Германия\" с писмо, \"касаещо взетата кръвна проба след инцидента\", като в писмото е поставен и въпрос „Дали шофьорът на МПС-то с име Т. Г. Т. с ЕГН…беше под въздействие на алкохол или други упойващи вещества по време на произшествието”. Те са получили същия доклад като дружеството \"Суни Транс\" за обстоятелствата при инцидента.\r\nОт болничната документация става ясно, че Тодоров е бил приет спешно в 10,49 часа – тоест два часа и половина след катастрофата. Били са му направени необходимите изследвания, вкл. и кръвно изследване чрез метода \"Клинична химия\", в която има и данни за етанол. Те са: < 0,1 g/L графата \"Резултат\" и < 0,114 g/L в графата „Референтни стойности”. Следващите кръвни проби показали етанол 0,114 g/L и < 0,1 g/L.\r\nЗастрахователите се хващат за израза: \"Усърдие на участващите шофьори с посочване на номер на участниците /при употреба на алкохол/упойващи вещества винаги да се дава описание на отличителните белези/” и за водачите с № 01 и с № 02 е посочено \"бе дадено\".\r\nДве вещи лица са се произнесли по темата. Изчислено е колко е било съдържанието на етанол (алкохол) в кръвта на водача по време на катастрофата. И съдът е кредитирал извода, че .   От заключението по съдебно-техническата експертиза съдът установява, че вредите камиона са в резултат на това пътно-транспортно произшествие. Тоест, има причинно-следствена връзка между застрахователното събитие и вредите по застрахованото имущество. А щом вредите се намират в причинно-следствена връзка с въпросната катастрофа в Германия, обезщетяването им от застрахователя е дължимо.\r\nТака съдът осъжда застрахователя да плати 43 000 лева на \"Суни Транс\" ЕООД – Смолян, като обезщетение по застраховката „Каско“ и 2 278 лева обезщетение за повредения товар, като на сумите ще се начисли лихва от октомври 2016 г. до изплащането им. Отделно компанията е осъдена да плати на смолянското дружество разноски от 3 096 лв.\r\nРешението на Смолянския окръжен съд подлежи на обжалване пред Апелативен съд – Пловдив.", "date": "2018.07.12", "title": "Съдебен спор: Пиян шофьор прави катастрофа или Цикълът на Кребс го оневинява?"}
{"url": "https://www.actualno.com/asia/jertvite-na-navodnenijata-v-japonija-stavat-vse-poveche-news_684497.html", "text": "  Броят на загиналите в Япония след големите дъждове и наводнения достигна 199 души, предаде AFP. Десетки хора все още остават в неизвестност.     Причината за огромното бедствие в Страната на изгряващото слънце е тайфунът \"Прапирун\". Най-много пострадаха остров Шикоку, както и в префектурите Шидзуока и Фукуока на главния остров Хоншу. Бедствената ситуация доведе и до сериозни затруднения в транспорта и далекосъобщенията, а крупни заводи и предприятия са принудени да преустановят дейност за неопределен срок.   На 8 юли японският премиер Шиндзо Абе призна вчера (8 юли), че властите в страната все още не могат да гарантират безопасността на много хора в засегнатите райони. Над 50 000 души работят, за да помогнат на изпадналите в беда хора.", "date": "2018.07.12", "title": "Жертвите на наводненията в Япония стават все повече"}
{"url": "https://www.actualno.com/politics/zaharieva-pred-goljama-ruska-medija-holandija-i-francija-ni-prechat-za-shengen-news_684486.html", "text": "  Холандия и Франция пречат на България и Румъния да влязат в Шенгенската зона. Това заяви в интервю за руското издание \" \" българският министър на външните работи Екатерина Захариева, предаде БГНЕС. Тя подчерта, че приемането на двете страни в Шенген съществено ще помогне на чужденците, които ги посещават, а за българските и румънските граждани това не е проблем, защото те могат да пътуват в рамките на Европейския съюз без визи.     От 2011 година насам Европейската комисия и Европейският парламент са публикували множество резолюции и доклади, в които призовават страните от ЕС да приемат България и Румъния в Шенгенската зона, но това не е донесло видими резултати, заяви Екатерина Захариева.   \"Две държави – Холандия и Франция – все още изразяват опасения по повод приемането на България и Румъния в Шенген. След започването на миграционната криза мога да разбера тяхната тревога, но не мога да намеря реални аргументи за отказа\", отбеляза тя. \"Към 2011 г. ние вече бяхме изпълнили всички технически изисквания, а сега, в условията на масов приток на бежанци в ЕС, доказахме своята способност да охраняваме външните граници на Евросъюза. Следователно, няма никакви основания България и Румъния да не бъдат включени в Шенгенското пространство\", каза Захариева.\r\nБългарският външен министър подчерта, че София ще продължи да води преговори с тези две страни, за да ги убеди да приемат страната в Шенген. При това Захариева отбеляза, че отсъствието на Шенген не е проблем за българите. \"Това ще бъде удобно за чужденците, които след това ще могат да пътуват в страните от ЕС с българска виза\", смята тя.     Всяка отмяна на визовите бариери винаги е добра, заяви пред \"Известия\" вицепрезидентът на Руския съюз на туристическата индустрия /РСТИ/ Юрий Барзикин.   \"България е много популярна сред руските туристи: някои имат недвижими имоти в тази страна, където хората отиват на почивка. Там много добре е развит детският отдих\", каза той. \"Естествено, че универсалната виза ще разшири възможностите, ще позволи да се пътува в другите страни от ЕС и ще направи почивката още по-удобна. Въпреки това да се говори за рязък скок на туристическия поток, ако България влезе в Шенген, е неоправдано\", смята Барзикин.    Правилата за издаването на шенгенски визи са еднакви за всички, подчерта той. При това различните страни ги спазват различно – някои се отнасят към тяхното издаване по-лоялно. Испания, Гърция и Италия предоставят мултивизи за срок от поне половин година, с което си осигуряват стабилен приток на руски туристи. Вицепрезидентът на РСТИ смята, че при влизането на България в Шенген тази страна ще бъде една от най-лоялните при издаването на визи.\r\nВ момента в Шенгенската зона влизат 26 страни: 22 членки на ЕС, а също така Исландия, Лихтенщайн, Норвегия и Швейцария. Великобритания, Ирландия, Кипър, Хърватия, България и Румъния, макар и да са членове не ЕС, но не са част от Шенген. Това означава, че при влизане в страните от Шенген техните граждани, въпреки че пътуват в ЕС без визи, все пак трябва да минат през граничния контрол.\r\nЗа приемането в Шенгенската зона страната трябва да изпълнява редица критерии. Първо, да осигури контрол на външните граници и издаване на визи по шенгенски образец. Второ, ефективно да си сътрудничи и координира действията с останалите държави по въпросите на сигурността. Трето, да внедри общоприетите правила за контрол на сухопътните, морски и въздушни граници, издаването на визи, защита на личните данни. Четвърто, да се включи в Шенгенската информационна система и визовата информационна система, които представляват закрити база с данни на всички, които влизат на територията на Шенген, и позволява на страните в ускорен режим да споделят информация.   България и Румъния влязоха в ЕС през 2007 г. Тогава ЕК създаде Механизма за сътрудничество и проверка /МСП/, който трябваше да помогне на тези държави да проведат необходимите реформи и да осигури ефективна борба с корупцията и трансграничната престъпност. 10 години по-късно ЕК отбеляза, че двете държави са достигнали значителен напредък, но все още трябва да направят някои неща, за да реализират изискванията на МСП. Те включват реформа на съдебната система и усилване на борбата с корупцията и организираната престъпност.\r\nНеефективната борба с корупцията е по-скоро измислен повод, който позволява да се отложи приемането на страните в Шенген, смята завеждащият отдела за изследване на европейската интеграция в Института за Европа на РАН Олга Потьомкина.   \"България отдавна я баламосват. А след края на българското председателство на Съвета на ЕС, този въпрос ще загуби своята острота, защото сега никой няма да го повдига особено“, заяви пред \"Известия\" експертът.\r\nОлга Потьомкина свързва тревогата на страните от ЕС със сложната миграционна ситуация. Въпреки че в сравнение с 2015 г. притокът на бежанци е намалял значително, балканският път остава доста уязвим. След блокирането на \"либийския път\" трафикантите могат да потърсят начини за прехвърлянето на хора по Черно море през България и Румъния, смята експертът.   ", "date": "2018.07.12", "title": "Захариева пред голяма руска медия: Холандия и Франция ни пречат за Шенген"}
{"url": "https://www.actualno.com/politics/syvsem-skoro-razuznavaneto-moje-da-ima-nov-nachalnik-news_684487.html", "text": "  Правителството планира да освободи от поста председателя на Държавната агенция \"Разузнаване\" Драгомир Димитров. Това става ясно от решение, публикувано в правната система на Министерския съвет.     Правителството ще предложи Димитров да заеме поста генерален консул на България в Мюнхен. Смяната на постовете трябва да бъде съгласувана с президента, предаде БНР.   Димитров е бил сътрудник на Държавна сигурност. От 1986 година е член на БКП. Между 1989 и 1990 година учи в школата на МВР в Симеоново. През 1990 година е разузнавач в отделение \"Контраразузнаване\" към службата за \"Защита на конституцията\". Между 2002 и 2004 година е началник на РДВР-Велико Търново. Работи в Националната разузнавателна служба (НРС, предишното име на Държавна агенция \"Разузнаване\") като началник на различни отдели. От 2007 до 2011 година е офицер за връзка на НРС с Берлин. Между 2011 и 2012 година е началник на отдел \"Асиметрични заплахи\". През 2012 година е назначен за началник на НРС.", "date": "2018.07.12", "title": "Съвсем скоро разузнаването може да има нов началник"}
{"url": "https://www.actualno.com/cite/politikata-na-pravitelstvoto-e-vseki-den-da-zashiva-po-edna-dupka-v-chorapa-no-seriozni-reformi-njama-news_684504.html", "text": "  Това каза пред bTV финансовият експерт професор Димитър Иванов.     Иванов коментира в по-широк смисъл положението на българската икономика и хвалбите относно бъдещото сътрудничество с Китай. Все още няма разработени бизнес проекти що се отнася до сътрудничество между България и Китай - \"има само проекти, които премиерът си хвърля от джобовете\", категоричен беше професорът.   Какво каза Иванов за влизането ни в еврозоната - прочетете !", "date": "2018.07.12", "title": "Политиката на правителството е всеки ден да зашива по една дупка в чорапа, но сериозни реформи няма"}
{"url": "https://www.actualno.com/europe/babish-uspja-da-systavi-vtoro-pravitelstvo-v-chehija-news_684488.html", "text": "  Чешкото правителство начело с министър-председателя Андрей Бабиш получи вот на доверие в парламента, предаде БГНЕС.     Коалиционното правителство включва \"Акция на недоволните граждани\" на премиера Бабиш и Чешката социалдемократическа партия. Те бяха подкрепени от Комунистическата партия на Чехия и Моравия.   Партията на премиера разполага със 78 мандата от 200 в чешкия парламент, докато социалдемократите имат 15, колкото и комунистите.\r\nПрипомняме, че това е втори кабинет на Бабиш, след като при първия опит да направи правителство той не успя. Въпреки това, Бабиш остана месеци наред служебен премиер на Чехия, след като чешкият президент Милош Земан го подкрепи.    ", "date": "2018.07.12", "title": "Бабиш успя да състави второ правителство в Чехия"}
{"url": "https://www.actualno.com/asia/izrael-otnovo-nanese-vyzdushni-udari-sreshtu-sirija-zaradi-provokacija-news_684490.html", "text": "  Израелската армия е нанесла удари по три военни поста в Сирия в отговор на прелитане на сирийски безпилотен апарат над израелска територия. Това се казва в комюнике, разпространено от армейската пресслужба на еврейската държава, предаде БГНЕС.     \"Армията нанесе удари по три военни поста в Сирия в отговор на проникването на сирийски дрон на територията на Израел. Той беше прихванат от израелските сили\", се казва в съобщението. \"Армията и занапред решително ще действа против всички опити за нарушаване на суверенитета на Израел и причиняването на вреди на израелски цивилни лица\", се посочва още в изявлението.   Израелските военни с помощта на ПВО \"Пейтриът\" прихванаха сирийски безпилотен апарат, който беше навлязъл на 10 километра навътре във въздушното пространство на еврейската държава.\r\n\"Армията на Израел смята сирийския режим за отговорен за всичко, случващо се на негова територия и го предупреждава да не допуска подобни действия срещу израелската армия“, заявиха от армейската пресслужба на Израел.    ", "date": "2018.07.12", "title": "Израел отново нанесе въздушни удари срещу Сирия - заради провокация"}
{"url": "https://www.actualno.com/europe/trymp-atakuva-severen-potok-2-v-twitter-dejstva-po-diplomatichno-s-makron-news_684489.html", "text": "  Американският президент Доналд Тръмп на практика заяви, че няма да приеме ситуацията, когато Русия получава пари от продажбата на природен газ чрез газопровод в Европа. Той демонстрира отношението си по въпроса с поредица от постове в Twitter..     \"От момента на моята визита в Брюксел през миналата година страните-членки на НАТО, изпълнявайки моята молба, похарчиха милиарди долари за отбрана, но това е недостатъчно. САЩ харчат много повече. Защитата на границите на Европа е лошо осигурена! Недопустимо е, че Русия получава долари за газопровод\", написа Тръмп.     Малко преди това, в друг пост в Twitter Тръмп настоя всички страни-членки на НАТО моментално да отделят 2% от БВП за отбрана, а не да сторят това до 2025 година, защото \"САЩ плаща за сигурността на Европа\".        След пристигането си в белгийската столица на 11 юли за срещата на върха на НАТО, стопанинът на Белия дом на няколко пъти отправи остра критика по адрес на тези страни-членки, които участват в реализирането на проекта \"Северен поток 2\". Той нарече Германия \"заложник\" на Русия. \"Много е тъжно, че Германия сключва газова сделка с Русия. Ние защитаваме Германия, защитаваме Франция, защитаваме всички тези страни, а междувременно редица държави сключват с Русия договор за строителството на газопровод“, каза Тръмп.\r\nМеждувременно представител на Държавния департамент на САЩ предупреди, че компаниите, участващи в изграждането на проекта за газопровод \"Северен поток 2\", могат да попаднат под ударите на американските санкции. Припомняме, че в края на миналото лято САЩ одобри закон за нов пакет санкции срещу Русия, Иран и Северна Корея. Специално в област енергетика, президентът на САЩ може да налага санкции на лица, които имат намерение да вложат в строителството на руски експортни тръбопроводи повече от пет милиона долара за година или един милион долара наведнъж. Под удар попадат също така лицата, които предоставят на проекта услуги, технологии или оказват информационна поддръжка. Американски проекти за проучване и добив на петрол и природен газ извън американска територия ще бъдат засягани само и единствено ако в тях има руско участие от над 33% и не говорим за руска компания в черния списък на САЩ.    Същевременно, френският президент Еманюел Макрон изрази несъгласие с позицията на Тръмп относно отношенията на Германия и Русия. Той просто е заявил на американския президент по време на срещата им в рамките на срещата на НАТО: \"Не, не\". Самият Тръмп пък коментира, че \"имаме страхотни отношения и дискутираме различни теми в НАТО\".", "date": "2018.07.12", "title": "Тръмп атакува \"Северен поток 2\" в Twitter, действа по-дипломатично с Макрон"}
{"url": "https://www.actualno.com/sciencelogy/skoro-moje-da-pochne-prouchvane-dali-facebook-vlijae-na-politicheskite-predpochitanija-news_684491.html", "text": "  Американската организация Social Science One възнамерява да предостави на изследователи достъп до масива с данни на Facebook, за да се направи оценка на влиянието на социалната мрежа върху електоралните нагласи. Организацията е партньор на Facebook. Тя е готова да предостави на екип от експерти достъп до 1000 терабайта информация от социалната мрежа.     От Social Science One уточниха, че учените могат да получат финансиране, което ще бъде отпуснато от редица неправителствени организации, сред които фондът, основан от милиардера Чарлз Кох, пише БГНЕС.   Представители на Facebook още през април тази година обещаха да дадат достъп до личните данни на потребителите на учени, изследващи ролята на една или друга социална медия в изборния процес. Тогава не беше уточнено кой именно ще се заеме с проучванията. От Facebook увериха, че няма да оказват влияние при подбора на учените, върху тяхната работа и изводи.\r\nПричина за инициативата, разбира се, стана скандалът Cambridge Analytica. В същността му стои фактът, че компанията е разработила психологически алогритъм, с който да опитва да влияе на нагласите на потребители на социалните мрежи, включително по отношение на избори. За целта са използвани лични данни на 87 млн. потребители на Facebook.    ", "date": "2018.07.12", "title": "Скоро може да почне проучване дали Facebook влияе на политическите предпочитания"}
{"url": "https://www.actualno.com/actualno/gryckite-komunisti-ne-tochno-kato-bylgarskite-news_684554.html", "text": "  Вчера, 11 юли, стана ясно, че двама руски дипломати и да забрани на други двама да влизат на гръцка територия. Причините, изтъкнати от Атина – опитвали да подкупват гръцки държавни служители, да се месят в процеса на преговори за името на Македония и да подсигурят руско влияние на Атон.         Като оставим настрани вица, че имало неподкупни гърци, реакцията на управляващите в Гърция служи за пример! Да напомня – Алексис Ципрас и \"Сириза\" се водят крайнолява партия, т.е., на жаргон, комунисти. Само че се оказаха гръцки комунисти, не български например.\r\n\"Не можем да толерираме такова поведение\", лаконично каза говорителят на гръцкото правителство Димитрис Цанакопулос пред телевизия Skai. Точно в това се крие разковничето – самоуважението!    В момента ситуацията на Балканите, а и геополитическата, е такава, че за Атина би било по-добре да си затвори очите и да се наведе – на пръв поглед, да не казвам бойкоборисовски-руменорадевски поглед. \"Турски поток\" върви с пълна сила, Гърция е на практика готова с ТАП, ТАНАП от турска страна също е в готовност и свързването по пътя към Италия на руския газ изглежда нарисувано, въпреки нашите напъни да променим географията. Гърция не взе отношение и по скандала \"Скрипал\", което си беше бонус за Москва. Но сега действията на Ципрас изглеждат така, сякаш някой луд е решил да си подпали печелившия лотариен билет. Нали Путин ще се разсърди, нали ще отклони газа?!?!?!   Изглежда, но само привидно. Защото гърците добре знаят цената на уважението. Мързеливи са, тарикати са, византийци са, обаче не се дават и не се премятат на кълбета, щом се свирне. И така трябва да е – ако искат да са свободни и да се борят за най-доброто за себе си. Знаят си цената и не падат под нея - затова и намират винаги начин да я получат тази цена. Ще намерят и сега - когато вървят злорадите приказчици как \"руската мечка\" щяла да им даде урок.\r\nВ България много популярни са термините \"русофили\" и \"русофоби\". Сега нека всеки, който чете този текст, да си зададе въпросът защо не е толкова популярен терминът \"българофил\". Ако има мозък да се запита и да си отговори.    ", "date": "2018.07.12", "title": "Гръцките комунисти - не точно като българските"}
{"url": "https://www.actualno.com/america/bivsh-poslanik-na-sasht-v-rusija-kym-trymp-zashto-vredish-na-nato-poveche-ot-sssr-news_684484.html", "text": "  Откакто е на власт, Доналд Тръмп е нанесъл повече вреди на НАТО, отколкото съветските и руските лидери за 70 години. Това твърди бившият посланик на САЩ в Русия Майкъл Макфол.     \"За 18 месеца Тръмп е причинил повече вреда на НАТО, отколкото съветските и руски лидери за 7 десетилетия. Защо?“, написа той в Twitter. Макфол стори това, след като преди това призова съветникът по националната сигурност Джон Болтън да обясни на Тръмп принципите на действие на НАТО и че никой не е длъжен да обезщетява САЩ за направените разходи за отбрана и напомни, че без общата помощ в рамките на НАТО, американските бази зад граница са щели да излязат далеч по-скъпо.   На срещата на върха в Брюксел Тръмп предложи на страните-членки на алианса да увеличат разходите си за отбрана до 4% от БВП. По-рано американският лидер многократно критикуваше страните-членки на НАТО за това, че не харчат достатъчно средства за поддържането на колективната отбрана на алианса. Ангажиментът в рамките на НАТО е да се харчат 2% от БВП, но само 8 държави са го постигнали.\r\nИначе следващата среща на НАТО ще е чак догодина, когато Алианса ще празнува 70-тия си рожден ден, посочва БГНЕС.    Страните от НАТО отбелязват, че по време на настоящата среща са били приети важни решения за по-нататъшната адаптация на организацията към все по-трудните условия за сигурност.   \"Съгласувахме нова, усилена структура на командвания на НАТО, която отговаря на съвременните и бъдещи изисквания\", се посочва във финалната декларация. Всички приети решения \"демонстрират нашето единство, солидарност и сила\", се подчертава в документа.", "date": "2018.07.12", "title": "Бивш посланик на САЩ в Русия към Тръмп - защо вредиш на НАТО повече от СССР?"}
{"url": "https://www.actualno.com/society/zapochva-remont-na-pyt-i-1-sofija-botevgrad-prez-vitinja-news_684472.html", "text": "  Започва ремонт на път I-1 София - Ботевград през Витиня, съобщиха от пресцентъра на Агенция \"Пътна инфраструктура\". Участъкът е алтернативен маршрут за камионите над 12 тона при извършващите се в момента аварийно-възстановителни дейности по съоръженията на АМ \"Хемус\".     Днес започна запълването на най-големите дупки отворили се в отсечката от интензивния трафик след дъждовете в последните дни. На 12 юли пътноподдържащото дружество \"Автомагистрали\" трябва да представи на председателя на Управителния съвет на АПИ инж. Светослав Глосов график с предстоящата временна организация на движението и обходните маршрути, по които ще се насочва тежкотоварния трафик по време на ремонтните дейности, заради лошото му състояние.   Заради ремонта на съоръженията по АМ \"Хемус\" и за повишаване безопасността на движение за леките автомобили през лятото, тежкотоварния трафик преминава само по първокласния път през Витиня.", "date": "2018.07.12", "title": "Започва ремонт на път I-1 София - Ботевград през Витиня"}
{"url": "https://www.actualno.com/crime/uchenichka-jade-boj-ot-prodavachka-bez-da-e-otkradnala-butilka-mineralna-voda-news_684560.html", "text": "  Ученичка яде шамари и се раздели с кичури коса заради бутилка минерална вода, която не е откраднала.     Инцидентът е от 24 юли миналата година в Златоград, но за него се разбра едва сега, в съдебно дело за лека телесна повреда.   Продавачка в павилион за закуски в центъра на Златоград нападнала с шамари и скубала ученичка, след като решила, че е откраднала бутилка минерална вода. Това се случва, докато момичето разговаряло с приятелки пред павилиона. То държало бутилката вода, когато продавачката изведнъж я хваща за ръцете и започва да я дърпа зад шублера, където скубала косата на момичето, ударила му шамари, наричала я \"крадла\".\r\nДетето останало в пълен шок. Злополучната бутилка вода то си било купило от друг магазин, а пред павилиона само се спряло да поговори с дружките си. Този факт се доказва с категоричност и от разследващите в досъдебното производство.    \"Момичето, което е пострадало от гнева ѝ, е много кротко и примерно в училище. Абсурд е да открадне, от много възпитано и уважавано семейство е. Пълен шок е това издевателство над нея за семейството ѝ\", коментираха нейно близки.   След като било нападнато без вина, момичето си извадило медицинско свидетелство за откъснатите кичури и кръвонасядане на лявата буза от шамарите.\r\nПродавачката е от Неделино, но живее в Златоград, където със съпруга ѝ държат павилион за закуски. Според търговката, причината да нападне девойчето е, че често различни хора били крали от павилиона ѝ.    Прокуратурата поиска от съда да тя бъде освободена от наказателна отговорност и да ѝ бъде наложено само административно наказание т.е. глоба.", "date": "2018.07.12", "title": "Ученичка яде бой от продавачка, без да е откраднала… бутилка минерална вода"}
{"url": "https://www.actualno.com/society/prognoza-za-vremeto-12-uli-chetvyrtyk-news_684466.html", "text": "  Днес ще е предимно слънчево. В следобедните часове ще има временни увеличения на облачността, но само на отделни места в планинските райони ще превали и прегърми. Ще духа слаб северозападен вятър. Максималните температури ще са между 28° и 33°. Такава е прогнозата на Националния институт по метеорология и хидрология (НИМХ) при БАН, съобщи за Агенция „Фокус” дежурният синоптик Евгения Егова.     Над Черноморието ще бъде предимно слънчево. Временни увеличения на облачността ще има в следобедните часове по Северното Черноморие, но вероятността за валеж е малка. Ще духа бриз. Максималните температури ще са 28-31°. Температурата на морската вода е 24-26°. Вълнението на морето ще бъде 1-2 бала.   Над планините ще преобладава слънчево време. След обяд ще е с развитие на купеста облачност, но само на отделни места краткотрайно ще превали и прегърми. Ще духа слаб до умерен северозападен вятър. Максималната температура на височина 1200 метра – около 24°, на 2000 метра – около 16°.\r\nВ петък ще се усили вятърът от северозапад, ще бъде предимно умерен и с него ще прониква малко по-хладен въздух. Ще преобладава слънчево време, но ще има и временни увеличения на облачността, по-значителни над Североизточна България и планинските райони, където на места ще превали и прегърми. През почивните дни ще има променлива облачност, по-значителна над източните и планинските райони, но само на отделни места краткотрайно ще превали. В събота все още ще духа умерен северозападен вятър, в неделя ще отслабне.    ", "date": "2018.07.12", "title": "Прогноза за времето - 12 юли (четвъртък)"}
{"url": "https://www.actualno.com/crime/shofior-ot-tejka-katastrofa-na-am-trakija-s-chetirima-ubiti-ostava-v-aresta-news_684563.html", "text": "  Двегодишният син, тъщата и двете сестри на съпругата на Джамал Караджа загинаха в ранните часове на 1 юли, когато управляваният от него \"Фолксваген Транспортер\" се преобърна на магистрала \"Тракия\" близо до Пловдив. Днес Апелативен съд-Пловдив отказа да промени мярката за неотклонение, дадена от предишна инстанция и остави Караджа в ареста до гледане на делото, предаде БГНЕС.     По показания на свидетел, управлявал колата си непосредствено след двамата участници в произшествието – камион и вана на Караджа, и двете возила са го изпреварили на магистралата, докато той е карал със скорост 110 км/ч. Камионът е бил паркиран в аварийната лента, а според защитата двете му колела са били на пътното платно на крайната дясна лента, в която е карал подсъдимият. Има свидетел, макар и непосредствен очевидец, който е видял камиона да влиза или да излиза в аварийната лента. Така или иначе точно закачането на каросерията на камиона от лекия автомобил е причинил инерционното движение, което го обръща и причинява тежките щети.   Макар че Джамал Караджа е гражданин на Германия, роден и постоянно живеещ там със семейството си, което означава, че спрямо него важи европейска заповед за арест, съдът реши, че има опасност той да се отклони и го остави зад решетките.\r\nСпоред прокурора Николай Божилов, разследването е в още ранен етап.    ", "date": "2018.07.12", "title": "Шофьор от тежка катастрофа на АМ \"Тракия\" с четирима убити остава в ареста"}
{"url": "https://www.actualno.com/education/izljazoha-rezultatite-ot-vtoroto-klasirane-za-gimnaziite-news_684561.html", "text": "        Те могат да се проверят на адрес: https://priem.mon.bg/, като са необходими входящият номер и код.   Над 3200 седмокласници в София участват във второто класиране като около половината преминаха на по-предни позиции.\r\nНеуспелите да се класират и този път са общо 428 деца заради недобре подредени желания или надценен бал. Те имат още един шанс - да участват в третото класиране. Свободните места за него ще бъдат обявени на 19 юли.    ", "date": "2018.07.12", "title": "Излязоха резултатите от второто класиране за гимназиите"}
{"url": "https://www.actualno.com/business/prof-dimityr-ivanov-vlizaneto-v-evrozonata-shte-poprechi-na-golemite-reformi-news_684501.html", "text": "  Информацията е твърде оскъдна, публична такава няма. Доколкото знам, България е кандидатствала да влезе и в Банковия съюз, и в ERM II. Има промяна, която е доста интересна – така проф. Димитър Иванов коментира развитието относно кандидатурата на България за влизане в чакалнята на еврозоната.      . Той напомни, че Германия и Франция подписаха декларация за – да има един министър на финансите, да има общ бюджет и обща схема за гаранция на депозитите. Германия, като цяло, не е съгласна с идеята за един финансов министър и не приема с голямо желание идеята за общ бюджет.   Не съм чел решение или стенограма за влизането ни в Банковия съюз, каза Иванов пред bTV, който изброи как . Професорът даде пример – Италия, за 17 години членство в еврозоната, има нулев растеж. Когато еврозоната беше създадена, европейската икономика беше съвсем близо до американската, сега американската е напред с 28-30%. Всички южни страни-членки на валутния съюз се оказаха в тежка криза поради факта, че не сработи идеята за конвергенция на икономиките в еврозоната – стана дивергенция, заяви Иванов. , обоснова се проф. Иванов. Той наблегна на факта, че юридически няма изискване да влезем първо в Банковия съюз, но сега такова нещо се иска и според експерта това е знак, че еврозоната се страхува от нови кризи и иска много по-голяма проверка.    Влизането в Банковия съюз означава, че между 8 и 12 месеца ЕЦБ ще проверява и тества банковата ни система. Това ще означава заздравяване, но което и да е следващото управление, България няма да е готова на стриктните правила, които Банковия съюз ще приложи, категоричен е проф. Иванов. , добави той, изразявайки опасения, че заради фискални изисквания няма да бъдат проведени както трябва структурни реформи. . Влизането в чакалнята на валутния съюз на ЕС ще ни попречи да извършим сериозната социално-икономическа реформа на модела ни, предупреди професорът. Той даде и друг пример - как държави като Швеция не влизат в еврозоната. , заяви професорът.   Като сериозни проблеми Иванов видя това, че БНБ губи правото си да емитира заеми, а българските частни банки ще могат да кандидатстват за заеми само пред ЕЦБ, както и че губим валутния си резерв в полза на ЕЦБ. За мен това е притеснително, защото е много по-удобно да имаш собствен монетарен суверенитет, каза професорът, без да засяга факта, че сме във валутен борд и не можем да печатаме пари, докато сме в борд.\r\nЗа финал Иванов даде прогноза, че не се очаква повишаване на лихвите, защото все още няма достатъчно набран капитал на пазара. И коментира, че все още няма разработени бизнес проекти що се отнася до сътрудничество между България и Китай - \"има само проекти, които премиерът си хвърля от джобовете\". , заключи професорът.    ", "date": "2018.07.12", "title": "Проф. Димитър Иванов: Влизането в еврозоната ще попречи на големите реформи"}
{"url": "https://www.actualno.com/curious/6-neshta-koito-trjabva-da-napravite-sled-razdjala-news_684564.html", "text": "                  Купете си нещо ново, отидете на шопинг или пък направете малък ремонт. Съсредоточете се върху себе си и здравето си. Опитайте се да се отървете от всички вещи, които ви напомнят на него, и ги заменете с нови.    Тези малки, но много значителни за вас през този период предмети ще ви напомнят постоянно за него. Ще ви връщат някъде в миналото, когато сте били заедно и сте били щастливи, а това няма да ви даде мира. Ако не искате да ги премахнете напълно от дома си просто ги сложете в някой неизползваем шкаф, килера или мазето. Нека просто са далеч от вас.     Променете начина си на живот, независимо по какъв начин. Започнете да се храните здравословно, влезте във форма, започнете да тичате рано сутрин.    Разкажете им за случилото се и бъдете искрени пред тях. Те най-добре ще ви разберат и ще се погрижат да се почувствате доста по-добре.    Отидете при родителите си, на кратка почивка някъде далеч от бившия или пък просто няколко дни останете в дома си, за да можете да се успокоите и да влезете в ритъм. Отдалечаването е доста добра  идея, защото така се откъсвате от миналото, от „вашето“ място и свиквате със случилото се по-лесно.    Дайте си шанс, защо пък не. Щом е приключило значи така е трябвало. Никога не се отказвайте напълно от любовта, само защото с някого не се е получило, просто не е бил вашият човек.\r\nСлед раздялата страданието е неизбежно, колкото и да не искаме да е така. В даден момент ще започнете да усещате как малко по малко спомена избледнява, заместен от нещо друго. Просто бъдете силни и преодолейте този етап. Мислели сте си, че нещата са перфектни? Не се притеснявайте, те понякога се разпадат, за да може още по-добре да се наредят.", "date": "2018.07.12", "title": "6 неща, които трябва да направите след раздяла"}
{"url": "https://www.actualno.com/celebrate/sv-mychenici-prokyl-i-ilarij-news_684231.html", "text": "  Св. Прокъл бил от с. Калипта, близо до Анкира (Анкара). При царуването на Траян той бил осъден на разпятие и пронизване със стрела за непочитане на езическите богове. Когато го водели на мястото на наказанието, неговият племенник, младият Иларий, му се поклонил и извикал: \"И аз съм християнин!\" Иларий бил затворен в тъмница, а Прокъл разпнали и пускали в него стрели, докато в страшни мъки умрял. Вярващите погребали тялото му.     На третия ден Иларий бил жестоко бичуван заради неговата непреклонност във вярата. Оковали го във вериги, повлекли го вън от града и там го посекли. Тялото му било погребано близо до тялото на Прокъл.    ", "date": "2018.07.12", "title": "Св. мъченици Прокъл и Иларий"}
{"url": "https://www.actualno.com/sofia/primer-za-relsite-v-sofija-ot-iliensko-shose-snimka-news_684587.html", "text": "  На случай на опасна транспортна инфраструктура в столицата се натъкна . Става въпрос за опасно изкочила трамвайна релса на \"Илиенско шосе\", в близост до стадион \"Локомотив\".      на проблема е публикувана във Facebook групата \"Забелязано в София\" още вчера (11 юли). От фотографията личи много ясно колко е опасно положението за минаващите от там трамваи – номер 10 и 11.    потърси отговорните институции. От Центъра за градска мобилност (ЦГМ) посочиха, че не са получавали сигнал за проблема. На посочените телефони на сайта на Столична община към дирекция \"Транспорт\" не успяхме да открием никой. Надяваме се, предвид подадения от нас сигнал до ЦГМ, за който ни увериха, че още утре ще получим регистрационен номер (?!?!?!), да бъдат взети мерки.", "date": "2018.07.12", "title": "Пример за релсите в София - от Илиенско шосе (СНИМКА)"}
{"url": "https://www.actualno.com/crime/mitnicata-hvana-kontrabanda-s-14-kg-zlato-news_684600.html", "text": "  Над 1.4 кг контрабандно злато в тайник на автобус откриха митнически и гранични служители на ГКПП „Лесово“. Това съобщиха от Агенция „Митници“. Автобусът с турска регистрация е пътувал от Турция за България по редовна пътническа линия, управляван от български гражданин. Пристигнал е на Митнически пункт „Лесово“ на 11 юни 2018 г. около 01:20 ч.     Екипажът на автобуса и всички пътници са заявили, че не внасят нищо за деклариране, след което е извършена съвместна проверка на превозното средство от екип на митническа мобилна група, служители на Митница Бургас и гранични служители, по постъпило искане от „Гранична полиция“.\r\nВ хода на проверката са засечени следи от манипулация върху инсталация за отопление до двигателя в автобуса.\r\nСлед демонтаж на съоръжението, във вътрешността му са открити 8 пакета, увити с тиксо, съдържащи 366 бижутерски изделия от злато с общо тегло 1402,38 грама.    Шофьорът на автобуса е заявил, че златните накити са негова собственост и са били укрити от него.\r\nКонтрабандните златни изделия на стойност близо 100 000 лв. са задържани. Автобусът също е задържан като превозно средство, послужило за пренасяне на контрабандата.\r\nПо случая е образувано досъдебно производство по описа на Митница Бургас, което се провежда от разследващ митнически инспектор под надзора на Окръжна прокуратура.    ", "date": "2018.07.12", "title": "Митницата хвана контрабанда с 1.4 кг. злато"}
{"url": "https://www.actualno.com/sofia/tramvaj-nomer-6-spira-shte-go-zameni-trolej-news_684570.html", "text": "  Тролей ще замести трамвай № 6 в „Лозенец“. Това решиха общинските съветници по време на днешното си редовно заседание, които приеха първия вариант на експертния съвет, сформиран от НАГ, предаде БГНЕС.     Другият вариант включваше връщането на трамвая. Решението за замяната му с тролеи беше подкрепено от 40 съветници, 6 се обявиха против, а 11 се въздържаха.   \"Решението не противопоставя хората от \"Лозенец\" с тези, от бул. \"Скобелев\". Този вариант дава нови връзки и възможности да достигнат до нови точки на града. Планираме до края на годината новият тролей да тръгне\", разясни зам.-кметът по транспорт Евгени Крусев. .\r\nОбщинските съветници от БСП се възпротивиха на това решение и казаха, че ГЕРБ отново е избрал най-евтиното решение, което не е и най-доброто.    Според ГЕРБ обаче с приетото решение се решава и проблемът на живущите на бул. \"Скобелев\", които на няколко пъти излизаха на протест заради шума и вибрациите, идващи от преминаващите в близост до сградите трамваи. Избраният вариант предвижда релсите да бъдат изместени като ще се изгради и двоен коловоз, който ще позволи трамваите да не се изчакват, за да се разминават.     . Във варианта със запазването на трамвая цената щеше да бъде 22 млн. лева, която включваше нов пробив в посока НДК и отчуждаването на два магазина, които са частна собственост и се намират в подлеза.", "date": "2018.07.12", "title": "Трамвай номер 6 спира, ще го замени тролей"}
{"url": "https://www.actualno.com/politics/demokratichna-bylgarija-s-poredna-jalba-sreshtu-podnovjavaneto-na-aec-belene-news_684567.html", "text": "   Това съобщиха от пресцентъра на обединението.     \"Ние заявяваме, че няма да допуснем отново милиарди левове да бъдат платени от българския данъкоплатец, в покриване на корупционни схеми и открита кражба през този морално остарял, екологично опасен и икономически нецелесъобразен проект\", се казва в съобщението.   Решението на парламента от 2012 година за налагане на мораториум не е отменено и действа, а мотивите за приемането му са валидни и днес, напомнят от \"Демократична България\". И допълват, че въпреки изричното запитване от Европейската комисия правителството на България не е дало ясен отговор къде и по какъв начин ще бъде съхранявано отработеното ядрено гориво.\r\n\"Напомняме, че обжалваме и първото решени е на МС и отнесохме въпроса до Европейския парламент, където предстоят серия от срещи и събития, с които ще търсим подкрепа против проекта на европейско ниво\", пише в текста.    ", "date": "2018.07.12", "title": "\"Демократична България\" с поредна жалба срещу подновяването на АЕЦ \"Белене\""}
{"url": "https://www.actualno.com/viewpoint/komunisticheskoto-ni-minalo-se-prevyrna-v-bydeshte-news_684420.html", "text": "  Колкото повече нови и нови нерешени проблеми изникват при адаптацията ни към европейската политическа култура и правилата на ЕС за разделението на властите и върховенството на закона, толкова по-често се връщам в романтичното и еуфорично начало на прехода, когато наистина си вярвахме, че \"комунизмът си отива\".     Като депутат в 36-то народното събрание (от 4 ноември 1991 г. до 17 октомври 1994 г.) участвах в работата на две деликатни парламентарни комисии – по образование и наука, и по външна политика. Идвайки в парламента от академичните среди, бях направо потресен, когато видях на живо какво представляват учителките – ортодоксални комунистки и дипломатите от кариерата – съветски възпитаници. Тогава си мислех, че всяко начало е трудно, но когато станем членове на ЕС и НАТО, всички тези \"скелети от червения гардероб\" ще се радват на заслужен отдих… Каква наивност! Днес учителките комунистки пак са тук и пак са същите, плачат и протестират за по-високи заплати, но продължават да дават частни уроци, без да плащат и един лев данъци. Да не говорим за кариерните дипломати. Много от тях и днес заемат възлови външнополитически постове, след като се оказа, че освен съветски възпитаници, са били и достойни агенти на ДС.   Никога през тези вече толкова далечни 1991-92 г., дори и за миг не съм си и помислял, че 10 години след приемането ни в ЕС ще живеем в абсурдната и уникална от всяка гледна точка \"държава на двамата генерали\". Държава, представляваща странна смесица от опити за провинциална модернизация и нестанала декомунизация, в чиято \"злокобна\" политическа атмосфера едва ли не ежедневно се нагнетява огромно напрежение, заредено с разнопосочни енергии на омерзение и отчаяние.\r\nЕстествено, не са изчезнали и надеждите за промяна. На пръв поглед те звучат прекрасно, но все по-наивно и идеалистично. И как да бъде по друг начин, след като битката за провеждане на лустрация се води на различни нива вече 30 години, за съжаление неуспешно. Последните безрезултатни опити за приемане на закон за лустрацията бяха в 41-то НС, когато все още имаше ПГ \"Синя коалиция\". Агентите на ДС не само имат своя \"парламентарна група\" във всички парламенти след 1989 г., но продължават да пъплят като огромни мутирали хлебарки по върховете на политиката, бизнеса и медиите.    Винаги съм бил убеден, че свободата на словото и правото на информация са най-безспорните завоевания на българската демокрация след 1989 г. Тази свобода, която най-много ни липсваше, като че ли най-бързо се възприе като даденост, която никой вече не може да ни отнеме. Никога не съм си и представял, че сериозната плуралистична политическа журналистика и публицистика ще остане само далечен спомен от първите години на прехода.\r\nДа, всички виждахме и коментирахме обезпокоителните тенденции в натрупването на проблемите със собствеността и политиката на медиите. Медийната среда опростяваше и се профанизираше пред очите ни, но никога не съм очаквал, че отново ще преживеем политико-икономическа симбиоза между власт и медии, както беше при комунизма. Така стигаме до най-важния въпрос, който днес ни вълнува – може ли журналистическото слово да е свободно, ако медиите са зависими политически и икономически? Или, ако става дума за нас, гражданите, въпросът можем да го зададем и по друг начин. Има ли изобщо смисъл свободното ни политическо или гражданско слово, ако няма къде да го кажем или напишем, за да може и някой друг, освен роднини и приятели, да ни чуе или прочете? КОЙ, КОЙ ще ни каже? ТОЙ, разбира се, с перверзната подкрепа, която получи за абсурдния си медиен закон…   Най-опасната за демокрацията аналогия, обаче, с времето около 1989 г., е безпрецедентното неглижиране и унижаване на институциите, на което сме свидетели днес. Според ГЕРБ институциите, процедурите и разделението на властите само затрудняват и поставят препятствия пред \"вожда и учителя\", определен за \"европейска личност на годината\" и поел \"отговорността\" да бъде (единственият) изпълнител и говорител на народните въжделения.    Не е случайно, например, че за първи път след 1989 г., имаме толкова политически импотентен парламент като 44-то НС, напълно неспособен да свърши нещо полезно за обществото. Парламент, който превръща всеки дебат в най-жалък махленски фарс и в който класическата демократична координатна система „ляво-център-дясно“ е заменена с нова – лепкав популизъм и клиентелизъм, където вече няма идеология и където лявото и дясното често се оказват от една и съща страна на барикадата. Така, както се случи при рестартирането на \"абсурдния\" проект \"Белене\", подплатено с \"русофилски\" боен дух.\r\nГорчивите аналогии с 1989 г. далеч не свършват дотук. Те са системни и генетични по своя характер и олицетворяват дълбокото същностно подобие между късния „перестроечен социализъм“ след 1985 г. и днешния \"националпопулизъм\". Не можем да не споменем, например, аналогията между екстремистката агресивност в политическата, медийната и обществената среда в България по време на т.нар. \"Възродителен процес\" и днешното безпрецедентно назидателно говорене и заплашително политическо поведение на \"Обединените патрЕоти\", членове на управляващата коалиция.\r\nМетодите са различни, но целта е една и съща – профанизация и обезсмисляне на едно от най-големите ни богатства – успешното съжителство на различни култури, етноси и религии. Но както се казва в някои \"реалити формати\" – не сменяйте програмата, защото \"най-интересното тепърва предстои\". Манипулативната медийна подготовката за поредните местни, европейски и парламентарни избори (предсрочни, разбира се) тече с пълна сила, като резултатите вече са известни и се коментират многократно точно там, където трябва. Чакаме само горещия хепиенд, когато целият досегашен партиен елит (с малки попълнения) ще се намести отново в парламентарната къща на \"Биг Брадър\", като съвпадението с инициалите на бъдещия победител в изборите не е случайно. В името на политическата стабилност всички позиции в парламента и правителството \"Борисов 4\" ще са раздадени още преди изборите, като още по-обединените \"патрЕоти\" ще отговарят специално (и) за междуетническите и междурелигиозни отношения.   Най-сетне, след 30 годишни космополитни лутания в европейското и глобалното пространство, отново ще намерим и своята „свята“ българска православна идентичност. На Черни връх, в деня на конституирането на новия парламент ще започне строежът на гигантски светещ православен кръст. Той ще бъде построен със средства от еврофондовете и ще се вижда в целите Западни Балкани, дори и в Брюксел.\r\nАвтор:     ", "date": "2018.07.12", "title": "Комунистическото ни минало се превърна в бъдеще*"}
{"url": "https://www.actualno.com/crime/otkazaha-predsrochno-osvobojdenie-na-sapundjiev-pregazil-4-godishnija-paolo-news_684613.html", "text": "  Пловдивският апелативен съд отмени условното предсрочно освобождаване на Георги Сапунджиев, постановено от Окръжен съд-Стара Загора. Единственото, което последната инстанция позволи, е промяна на режима на изтърпяване на наказанието от \"общ\" на \"лек\", предаде БГНЕС.     На 2 юни 2014 година в пешеходна зона Сапунджиев наруши правилата за управление на МПС, навлезе в пешеходна зона и прегази четиригодишния Паоло. Детето издъхна на място. Тогава Старозагорският окръжен съд даде ефективна присъда от 3 години 4 месеца и прокуратурата обжалва. Апелативен съд-Пловдив увеличи присъдата почти двойно, тя стана шест години. Сега, отказвайки с окончателно определение предсрочното условно освобождаване, съдът оставя Сапунджиев да изтърпи до край присъдата си в затвора.   Съдът счете, че аргументите на комисията, която го е предложила и които са били приети от Старозагорския окръжен съд- спазване на установения в затвора ред и трудова ангажираност - не са достатъчни доказателства за неговото поправяне. Оказва се, че за \"положителните прояви\" в затвора, Сапунджиев постоянно е бил поощряван с домашен отпуск до две денонощия, от пет денонощия и годишна почивка извън затворническото общежитие от открит тип.\r\nОще нещо са забелязали апелативните съдии в приложените документи - 29 заповеди за награждаване с домашен отпуск, който в рамките на по-малко от три години е в общ размер от 102 дни. Подобна активност на затворническата администрация не се среща често.    В същото време в материалите към затворническото му досие има данни, че осъденият продължава да не приема в пълна степен вредите, които е причинил с деянието си и размера на наложеното му наказание. По тази причина съдът не приема, че с поведението си Сапунджиев е дал предвидените в закона доказателства за своето поправяне, за да ползва изключението и привилегията на условното предсрочно освобождаване.   ", "date": "2018.07.12", "title": "Отказаха предсрочно освобождение на Сапунджиев, прегазил 4-годишния Паоло"}
{"url": "https://www.actualno.com/politics/simeonov-shte-sezirame-evropejskata-komisija-za-promenite-pri-gorivata-news_684569.html", "text": "   Това каза вицепремиерът Валери Симеонов пред журналисти във връзка с      „За нас там има нарушения на директиви, на конкурентна среда, до известна степен дискриминация спрямо малките“, каза Симеонов, цитиран от \"Фокус\".   На въпрос дали има конфликт между партиите в „Обединени патриоти“ заради закона, Симеонов отговори: „Не знам за какъв конфликт говорите. Вчера обясних, че ние сме три различни партии, всяка си има собствена позиция, изказва си я. Имаме обща програма, по която сме се споразумели да имаме единна позиция“.\r\nСпоред него е нормално да имат различни позиции. На въпрос дали си е говорил с лидера на Атака Волен Сидеров, Симеонов каза: „Да, това си е наша работа“.     „Въпросът беше разяснен много  подробно от моя уважаван колега Валентин Касабов. Когато в един  законопроект има благородни цели и когато има редица текстове, приети от  нас и полезни за България, един такъв законопроект се подкрепя. При  условие обаче, че между първо и второ четене там ще има промени. Сега  какво става? Промените между двете четения въобще не са в посока на  опазването на дребния бизнес, дребните търговци и дистрибутори. Съвсем  естествено цялата група на НФСБ гласува против“, аргументира се  Симеонов.   ", "date": "2018.07.12", "title": "Симеонов: Ще сезираме Европейската комисия за промените при горивата"}
{"url": "https://www.actualno.com/society/reno-se-zapali-v-dvijenie-na-pytja-simitli-razlog-njama-postradali-news_684607.html", "text": "  Лек автомобил \"Рено\" се запали в движение на пътя Симитли-Разлог, предаде БГНЕС.     Инцидентът стана на 2 км. преди прохода Предел. Горящият автомобил е загасен от екип на пожарната в Разлог.   Техническа неизправност е вероятната причина за запалването. Водачът и семейството му не са пострадали.", "date": "2018.07.12", "title": "\"Рено\" се запали в движение на пътя Симитли-Разлог, няма пострадали"}
{"url": "https://www.actualno.com/society/deputati-predlagat-da-ima-uikend-vinetki-news_684618.html", "text": "        Промените дават законовата рамка, която да позволи за ползване на пътищата в страната да се плаща на база изминато разстояние - за автобусите и камионите, и време за ползване за леките и лекотоварните автомобили с обща маса до 3.5 тона.   Предложенията предвиждат електронните винетки да са с валидност една година, три месеца, месец, седмица и уикенд, като те ще могат да се валидират и след датата на закупуване. От тях към момента не съществува единствено тази за петък, събота и неделя. От предложението изглежда, че е отпаднала идеята да има и дневна винетка за леките коли, пише . . Кабинетът ще реши и кои пътища да бъдат платени.    Предвидено е електронните винетки, както и пътните такси за изминато разстояние да могат да се плащат по електронен път, с банкови карти, с карти за гориво, както и в брой в определени пунктове. При тол-таксата е предвидено тя да зависи от екологичната категория на превозното средство.   Сред текстовете е записано, че купените след 16 август тази година винетки за товарни автомобили, автобуси и всички превозни средства над 3.5 тона ще важат до август 2019 г. Това вероятно предполага, че дотогава новият начин за плащане на пътуването вече ще е въведен.\r\nЗа винетките за леки коли е записано, че от 1 септември тази година те трябва да бъдат валидирани до 30 дни след закупуването им.    ", "date": "2018.07.12", "title": "Депутати предлагат да има уикенд винетки"}
{"url": "https://www.actualno.com/europe/tereza-mej-zastana-zad-donald-trymp-news_684492.html", "text": "  Британският премиер Тереза Мей приветства предстоящата среща между президентите на Русия и САЩ Владимир Путин и Доналд Тръмп, отбелязвайки, че тя може да доведе до намаляването на нивото на конфронтация. Мей заяви това по време на работна вечеря в рамките на срещата на върха на НАТО, която се провежда в Брюксел, предаде БГНЕС.     Срещата между президентите на САЩ и Русия ще се състои на 16 юли в Хелзинки.   \"Приветствам предстоящата среща на президента Тръмп с президента Путин. Откриването на канали за връзка между САЩ и Русия е ключ за управлението на рисковете от конфронтация\", заяви Мей, цитирана от своята канцелария.\r\n\"Нашата дългосрочна цел остават конструктивните отношения с Москва. Ако искаме да постигнем успех в това, трябва да продължим да си сътрудничим и по отделно, и като алианс\", отбеляза тя.    В същото време Мей призова колегите си от Северноатлантическия алианс да изграждат отношенията с Москва от позицията на силата до тогава, докато тя не реши да промени своите позиции и не спре да подкопава демократичния свят.   Британският премиер обяви и, че държавата ѝ разчита още по-силно да укрепи сътрудничеството си със САЩ в отбраната и търговията. Съюзът с Вашингтон и след Brexit ще бъде най-важен за Обединеното кралство, каза Мей, на която предстои среща с Тръмп утре, 13 юли, когато американският президент идва във Вашингтон.\r\n\"Когато напуснем Европейския съюз, ние ще започнем да прокарваме нов курс за Великобритания в света и нашите глобални съюзи ще станат по-стабилни, откогато и да било. Не съществува по-стабилен съюз от този, който почива на нашите \"особени отношения\" със САЩ и през следващите години няма да има по-важен съюз от него\", се казва в изявление на Мей, разпространено от Даунинг стрийт №10.    По думите ѝ \"Обединеното кралство и САЩ вече имат изградени изключително тесни партньорски отношения в борбата за демокрация и световна безопасност\". Тя подчертава, че Лондон и Вашингтон имат \"общо глобално виждане по повечето външнополитически въпроси\".   \"Нашите отношения в сферата на търговията и инвестициите нямат равни на себе си. Ние взаимно сме най-големите инвеститори в икономиките си. Всеки ден милион британци отиват на робата в американските компании във Великобритания, и милион американци отиват на работа в британските компании в САЩ\", се казва в изявлението на Мей.", "date": "2018.07.12", "title": "Тереза Мей застана зад Доналд Тръмп"}
{"url": "https://www.actualno.com/society/radev-liderskata-sreshta-na-nato-prepotvyrdi-edinstvoto-v-aliansa-news_684620.html", "text": "        \"Тонът се успокои. Срещата на върха приключи с ясна воля, потвърждаваща единството на Съюза и повишаване на отбранителните способности на всяка една държава. Всички дебати за четири процента, които вчера хвърли президентът Тръмп, останаха за по-нататък\", обясни държавният глава.   Румен Радев е разговарял с турския си колега Реджеп Ердоган. Двамата са обсъдили и бъдещото разклонение на проекта \"Турски поток\" към България:\r\n\"Поставихме, разбира се, и въпроса за втората тръба на \"Турски поток\". Считам, че България е естественото продължение на тази тръба. Затова, разбира се, двете правителства трябва да работят в конструктивен дух, тъй като Турция е един от факторите, които вземат решение\".    ", "date": "2018.07.12", "title": "Радев: Лидерската среща на НАТО препотвърди единството в Алианса"}
{"url": "https://www.actualno.com/crime/myjyt-ubil-docent-v-plovdiv-se-opitval-da-mu-pravi-izkustveno-dishane-news_684556.html", "text": "   Обадил се дори на телефон 112.     Правил е опит да го съживи, изтъкна адвокат Красимир Елдъров пред пловдивския апелативен съд.\r\nЗаради ревност Стоичков прибегнал до престъплението, извършено край село Оризаре, а тялото на учения е било оставено близо до Военна болница в Пловдив. Илия побеснял, тъй като доцентът имал любовни аспирации към съпругата му Иванка, която била негова студентка.\r\nПрокурор Николай Божилов настоя Стоичков да остане в ареста. \"От снимките може да се види с каква жестокост е умъртвен ученият. Това не са деяния на ревнив съпруг, а целенасочено убийство\", посочи обвинителят, пише .       \"Съжалявам, че стана така. Нямах намерение да го убивам. Съдът да прецени каква мярка да ми наложи\", заяви задържаният.\r\nМагистратите го оставиха в ареста с аргумента, че извършеното престъпление е много тежко. \"Действително сте правили изкуствено дишане и сте се обадили на 112, но малко късно\", изтъкна съдия Веселин Ганев.\r\nОпределението е окончателно и не подлежи на преразглеждане.    ", "date": "2018.07.12", "title": "Мъжът, убил доцент в Пловдив, се опитвал да му прави изкуствено дишане"}
