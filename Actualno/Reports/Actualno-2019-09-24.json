{"url": "https://www.actualno.com/sciencelogy/zashto-horata-ne-byrzat-da-si-kupuvat-iphone-11-news_1378542.html", "text": "      Интересът на купувачите към най-новата серия iPhone на Apple е по-нисък от миналата година, въпреки по-достъпната цена, установи годишно проучване на американската финансова компания Piper Jaffray.      Въпреки че новият iPhone 11 започва от 699 долара, с 50 долара по-малко от миналогодишния iPhone XR, клиентите може да изчакват за 5G модели, които според съобщенията Apple се подготвя да пусне следващата година.   Проучването на Piper Jaffray проведено сред над 1500 американски потребители на iPhone установи, че 51% от анкетираните ще купят една от новите версии на iPhone през тази година, в сравнение с 69% през миналата година след пускането на моделите XR, XS и XS Max.\r\nСредната продажна цена за новите модели iPhone ще бъде с 10% до 15% по-ниска през тази година в сравнение с втората половина на 2018 г., заявиха анализаторите на Rosenblatt Securities, цитирани от CNBC.  Продажбите на новия модел с най-ниска цена – iPhone 11 ще представляват около 60% от общите продажби на новата серия. Миналата година най-евтиният смартфон на Apple – XR формираше около 55% от общите продажби, отчитат експертите.  ", "date": "2019.09.24", "title": "Защо хората не бързат да си купуват iPhone 11?"}
{"url": "https://www.actualno.com/america/erdogan-jadrenoto-oryjie-ili-da-byde-zabraneno-ili-dostypno-za-vsichki-news_1378502.html", "text": "      Турският президент Реджеп Тайип Ердоган, изказвайки се на 74-ата сесия на Общото събрание на ООН в Ню Йорк, нарече несправедливо ядреното оръжие да се използва като лост за натиск.      Той  призова или този вид оръжие да бъде забранено, или да бъде направено достъпно за всички страни.\r\n\"Днес сме изправени пред проблемите на несправедливостта ... Тези, които имат ядрено оръжие, го използват като средство за натиск, заплашват тези, които не разполагат с такова. Трябва или да го забраним, или да го разрешим на всички\", каза Ердоган.   Той също така призова за реформа на Съвета за сигурност на ООН. \"Светът е повече от пет държави (постоянни членове на Съвета за сигурност). Отдавна е време да променим този манталитет\", каза турският президент.  Мирният коридор на границата с Турция в Сирия ще даде възможност за преселване на 3 милиона сирийци от Турция, Европа и други страни, ако бъде разширен до линията Деир ез-Зор - Рака, заяви още Ердоган,цитиран от Anadolu Agency.\r\nВ Ню Йорк Ердоган каза, че \"ефективното функциониране\" на Конституционния комитет е \"критично важно за политическото и териториалното единство на Сирия\".\r\nТурски и американски военни служители се съгласиха на 7 август да създадат зона за сигурност в Северна Сирия и да разработят коридор за мир, който да улесни движението на разселените сирийци, които искат да се върнат у дома, припомня агенцията.       Трябва да бъде решен проблема с терористичната групировка ПКК и нейния сирийски клон – Отрядите за народна самоотбрана, действаща под прикритие на Сирийските демократични сили в Северна Сирия, в името на безопасността и сигурността на региона, заяви турският президент.\r\nЕрдоган също така призова членовете на ООН да подкрепят усилията на Турция да гарантира сигурността в сирийската провинция Идлиб, за да се избегне масовата миграция и смъртта на цивилни, и добави, че международната общност „губи способността да намери трайни решения“ на предизвикателства като тероризъм, глад, мизерия и изменение на климата.\r\nТурция е \"най-щедрата страна\" що се отнася до хуманитарна помощ. Тя е домакин на 5 милиона разселени хора, бягащи от конфликти, глад, преследване - повече от населението на 29 американски щата.\r\n\"През 2019 г. Турция спаси 32 000 нелегални мигранти от удавяне в морето, репатрира 58 000, без сирийците\", добави Ердоган. ", "date": "2019.09.24", "title": "Ердоган: Ядреното оръжие или да бъде забранено, или достъпно за всички "}
{"url": "https://www.actualno.com/business/angelkova-sled-falita-na-tomas-kuk-zagubite-za-hotelierite-u-nas-sa-za-milioni-news_1378501.html", "text": "      След фалита на \"Томас Кук\" загубите за хотелиерите в България възлизат на доста милиони левове. В момента е много важно да следим какво се случва с дъщерните фирми на световната компания, за да не станем жертва на ефекта на доминото и съответно всички туристи, които са пристигнали у нас чрез дъщерните компании на \"Томас Кук\" да бъдат пряко засегнати.      Това каза министърът на туризма Николина Ангелкова след срещата си с български хотелиери и туроператори в присъствието на посланикът на Великобритания у нас Ема Хопкинс. На нея са били обсъдени последващите действия на страната ни в кризисната ситуация, предаде репортер на БГНЕС.\r\nАнгелкова обяви още, че от днес (24 септември 2019г.) дейност е преустановил, полският представител на групата на \"Томас Кук\", както и в Холандия. „Ситуацията е изключително тежка, тя ще повлияе и на сезон 2020 г. със сигурност. В момента се водят преговорите за лято 2020 г.\", каза министърът.\r\nСпоред Ангелкова ситуацията е сериозна и по отношение на хотелиерите, които са изправени пред угрозата да не получат плащанията си за вече извършените от тях, през юли и август услуги.   От думите ѝ стана ясно, че гаранционният фонд на британската агенция за гражданско въздухоплаване гарантира плащанията на тези туристи, които в момента са в България и от датата на обявяване на фалита.\r\n„Ключово в момента, за да можем ние да вървим напред както по отношение на организирания туризъм, така и по отношение на имиджа на България като дестинация и работа по сезон 2020 г., е свързана с всички тези туристи, които са в България, по линия на „Томас Кук“, но с компании, които официално не са обявили фалит. Така че следим ежедневно, създали сме в министерството така нареченото звено за контакт по отношение на фалита на „Томас Кук“, за да можем 24 часа да бъдем в контакт с всички заинтересовани, не само в посолството на Великобритания, където фалитът вече е обявен“, допълни Ангелкова.\r\nНа въпрос на БГНЕС дали български туроператори и хотелиери са застрашени от фалит , Ангелкова каза, че за момента няма такава опасност, но всичко зависи от развитието на ситуацията и дали имиджът на страната ни ще пострада заради създалата се криза.     Ще обсъдим с министър Горанов данъчни облекчения за хотелите, засегнати от фалита на„Томас Кук“. По думите й става въпрос за частни търговски взаимоотношения и всеки един хотгел има самостоятелен договор с „Томас Кук“.\r\n„Съответно  условията, които са поели голяма част от хотелиерите, са  плащанията да  се осъществяват от „Томас Кук“ към хотелиерите 60 дни  след като  туристите са напуснали страната. Това означава, че в пиковите  месеци  нашите хотелиери рискуват да не получат заплащане за услугата,  която  вече са осъществили. Това означава, че близо 50 хотела има риск да не  получат дължимото им платено и да бъдат подредени по общия ред като  кредитори в масата на  несъстоятелността при обявения вече фалит на  „Томас Кук“. Това, което  ни предстои  оттук нататък е индивидуални срещи по желание на хотелиерите. Някои   искат заедно, други поотделно. Ние сме поели ангажимент да съдействаме   максимално, ако е необходим колективен иск, съответно да ги насочим  така  че да бъдат правилно представени исковете за техните вземания. Има   специална форма, която посланик Хопкинс представи. Ние като  министерство  максимално ще съдействаме“, допълни още Ангелкова.\r\nМинистърът увери, че ще направят всичко възможно хората, платили своите екскурзии да могат да ги изкарат, както и успешно да се приберат в домовете си. Какви ще бъдат следващите стъпки по отношение на британските туристи, които с в България по линия на „Томас Кук“? \"След днешната среща стана ясно, че са необходими стъпки по отношение на всички останали туристи, които са в България“, каза Ангелкова.   По думите й техният брой е 5940 от всички пазари, които са ключови за България: Полша, Скандинавия, Белгия, Франция. „Сигурно пропускам някои от тези пазари. Както информирах и вчера изключително важно е да следим какво се случва с дъщерните компании с „Томас Кук“, за да не станем свидетели на ефекта на доминото и всички туристи, които са пристигнали чрез дъщерните компании, също да бъдат пряко засегнати“, посочи още министърът.   Тя поясни, че има информация, че компаниите на „Томас Кук“ в Германия, във Франция и в Русия са обявили, че са в стабилно състояние и имат самостоятелно управление.\r\n„Продължават разговорите с правителствата на съответните държави, така че да продължат да извършват своята дейност.“, обясни министър Ангелкова.\r\n„Авиокомпанията на „Томас Кук“ продължава да изпълнява своята дейност“, допълни още министърът.\r\n„Това, което ние следим изключително внимателно и което се надявам да  бъде избегнато да няма ефектът на доминото по останалите пазари. Тогава  вече със сигурност ще имаме много по-сериозен проблем. Това ще се  отрази на туристите, които идват от Германия през „Томас Кук“, Полаша,  Скандинавия и Франция. За момента само по отношение на британските  туристи имаме тези правила, защото „Томас Кук“ – Великобритания е  обявила фалит. Всички останали дъщерни компании са подчинени на  законодателството, където оперират и извършват своята дейност“, изтъкна  още министърът. Тя посочи, че ежедневно са в контакт с търговските и  туристически аташета, за да може да се реагира адекватно.   Христо  Гълъбачев, който е посредник на „Томас Кук“ за България посочи, че в  момента има 5940 туристи в България, от тях по-малко от 10 % са  англичани. \"В момента имаме 500 английски туристи, които \"Томас Кук\" и  нашата фирма имат поетия ангажимент да върнат обратно. Останалите  туристи са на Белгия, Полша, Чехия и над 4000 са германските. Докрая на  тази седмица има потвърдени полети за английските, по два полета са на  ден, с изключение на петък. След понеделник имаме само 10 туриста, които  трябва да извозим. По-основният въпрос е какво правим с останалите?\",  коментира още Гълъбачев.\r\nЗа последните два дни 894 пътници са се прибрали у дома от почивка в България след фалита на \"Томас Кук\", обяви посланикът на Великобритания в България н. пр. Ема Хопкинс, предаде репортер на Агенция „Фокус“.\r\n\"Вчера 350 пътници от Бургас се прибраха у дома на два полета, а днес имаше още два полета с 394 пътници\", каза н. пр. Хопкинс. Тя посочи, че още един полет е заминал във Варна със 150 пътници.\r\n\"Това ще са общо 894 души за два дни\", допълни тя. \"Искам да кажа, че сме натъжени от фалита на \"Томас Кук\" и за туристите и за служителите на компанията. Всички полети на \"Томас Кус\" са отменени и британската агенция за гражданска авиация и британското правителство работят заедно и правят всичко възможно, за да може всички хора да се приберат у дома. Всички клиенти на \"Томас Кук\", които трябва да пътуват обратно за Великобритания следващите две седмици ще бъдат върнати у дома възможно най-близо до планираната от тях дата за пътуване\", заяви още н. пр. Хопкинс.\r\nТя посочи, че правителството предприема извънредна операция за репартирането на повече от 150 хил. пътници, останали в чужбина.    \"Това е най-голямото репартиране в мирно време в историята на Обедининеното кралство и много комплексна операция. Работим да осигурим самолети от целия свят, за да откарат хората вкъщи. Молим пътниците да се подготвят за сериозни закъснения. Полетите започнаха от вчера (23 септември 2019г.). Всички детайли за тях ще бъдат публикувани на специалния уебсайт\", допълни още Хопкинс.\r\nТя допълни, че Британската агенция за гражданска авиация се е свързала с хотели и клиенти на \"Томас Кук\", че цените на престоя при тях ще бъдат покрити от британското правителство през фонд. \"Вчера операцията започна положително и 95 % от клиентите стигнаха у дома. Остават още 135 хил. В България има около 2500 клиенти, които трябва да се приберат в идните две седмици. Има представител на британското правителство на летището в Бургас и Варна\", допълни още Хопкинс.\r\nВсяка година над 350 хил. британски туристи посещават България, но пътуващите с „Томас Кук“ са малък процент от тях.\r\n„Посолството ще продължим да подкрепяме операцията, но трябва да сме готови за закъснения. За последстивята върху британският туристически сектор, това е тъжен ден за „Томас Кук“ и служителите им. Посетих ги в Слънчев бряг преди няколко седмици, за да обсъдим летния сезон. Всяка година над 350 хил. британски туристи посещават България. Тези, които пътуват с „Томас Кук“ са много малък процент от това число. „Томас Кук“ ми казаха, че тази година са имали около 13 хил. туристи по морето“, допълни още н. пр. Хопкинс.\r\nТя допълни, че британските туристи обичат да пътуват в България заради топлия климат, красивите гледки, хубавата храна. „Всички тези неща ,ще останат същите и аз вярвам, че британските туристи, ще продължат да идват в България“, допълни още тя. ", "date": "2019.09.24", "title": "Ангелкова: След фалита на \"Томас Кук\" загубите за хотелиерите у нас са за милиони"}
{"url": "https://www.actualno.com/crime/cacarov-sezira-vks-iska-vyzobnovjavane-na-proizvodstvoto-sreshtu-polfrijman-news_1378493.html", "text": "      Главният прокурор Сотир Цацаров внесе искане Върховният касационен съд да възобнови производството по условно предсрочно освобождаване на Джок Полфрийман и да спре изпълнението на постановеното условно предсрочно освобождаване на осъдения за убийство австралийски гражданин.      Убиецът на българския студент Андрей Монов - Джок Полфрийман, беше освободен от затвора на 20 септември. Той беше осъден през 2011 година на 20 години затвор, но понеже е излежал повече от половината от присъдата си, може да бъде пуснат предсрочно.    „Независимо от произнасянето на съда, независимо от начина, по който беше съобщено и на Прокуратурата, днес главният прокурор беше сезиран с молба от родителите на починало момче, убито от Полфрийман, с искане за възобновяване на това производство по условното предсрочно освобождаване на извършителят на престъплението”, заяви говорителят на главния прокурор Румяна Арнаудова на брифинг в Съдебната палата, цитирана от БГНЕС.\r\nАрнаудова уточни, че Първата – неспазване изискуемата форма на произнасяне на Софийския апелативен съд.  Второто и по-сериозно основание са доказателствата за незаконен състав, мотивира се Арнаудова. „Според доказателствата по делото това определение е постановено от незаконен състав, тъй като двама от общо трима съдии са имали законно основание за самоотвод, което не са сторили”.\r\nСъщо така има достатъчно доказателства за наличие на лични отношения на председателя на състава и на докладчика по това производство, за което са били длъжни да съобщят, разкри още говорителят.\r\nПредседателят на състава е бил двукратно награждаван от Българския хелзинкски комитет като човек на годината, а съдията-докладчик, съдия Иванова, е била съавтор на годишния доклад за 2016 година на неправителствената организация.       „Тези лични отношения е трябвало да бъдат заявени от съдиите, трябвало е да се самоотведат. По този начин те са показвали съпричастност към неправителствената организация“, обясни още Румяна Арнаудова.\r\nБГНЕС припомня, че през 2015 г. издигна номинацията на Полфрийман. След разразил се обществен скандал и дебат, организацията оттегли номинацията на австралиеца.\r\nМалко по-рано стана ясно и че ще направи проверка  по сигнал на Национален младежки комитет на  Политическа партия ВМРО-БНД  за условното предсрочно освобождаване на  австралийския гражданин Джок  Полфрийман.\r\nВ момента и да бъде изведен от България. Той остава в центъра за временно настаняване на чужденци в  Бусманци.\r\nМалко по-рано стана ясно и че ще направи проверка  по сигнал на Национален младежки комитет на  Политическа партия ВМРО-БНД  за условното предсрочно освобождаване на  австралийския гражданин Джок  Полфрийман.      В момента и да бъде изведен от България. Той остава в центъра за временно настаняване на чужденци в  Бусманци. ", "date": "2019.09.24", "title": "Цацаров сезира ВКС, иска възобновяване на производството срещу Полфрийман"}
{"url": "https://www.actualno.com/america/radev-es-ima-plan-za-dejstvie-po-iranskata-jadrena-programa-i-toj-sledva-da-se-izpylnjava-news_1378503.html", "text": "      Очакванията към 74-ата сесия на Общото събрание на ООН са за постигане на съществен напредък за превенция и справяне с конфликтите и повишаване на общата сигурност в света, но реалността трудно покрива тези очаквания. Това заяви президентът Румен Радев пред журналисти в Ню Йорк. Държавният глава участва в тържественото откриване на сесията. То  започна с приветствие на генералния секретар на ООН Антониу Гутериш към всички държавни и правителствени ръководители на форума.      Президентът посочи, че най-важната предпоставка за гарантиране на стабилността и справяне с конфликтите е ангажирането с диалог и директната комуникация между държавните лидери в рамките на ООН. Тази година темата на сесията е насочена и към активизиране на многостранните усилия за изкореняване на бедността, която е в основата на много конфликти, за повишаване на качеството на образованието, за борба с климатичните промени и за социално включване.   В отговор на въпрос за изострената реторика и средата на сигурност в Персийския залив, държавният глава изрази надежда направените предложения от президента на Иран за деескалация и вижданията, които имат САЩ и другите партньори, да доведат до реално намаляване на напрежението и да се избегне нов потенциален конфликт в региона на Близкия Изток.\r\nПомолен да коментира призивите на политически лидери за сключване на нова ядрена сделка с Иран, президентът посочи, че ЕС вече е изразил ясна позиция със Съвместния всеобхватен план за действие по иранската ядрена програма и той следва да се изпълнява. По думите на държавния глава, ако този план бъде неглижиран, това означава да се върнем към изходна точка и да вървим към ускорен и опасен курс към ядрено въоръжаване в региона на Близкия Изток, съобщиха от прессекретариата на държавния глава.   ", "date": "2019.09.24", "title": "Радев: ЕС има план за действие по иранската ядрена програма и той следва да се изпълнява "}
{"url": "https://www.actualno.com/burgas/kartini-na-uchenici-stavat-chast-ot-interiora-na-burgaska-bolnica-news_1378453.html", "text": "      Платната са дарени на УМБАЛ Бургас от деца от седми клас на основно училище \"Александър Георгиев Коджакафалията\". Картините на учениците вече се намират в различни стаи в отделенията на болницата. Платната са 50 на брой и са изработени с помощта на преподавателя по изобразително изкуство Свилен Генов и Севил Иванова, която е психолог към училището. Творбите са създадени по специална техника, те са релефни, оцветени с пластилин, който след това е запечатан със специално лаково покритие. Днес, част от авторите на картините посетиха болницата, за да окачат собственоръчно своите произведения в детските отделения и спешения кабинет за най-малки пациенти на болницата.       \"Щастлив съм, че една отдавна замисляна идея намери своята реализация. От детските рисунки винаги лъха надежда, топлота и искреност. Сигурен съм, че те ще помогнат за по-бързото възстановяване на пациентите и ще ги заредят точно с тази надежда, от която имат нужда. Именно моменти ми носят най-голямо удовлетворение като учител\", каза преподавателят Свилен Генов.   За да стане дарението факт е съдействал д-р Светослав Тодоров, а Кирил Танев и Мария Маркова са поставили рамките на творбите. ", "date": "2019.09.24", "title": "Картини на ученици стават част от интериора на бургаска болница"}
{"url": "https://www.actualno.com/america/trymp-pred-oon-bydeshteto-ne-prinadleji-na-globalistite-a-na-patriotite-news_1378480.html", "text": "      В речта си пред Общото събрание на ООН, държавният глава на САЩ Доналд Тръмп засегна значението на националния суверенитет, като призова другите държави да се „обичат“ и да отстояват интересите си, предупреждавайки, че „бъдещето не принадлежи на глобалистите“, предава американският телевизионен канал Fox News, цитирани от Агенция \"Фокус\".      \"Ако искате свобода, гордейте се с вашата страна. Ако искате демокрация, дръжте се за своя суверенитет и ако искате мир, обичайте своята нация\".   \"Мъдрите лидери винаги поставят на първо място доброто на собствения си народ и своята страна. Бъдещето не принадлежи на глобалистите, бъдещето принадлежи на патриотите. Бъдещето принадлежи на суверенни и независими нации, които защитават своите граждани, уважават своите съседи и почитат различията, които правят всяка страна специална и уникална\".\r\nТръмп, който е съсредоточил мандат около лозунга „Америка на първо място“, използва речите си от 2017 г. и 2018 г. , за да защитава и насърчава значението на националния суверенитет - послание, което се сблъсква с по-глобалистичния облик на световната структура. Тези ценности често са критикувани в САЩ, особено неговият акцент върху охраняването на американските граници.  Американският президент използва речта си, за да коментира и продължаващата търговска война с Китай , заявявайки, че в основата на визията му стои „амбициозна кампания за реформиране на международната търговия\".\r\n„Десетилетия наред международната търговия е лесно експлоатирана от държави, действащи от лоши подбуди. Тъй като работните места бяха възложени на външни изпълнители, малка шепа стана богата за сметка на средната класа“.\r\nЗаявявайки, че е изтекло времето на толериране на нарушенията в    търговията на Китай, Тръмп не пропусна да призове Пекин да запази    „демократичния начин на живот в Хонконг“.       Очаквано Тръмп засегна в речта си нарастващото международно напрежение с Иран . Той каза на делегатите, че САЩ не искат конфликт с други държави, но че „никога няма да пропусна да защитя интересите на Америка\". Санкциите срещу Иран ще бъдат допълнително затегнати, ако не спре  \"фанатичната\" си оръжейна програма и \"агресията\" в Близкия изток в речта  си пред Генералната асамблея на ООН.\r\n\"Надявайки се да се освободи от санкциите, режимът ескалира своята насилствена и непровокирана агресия\", заяви Тръмп пред Общото събрание на ООН в Ню Йорк.\r\n\"Докато продължава заплашителното поведение на Иран, санкциите няма да бъдат отменени - те ще бъдат затегнати.\"\r\nТръмп срещна подкрепа за твърдата си позиция спрямо Иран в понеделник, когато Великобритания, Франция и Германия се присъединиха към САЩ в обвиненията срещу Техеран за нападенията по-рано този месец срещу ключови петролни съоръжения в Саудитска Арабия. Този ход бележи значителна победа за САЩ, които се опитват да привлекат европейските нации на своя страна в кампанията си за „максимален натиск“ срещу Техеран. Миналата година САЩ се оттеглиха от ядрената сделка с Иран от 2015 г., въпреки критиките на съюзниците си.\r\nОттогава насам САЩ наложиха серия от санкции, включително и срещу Централната банка на Иран миналата седмица.      Освен това стопанинът на Белия дом подчерта, че иска да сключи „великолепна търговска сделка“ с Великобритания , която се подготвя да напусне Евросъюза на 31 октомври. „Сега работим в тясно сътрудничество с премиера Борис Джонсън по една великолепна търговска сделка\", заяви Тръмп.\r\n\"Те трябва да се справят\", каза Тръмп за плана за Брекзит на Джонсън, когато двамата се срещна в кулоарите на Общото събрание на ООН.\r\n\"Би било ужасно да се направи по друг начин.\"\r\n\"Необходим е човек като този, за да го свърши\", каза Тръмп за Джонсън и добави: \"Мисля, че ще го направи\". ", "date": "2019.09.24", "title": "Тръмп пред ООН: Бъдещето не принадлежи на глобалистите, а на патриотите"}
{"url": "https://www.actualno.com/crime/tir-katastrofira-na-am-trakija-vodachyt-e-zaginal-news_1378518.html", "text": "      Сигнал за пътен инцидент на АМ „Тракия“ при 158 км, е подаден малко  преди 18 часа на МВР.      По първоначални данни ТИР е самокатастрофирал. Водачът е  загинал на място. Извършва се оглед. По случая е образувано досъдебно  производство.   Временно се ограничава движението по АМ „Тракия“ в посока София\r\nОбходният маршрут е през п.в. „Плодовитово“ – Плодовитово – Поповица – Пловдив – Войводиново – п.в. „Пловдив-изток“.  Работата по установяване на причините продължава. ", "date": "2019.09.24", "title": "ТИР катастрофира на АМ \"Тракия\", водачът е загинал"}
{"url": "https://www.actualno.com/starazagora/starozagorka-syzdade-pyrvoto-bylgarsko-uchilishte-v-severna-irlandija-news_1378269.html", "text": "      Скайп урок от Регионалния исторически музей в Стара Загора за децата на , беше първото събитие, с което започна отбелязването на петата годишнина от откриването му. Екскурзоводът Пламена Бакалова разходи виртуално учениците по Античната улица и им разказа за богатото минало на града ни.       \"Вината\" първото събитие да е от Града на липите е на в школото. Тя не обича да говори за себе си и за трудностите, през които е преминала, за да създаде училището, което сега е гордост за преподаватели, родители и ученици.   Обича обаче да говори за децата и успехите им. Преди училището, Валя създава през 2008 г. първия образователен клуб в Северна Ирландия - \"Патиланци\". Седем години по-късно създава в Северна Ирландия. Два месеца по-късно - на 8 септември 2015-а, бие първият училищен звънец за 15-те ученици в училището.\r\nПреди две седмици са 115 и продължават да се записват, уточнява тя. „Щастлива съм, защото този успех не сме очаквали нито аз, нито онези родители-съмишленици, с които основахме асоциацията, с които и днес си имаме доверие и работят с всеотдайност за \", казва Валя и споделя, препятствията и опитите да ги спънат не са били малко.\r\nДори за всяване на раздор в общността, но това само ги прави по-сплотени и по-силни. \"Доказвахме се с честност и труд, мотивирахме се да работим заедно за доброто на децата ни\", обяснява тя. Днес в училището работи екип от повече от 15 колеги и множество доброволци.    \"Създадохме групи за допълнителни училищни дейности - фолклорно пеене, музикални инструменти (гайда, кавал, тамбура), арт работилница, театрална трупа, но на първо място си остава “, разказва Валентина. Приемат се деца от 3-годишна възраст и ученици до Х клас. В I и II клас децата учат „Околен свят“, в III и IV - „Човекът и обществото“. Уроците са в събота от 10:15 до 16:30 часа в Арма, но много от децата пътуват от съседни населени места.\r\nТази учебна година има и две нови неща. Има - за деца на семейства без български корени. В нея те ще се обучават по Европейската езикова рамка, започват с ниво А. В нея са записани деца на семейства с англо-ирландски и полски произход. А в град Енискилен е открита паралелка, в която първокласници от района ще учат български език в неделните дни.\r\nПоради ограничения бюджет засега на тези деца училището не може да предложи допълнителни занимания по интереси. \"Но силно вярваме, че и това ще се случи скоро, защото което ние възрастните можем да му дадем\", категорична е Валя и се зарича да продължи да търси възможности за финансиране чрез различни проекти - както чрез българското правителство, така и на местна основа.   И лятната си ваканция тя отново посвещава на децата. Организира виртуални срещи, уроци и събития за петата годишнина на училището. Така се ражда идеята да се направят пет виртуални посещения в пет български музея. След срещите в старозагорския исторически музей, в Етнографския музей на открито „Етъра”, „Двореца” в Балчик и къща музей „Гео Милев” в Стара Загора, събитията стават повече от десет и . „В тези уроци по родолюбие и културна принадлежност учениците ни ще се разходят из античните улици на Стара Загора, ще се потопят в уханието и красотата на ботаническата градина и Двореца, ще научат повече за българските занаяти, ще опознаят историческите подвизи на националните герои, ще научат повече за Гео Милев, Вазов, Славейков и много други видни наши просветители“, разказва за идеята Валя.\r\nВ програмата влизат и честване на Деня на народните будители, празнуване на Коледа по стар български обичай, изработване на мартенички от гайтан, кукли от царевична шума, кукерски маски и костюми, състезания по „Левски скок”, гостуване на куклен театър от Стара Загора. . Като преподавател в две от началните училища в Арма, Валя преподава на около 60 ученика от български или смесен произход. Сред тях не са малко и ромчетата, а тя е категорична е, че те не са по-различни от останалите - .\r\n„Както при всички деца, и при тях важна роля играе семейната среда. Оттам тръгват постиженията и пораженията. Ако в семейството се възпитават децата на нрав и порядък, на любов и уважение - всички ще живеем в едно по-сплотено, по-знаещо и по-възпитано общество. Не бива да заклеймяваме една прослойка, а друга да възвисяваме! “, разгорещено ми обяснява събеседничката ми. \r\nИ макар да не обича да разказва за себе си, успявам да я накарам да го направи. Израснала е в Стара Загора в семейство на електротехник и учител. . Искала да се занимава с деца от малка, обожавала българския език, но възможностите на родителите ѝ не позволили да учи в друг град. Завършила Аграрния факултет на Тракийския университет - икономист бакалавър е.\r\nПрез 2000 г. съдбата я изпраща в Северна Ирландия, където започва работа във ферма за гъби - бране, пакетиране, отглеждане, лаборант във фермата - на втората година от пребиваването ѝ. Докато сменя работните места, .\r\n„Завърших курс \"Обучение и развитие на деца от 0 до 16 години\", \"Работа с деца със специални образователни потребности\" и куп други...\" Но не спира до тук, продължава да учи. \"В момента се обучавам в магистърска програма \"Предучилищна и начална училищна педагогика\", в така жадувания от мен в детството ми и любим днес - Пловдивски университет (ПУ) \"Паисий Хилендарски\". Упоритостта ми ме е направила толкова силна, че все още вярвам, че на тази земя има много идеалисти като мен! И повечето са се отдали на благородната учителска професия!“, усмихва се тя.\r\nМайка е на две момчета - Калоян на 14 и Самуил на 7 години. Защо е толкова дейна и всеотдайна? „Не мога да кажа защо го правя! Отговорът ми е един - Най-малка роля в мотивацията ми е финансирането, защото на фона на вложения труд, то е една милиардна част!\r\nЖалко е да видиш как децата ни разговарят с бабите и дядовците си на чужд език, как бабите учат английски със сълзи на очи, за да чуят едното \"Ай лов ю\" от внуците си! А когато за пръв път наследниците им започнат да им пишат писма на български, ние - техните родители и учители, плачем от радост!\r\nТова е важното! Коренът! Така е и с децата! Безкрайно съм благодарна на съдбата, че работя това, което ме кара да полетя, да следвам мечтите и да се боря за българчетата, растящи в чуждоезикова среда.“\r\nПрез миналата и тази година Валя организира образователни конференции в Белфаст, посветени на образователната система на острова и на българските училища зад граница. Подготвя трета през 2020 г. с любезното съдействие на Асоциацията на българските училища в чужбина (АБУЧ), в която училището членува от лятото на 2018-а. . И макар мотивите за нея да са дълги, могат да се съберат в няколко думи - за всичко, което е направила и прави. С присъщата си скромност и непринуденост споделя: „Искрено вярвам, че това отличие заслужават много от моите колеги, разпръснати по света и сеещи семенцата на знанието. Посвещавам това отличие на всички тях! Защото вярвам, че щом аз мога - могат и те!“ ", "date": "2019.09.24", "title": "Старозагорка създаде първoто българско училище в Северна Ирландия"}
{"url": "https://www.actualno.com/society/dfz-direktorite-sami-izbirat-dostavchika-na-plod-i-mljako-v-uchilishte-news_1378509.html", "text": "      Съгласно действащото законодателство и нормативна уредба, с редакцията от 5 март тази година на Наредбата за условията и реда за прилагане на схемите “Училищен плод” и “Училищно мляко”, на директорите на учебните заведения се даде право сами да правят избора на доставчик, заявяват от Държавен фонд „Земеделие”.      От там напомнят, че отпадна и „служебния избор“ на доставчик, извършван от ДФЗ през изминалата учебна година.\r\nДнес(24 септември 2019г.) един от упрвителите на фирма - доставчик сигнализира, че стотици  училища в страната остават без доставка на плод и мляко заради хаос в  нормативната наредба, по която са одобрени от Държавен фонд „Земеделие“  доставчици през миналата година.   Повече за сигнала му и има ли схема в доставката на плод и мляко в училище можете да прочетете   До момента ДФ \"Земеделие\" не е прекратявал актове на доставчици, одобрени миналата година, обясняват още от институцията.  Ако в едно училище има избран доставчик от миналата година и друг - по новия ред, ще се изчака решението на петчленния състав на ВАС, относно спирането на действието на параграф 23 от Наредбата.  ДФЗ ще се съобрази с избора на директорите през учебната 2019-2020 г. и съответно – с решението на ВАС.\r\nОт фонда напомнят още, че за всички останали учебни заведения няма пречка доставките да стартират.     ", "date": "2019.09.24", "title": "ДФЗ: Директорите сами избират доставчика на плод и мляко в училище "}
{"url": "https://www.actualno.com/society/tec-brikel-otnovo-shte-zaraboti-news_1378496.html", "text": "      Регионалната инспекция по околната среда и водите (РИОСВ)-Стара Загора издаде заповед, с която се преустановява принудителната административна мярка за спиране на дейността на котли №1,2,3,4,5 и 6 на горивната инсталация за производство на топлинна енергия на ТЕЦ „Брикел“ ЕАД, гр. Гълъбово.      След като се увери в изпълнението на предписанията и в непрекъснатия  достъп до системата за видеонаблюдение чрез предоставените IP-адреси,  днес РИОСВ пристъпи към премахване на поставените пломби към  генераторите, за да може да бъде възстановено подаването на гориво,  съобшават от екоминистерството.   Принудителната мярка беше наложена на 09.09.2019 г. заради установено използване на неразрешен вид гориво – биомаса, в нарушение на издаденото Комплексно разрешително на дружеството. Едно от основанията за налагане на мярката е установено при проверка на дружеството на 03.09.2019  г.  – наличие на биомаса на транспортната лента, която подава гориво към работещ котел, както и съхранение на големи количества балирана слама с осигурен достъп до централата. Мярката на ТЕЦ „Брикел“ беше наложена с оглед невъзможността на оператора да гарантира спазването на екологичното законодателство чрез осигуряване на необходимите условия за съответствие на експлоатацията на инсталацията с действащото Комплексно разрешително.\r\nНа 09.09.2019 г. РИОСВ-Стара Загора издаде предписания на ТЕЦ „Брикел” ЕАД да отстрани от площадките на предприятието наличните горива, които не са разрешени според действащото Комплексно разрешително. След уведомление от дружеството, че предписанията са изпълнени, днес РИОСВ-Стара Загора извърши проверка на място, която установи, че неразрешените горива са отстранени от площадките на територията на предприятието. Проверката установи също, че операторът е изградил система за непрекъснато видеонаблюдение за контрол на съоръженията, осигуряващи подаване на горива към котлите на ТЕЦ-а. На РИОСВ-Стара Загора и органите за местно самоуправление е осигурен непрекъснат достъп в реално време до видеоизображенията, както и възможност за отдалечен преглед и съхраняване на информацията от системата за видеонаблюдение. Целта на системата е да се гарантира, че няма да бъде използван неразрешен вид гориво в предприятието.  От \"Брикел\" признаха, че през юли и август тази година са и почти двойно количество слама, примесени с въглища. Операцията е извършена с разрешение на компетентните органи. заплашва отоплителните сезони в Гълъбово и в Сливен, както и доставките на топла вода за домакинствата в Сливен и Перник. Става въпрос за десетки хиляди домакинства, училища, административни сгради, болници в трите града, предупреждават от централата. За това предупреди  изпълнителният директор на компанията Янилин Павлов в изявление до медиите.   Предприятието, заедно с \" , ТЕЦ \"Бобов дол\" и \"Топлофикация – Сливен\", е собственост на известния енергиен бизнесмен Христо Ковачки. Срещу всичките текат проверки от Министерство на околната среда и водите (МОСВ), разпоредени      ", "date": "2019.09.24", "title": "ТЕЦ \"Брикел\" отново ще заработи"}
{"url": "https://www.actualno.com/europe/francuzojka-otkri-unikalna-kartina-ot-xiii-vek-nad-pechkata-sisnimka-news_1378506.html", "text": "      Когато възрастна французойка решила да разбере цената на „старата икона“, която виси над печката й, се оказа, че става дума за изгубен шедьовър от Проторенесанса. Неин автор е флорентинският художник Чимабуе, живял през XIII век, сигурни са експертите.      Картината „Осмиването на Христос“ е част от серия от осем творби, изобразяващи „Страстите Христови“ и „Разпятието“.\r\nНяма съмнение относно автентичността на намереното произведение на изкуството, заяви авторитетният френски арт критик Ерик Тюркин. \"Картината е рисувана със същата ръка\", цитират думите му „Le Figaro“ и The Art Newspaper.    Сега картината се анализира чрез инфрачервено лъчение. Така  най-накрая трябва да бъде потвърдена принадлежността й къмсерията на Чимабуе, датираща от 1280-те - ерата на Проторенесанса, предшестваща ранния Ренесанс.   „Осмиването на Христос“ бе открита в град Компиен в Северна Франция, близо до Париж. Картината висеше точно над печката в къщата на възрастна жена, която вярваше, че става дума за религиозна икона.\r\nШедьовърът от XIII век ще бъде обявен за търг на аукцион, който ще се проведе във Франция на 27 октомври. Очаква се цената му да достигне 6 милиона евро.    Работата на Чимабуе, известен още като Чени ди Пепо, е вдъхновена от византийското изкуство и изпълнена върху дървени плоскости със златен фон.\r\nКакто отбеляза изкуствоведът Ерик Тюркин, дървото, върху което е нарисувана картината, е проядено от ларвите на бръмбара-дървояд - точно както останалите известни картини на Чимабуе. Две от тях се съхраняват в Националната галерия в Лондон и Музея Frick Collection  в Ню Йорк. ", "date": "2019.09.24", "title": "Французойка откри уникална картина от XIII век над печката си(СНИМКА)"}
{"url": "https://www.actualno.com/balkani/bylgarin-e-zaginal-sled-udar-ot-mylnija-v-gyrcija-news_1378507.html", "text": "      56-годишен мъж, за който се съобщава, че е с български произход, е бил ударен от мълния и е загинал, докато е събирал метални отпадъци с други трима души, според информация на местните власти на град Алимаки в Западен Пелопоннес, пише електронното издание на гръцкия вестник Kathimerini.      Според местните сведения той се е приютил в изоставена сграда с други мигранти, когато е бил ударен от мълния, след като е излязъл навън по неясни причини.   Националната обсерватория в Атина съобщи, че над 10 500 мълнии са паднали в Йонийска и Западна Гърция във вторник.   ", "date": "2019.09.24", "title": "Българин е загинал след удар от мълния в Гърция"}
{"url": "https://www.actualno.com/europe/pregovarjashtite-se-razbraha-laura-kioveshi-e-novijat-glaven-prokuror-na-es-news_1378540.html", "text": "      Европейският парламент и Европейският съвет одобриха окончателно румънката Лаура Кьовеши за главен прокурор на Европейската прокуратура. Това съобщиха от Комисия по граждански свободи, правосъдие и вътрешни работи (LIBE) на Европейския парламент.             Преговарящите в Eвропейския парламент и Европейския съвет се договориха за назначаването на Лаура Кьовеши за главен прокурор на Европа. Тя беше и фаворит на ЕП от самото начало на процедурата.\r\nПреговорите между Европейския парламент и Съвета за новия главен прокурор на Европа, който да ръководи Европейската прокуратура (EPPO), продължават от миналата пролет. Преговарящият екип на Парламента подкрепи Кьовеши по време на преговорите, въпреки противопоставянето на Съвета до този момент, съобщи Нова тв.  След споразумението с преговарящите на Съвета във вторник вечерта, председателят на Комитета за граждански свободи Хуан Фернандо Лопес Агилар заяви: „Г-жа Кьовеши е идеалният избор да стане главен прокурор на ЕС. Има отлични професионални компетенции. Освен това в момента Румъния не заема ключови постове в ЕС. Тя ще бъде една от силните жени, водещи ЕС отсега нататък“.\r\n\"Много сме доволни, че г-жа Лаура Кьовеши ще ръководи новата европейска прокуратура. Тя отговаря най-добре на визията на Европейския парламент за силна и надеждна европейска прокуратура. Г-жа Кьовеши е изключително компетентна, с впечатляващи постиженията в борбата с корупцията и голяма смелост “, добави председателят на Комитета за бюджетен контрол Моника Холмайер (ЕНП).   Споразумението за назначаването на Лаура Кьовеши за главен европейски прокурор сега трябва да бъде официално одобрено от Европейския парламент и от Европейския съвет.     ", "date": "2019.09.24", "title": "Преговарящите се разбраха: Лаура Кьовеши е новият главен прокурор на ЕС"}
{"url": "https://www.actualno.com/europe/andrej-novakovchast-ot-glasuvanijata-po-paket-mobilnost-sa-protiv-pravilata-news_1378531.html", "text": "      Част от гласуванията по пакет „Мобилност“ са в разрез с процедурните правила. Това каза за Радио „Фокус“ евродепутатът Андрей Новаков. Той обясни, че покрай законодателните промени има нарушения, които за последните 10 години са прецедент в Европейския парламент.      „Едно от гласуванията в Комисията по транспорт мина без текстовете да са преведени на всички езици или поне на български и румънски. Внесохме официално искане текстовете да бъдат преведени, при положение, че бяха изпратени около Бъдни вечер, за да не можем да се запознаем с тях. Разбира се, заради препускането пакетът да бъде приет, те не бяха преведени и председателят на комисията по транспорт каза: „Не ме интересува, не ми го пробутвайте това с правилата“. Това е факт. Това са думите, това е цитат, който тя каза. След това, когато обжалвахме това, което се случи в комисията по транспорт и отидохме на гласуване в пленарна зала, ние внесохме няколко стотин поправки, общо бяха хиляди и те в абсолютно нарушение бяха гласувани за двайсетина минути ан блок”, добави евродепутатът.   Андрей Новаков каза още, че поправките са били гласувани анблок в рамките на 20 минути, защото идват от България и са против пакета. Той допълни, че Европейската комисия не е направила оценка на въздействието за това, какво ще се случи, ако се ограничи движението на български и румънски тирове в Централна Европа и как ще се отрази на икономиката на държавите.\r\nПо-рано във вторник парламент даде зелена светлина  за преговори по пакет \"Мобилност\" със Съвета на ЕС и Европейската  комисия. От тук нататък предстои междуинституционален дебат, като  основната амбиция остава да бъде намерен компромисен вариант.   ", "date": "2019.09.24", "title": "Андрей Новаков:Част от гласуванията по пакет „Мобилност“ са против правилата"}
{"url": "https://www.actualno.com/crime/tejka-katastrofa-v-ruse-ima-raneni-news_1378363.html", "text": "      Лек автомобил „Фиат“ с шуменска регистрация се удари в стълб на уличното осветление по булевард „Христо Ботев“ тази сутрин в Русе, предаде кореспондентът на БГНЕС в града.      В колата са пътували четирима души, от които трима са откарани от линейки на Спешна помощ в болницата с различни наранявания, но без опасност за живота. При неизяснени обстоятелства, водачът е изгубил контрол върху управлението на автомобила и се забил в стълб. В резултат на удара, двигателят е изхвърчал от колата, а предницата е смачкана до неузнаваемост, като много части са се разпилели на десетки метри. Причините и обстоятелствата около възникване на инцидента се изясняват.    ", "date": "2019.09.24", "title": "Тежка катастрофа в Русе, има ранени"}
{"url": "https://www.actualno.com/asenovgrad/psihichno-bolen-myj-izchezna-sled-pojar-v-doma-mu-news_1378534.html", "text": "      Мъж е в неизвестност, след възникнал в асеновградското село Поповица. Днес около 17:30 ч. в РУ на МВР в Асеновград е постъпил сигнал за пожар на адрес в населеното място. По думи на майката обаче има вероятност мъжът отново да е влязъл в горящата сграда, но до момента това не е потвърдено.       , съобщават от пресцентъра на МВР в Пловдив. Към момента огънят е локализиран и овладян от екипи на пожарната. Предстои да бъде извършен оглед и да се установят причините за възникване на пожара. По случая работят разследващи от РУ-Асеновград.    ", "date": "2019.09.24", "title": "Психично болен мъж изчезна след пожар в дома му"}
{"url": "https://www.actualno.com/politics/borisov-pristigna-v-ujna-koreja-shte-tyrsi-partniorstvo-za-inovacii-news_1378527.html", "text": "      Министър-председателят Бойко Борисов пристигна в Република Корея, където ще бъде на официално посещение през следващите три дни. Визитата на българския премиер е първа по рода си в историята на дипломатическите отношения между двете страни и се осъществява в навечерието на 30-тата годишнина от тяхното установяване през 2020 г. в отговор на отправената покана от корейска страна.      В Сеул премиерът Борисов ще проведе срещи на най-високо ниво с президента на Република Корея Мун Дже-ин и с премиера Ли Нак-йон. Разговорът на българския министър-председател с корейския му колега ще бъде продължение на срещата им през октомври 2017 година, когато премиерът Ли Нак-йон беше на посещение в България. Размяната на визити на премиерско равнище в рамките само на две години е показателно за общото желание на двете страни за по-активно сътрудничество.   България отдава голямо значение на развитието на отношенията си с Република Корея, която е наш приоритетен партньор в Азия и се нарежда на 12-то място в света по обем на икономиката. От взаимен интерес е задълбочаването на търговско-икономическите връзки и привличането на инвестиции.\r\nВисоките технологии, иновациите и развойната дейност ще бъдат сред акцентите, по които в рамките на визитата ще се обсъждат възможности за задълбочаване на сътрудничеството. Други сфери с потенциал за развитие са туризмът, транспортът и инфраструктурата, информационните и комуникационните технологии, образованието и отбраната. Наред с обсъждането на стъпките за развитие на търговско-икономическите връзки между България и Република Корея, настоящата визита дава възможност да бъде обменен и опит по редица теми. Такива примери са - енергетиката, с оглед на позицията на Република Корея на един от големите вносители на втечнен природен газ в света, както и екологията и опазването на околната среда, към които и двете страни се отнасят с голямо внимание.  Основна цел на България е отношенията й с Република Корея да преминат в по-напреднала фаза на установяване на стратегическо партньорство, което ще съответства и на стратегическото партньорство между Европейския съюз и Република Корея. Това е единствената държава в Азия, с която ЕС има сключени споразумения за партньорство и сътрудничество, за свободна търговия и за сътрудничество в управлението на бедствия и кризи. ЕС е трети по обем търговски партньор на Република Корея и втори по големина пазар за стоки от тази страна след Китай, както е и най-големият чуждестранен инвеститор в Република Корея. ", "date": "2019.09.24", "title": "Борисов пристигна в Южна Корея, ще търси партньорство за иновации"}
{"url": "https://www.actualno.com/curious/dneven-horoskop-za-25-septemvri-news_1378413.html", "text": "       Овен       Днес рискувате да забравите нещо важно. Това може да е дата или годишнина, важна за вашето семейство. Погрижете за здравето си, особено ако нещо ви тревожи.    Телец Днес забравете за думата колебание. Трябва да бъдете твърди във  всичко, което правите и да не се подавате на порива да мислите, кое ще е  най-доброто в дадената ситуация. Можете да сте сигурни, че първото  нещо, което ще ви дойде на ум днес ще е най-доброто за вас.   Близнаци Това е ден, в който да покажете, че сте различни. Не оставайте същите. Изненадайте себе си и другите.    Рак       Лъв      Козирог       Риби    Днес не се страхувайте от промяна. Всичко, което се случва е за добро - може да сте сигурни в това. Пазете нервите си. ", "date": "2019.09.24", "title": "Дневен хороскоп за 25 септември"}
{"url": "https://www.actualno.com/america/kitarata-na-kralja-na-blusa-beshe-prodadena-za-280-hiljadi-dolara-news_1378468.html", "text": "      Една от любимите китари на американския певец и композитор Би Би Кинг (BB King), наричан „Краля на блуса” беше продадена на търг в САЩ за 280 хиляди долапа, съобщава „The Guardian”.      Черният Gibson ES-345 е подарена на Кинг по случай неговата 80-годишнина през 2005 г. Музикантът кръстил китарата със седеф „Люсил”, а върху нея е гравирано името му.   През 2009 г. инструментът беше откраднат, съобщава БГНЕС. След време китарата била открита от колекционер в заложна къща в Лас Вегас. След като проучил произхода ѝ, човекът я върнал на Би Би Кинг.\r\nНа търга, организиран по повод 94-годишнината от рождението на музиканта, са били изложени повече от 550 предмета от имението му.  Купувачът на китарата е пожелал да остане анонимен.\r\nБи Би Кинг е 15-кратен носител на наградата „Грами”. Кариерата му започва през 1949 година. \"Кралят на блуса\" почина през 2015 година.    ", "date": "2019.09.24", "title": "Китарата на \"Краля на блуса\" беше продадена за 280 хиляди долара "}
{"url": "https://www.actualno.com/crime/danail-kirilov-pita-venecianskata-komisija-za-preporyki-za-razsledvaneto-na-trimata-golemi-news_1378426.html", "text": "      Министърът на правосъдието Данаил Кирилов пита Венецианската комисия за препоръки по въвеждането на ефективен механизъм за разследване срещу \"тримата големи\" - главния прокурор и председателите на Върховния административен съд и Върховния касационен съд. Това съобщиха от министерството.      Самото запитване е в писмо до Европейската комисия за демокрация чрез право (Венeцианската комисия), подписано от министъра по време на работна среща с посланиците на държавите-членки на ЕС. В него Кирилов иска становище и препоръки по законопроекта за изменение и допълнение на Наказателно-процесуалния кодекс (НПК) във връзка с въвеждане на ефективен механизъм за разследване срещу тримата.   На срещата в Министерство на правосъдието е участвал и представител на делегацията на Европейската комисия в България.\r\nВ края на юни вече бяха известни предложенията на . Според тях главният прокурор трябва да се разследва от подчинените му обвинители от софийската градска прокуратура и специализираната прокуратура. На дискусия в София, представители на СЪвета на Европа разкритикуваха модела и обявиха, че той ще влоши правния баланс в страната.  Няколко правозащитни организации у нас казаха същото. Тогава главният защити продложенията. Сега министърът щещ чака отговор с препоръки от Венецианската комисия, за да коригира, евентуално, текстовете.\r\nИзискването да има такъв механизъм е част от препоръки на Европейския съд по правата на човека и част от изискванията в Механизма за сътрудничество и оценка (МСО). В съобщението на Министерство на правосъдието е посочено още, че по време на срещата днес е обсъден и напредъкът на България по този механизъм.   Пред посланиците министър Кирилов акцентирал и върху постановлението на правителството от миналата седмица, с което се създава национален механизъм за постмониторинг в областта на борбата с корупцията и организираната престъпност, съдебната реформа и върховенство на закона. В Съвета за координация и сътрудничество, който е предвидено да осъществява постмониторинга,  ще участват представители на най-високо ниво от изпълнителната, съдебната и законодателната власт, като е гарантирано участието и на гражданския сектор, подчертал министър Кирилов.    „България работи и ще продължи да работи в тясно сътрудничество и в конструктивен диалог с институциите с експертиза в областта на върховенството на правото като ЕК, GRECO, Венецианската комисия и Службата за подкрепа на структурни реформи“, заяви Кирилов.\r\nТой благодарил на посланиците на държавите-членки и на екипите им в ресор „Правосъдие“ за активната работа и подкрепа в изпълнението на препоръките и показателите на  МСО. ", "date": "2019.09.24", "title": "Данаил Кирилов пита Венецианската комисия за препоръки за разследването на \"тримата големи\""}
{"url": "https://www.actualno.com/healthy/kapachki-za-bydeshte-dariha-kuvioz-na-velingradskata-bolnica-news_1378481.html", "text": "      МБАЛ-Велинград се сдоби с транспортен кувьоз, с който в кризисни ситуации да се превозват недоносените бебета. Кувьозът ще бъде използван в спешни случаи не само от велинградската болница, а и от съседните общини, предаде кореспондентът на БГНЕС от Пазарджик.      Апаратурата е закупена с помощта на дарители и на благородната инициатива „Капачки за бъдеще”. Активно в кампанията се включиха и ученици от велинградските училища. Сред тях са и възпитаниците на ИСУ \"Св. св. Кирил и Методий\".   Кувьозът ще бъде използван в спешни случаи от специалистите не само на велинградската болница, а и от всички нуждаещи се и от съседните общини. Кметът на община Велинград д-р Костадин Коев лично изказа благодарността си към ангажираните с тази кампания. ", "date": "2019.09.24", "title": "\"Капачки за бъдеще\" дариха кувьоз на велинградската болница"}
{"url": "https://www.actualno.com/society/skochiha-sreshtu-kaskite-i-knijkite-za-elektricheskite-trotinetki-news_1378423.html", "text": "      Българската асоциация за електромобилност (БАЕМ) се обяви против предложението за каска и свидетелство за управление за електрическите , като  изрази категоричното си несъгласие с част от твърденията на министъра на вътрешните работи , направени по време на петъчния Парламентарен контрол.      Тогава министърът  се обяви за предстоящо въвеждане на регулация за електрическите тротинетки. \"Някои от неговите твърдения като това за наличието на каска и свидетелство за управление противоречат на публикувания за обществено обсъждане проект за изменение на Закона за движение по пътищата и биха забавили сериозно навлизането на електрическите тротинетки като един безопасен, екологичен и удобен персонален транспорт\" се казва в прессъобщение на БАЕМ. От асоциациацията смятат, че изискването за книжка при управление на тротинетка е бюрократична процедура и ще затрудни значително навлизането на този алтернативен транспорт, без да допринесе с нищо за повишаване на безопасността на участниците в движението.   По повод задължението за използване на каски от водачите на тротинетки, от асоциацията обърнаха внимание, че има проучвания, доказващи, че шофьорите се отнасят по-непредпазливо към велосипедисти с каски и това допълнително увеличава риска от произшествия. Освен това изискването за каски ще затрудни навлизането на споделените платформи за електрически тротинетки, при които то на практика е невъзможно да бъде осигурено. БАЕМ препоръчва на водачите да използват  каски, но по тяхно желание. Асоциацията съвместно с няколко други институции и организации вече е започнала разработката на упътвания и курсове за безопасност. Защитниците на тротинетките възразяват и срещу изказването на министъра, че докато бъде приета новата регулация, ще се спазват правилата, съществуващи до този момент и водачите на електрически тротинетки ще подлежат на глоба.\r\n“Обръщаме внимание, че голяма част от водачите на електрически тротинетки са активни шофьори, т.е. по-големият брой тротинетки означава по-малко коли по пътищата. А именно автомобилите отнемат стотици животи годишно само в България и представляват реална опасност за безопасността на участниците в движението. По-малко коли означава по-безопасни улици, което е и целта на МВР. Без да споменаваме всички останали предимства на електрическите тротинетки - нулеви емисии на вредни газове, бързина, удобство и по-голяма градска мобилност” - посочва Владислав Стоицов, председател на Управителния съвет на БАЕМ.   ", "date": "2019.09.24", "title": "Скочиха срещу каските и книжките за електрическите тротинетки"}
{"url": "https://www.actualno.com/society/novinite-naj-vajnoto-za-denja-24-septemvri-news_1378488.html", "text": "      Редакционният екип на ви представя най-важните новини за изминалия ден.       Стотици училища в страната остават без доставка на плод и мляко заради хаос в нормативната наредба, по която са одобрени от Държавен фонд „Земеделие“ доставчици през миналата година, предаде БГНЕС.   След фалита на \"Томас Кук\" загубите за хотелиерите в България възлизат на доста милиони левове. В момента е много важно да следим какво се случва с дъщерните фирми на световната компания, за да не станем жертва на ефекта на доминото и съответно всички туристи, които са пристигнали у нас чрез дъщерните компании на \"Томас Кук\" да бъдат пряко засегнати. 50 се засегнатите фирми у нас, министърът не мисли, че ще се стигне до фалити. Главният прокурор Сотир Цацаров внесе искане Върховният касационен съд да възобнови производството по условно предсрочно освобождаване на Джок Полфрийман и да спре изпълнението на постановеното условно предсрочно освобождаване на осъдения за убийство австралийски гражданин.     Напоследък ставаме свидетели на все по-гръмогласен климатичен „активизъм“. Климатичните стачки, чието лице е шведската ученичка Грета Тунберг, се превърнаха в хит сред учениците по целия свят. Светът гледа към Монте Карло, където се проведе 50-ата сесия на Междуправителствения панел по изменението на климата (IPCC). Утре (25.09.) там ще бъде представен дългоочаквания доклад на ООН, който показва рисковете, пред които са изправени хората и природата в резултат от драматично променящото се състояние на океаните, полярните райони и ледниците.    Освен война на съдия Калпакчиев, който освободи предсрочно убиеца Джок Полфрийман, лидерът на „Атака“ Волен Сидеров обяви на митинг пред Съдебната палата, че се кандидатира за кмет на София, предаде репортер на Actualno.com. \"Свидетели сме на тревожна ситуация в Радиото. То е подложено на атака, която създава условия за противопоставяне на хората в БНР и уронва престижа на една авторитетна медия. А БНР е най-авторитетната медия в България\". Това заявява генералният директор на Българското национално радио (БНР) Светослав Костов в отворено писмо, изпратено до медиите. Грета Тунберг нападна остро световните лидери в речта си преди срещата на високо равнище за климата в Ню Йорк. „Вие искате от нас, младите, да се надяваме. Как смеете!?\" – възкликна силно развълнуваната 16-годишна шведска екоактивистка. Семейството на убития през 2007 г. Андрей Монов ще внесе жалба в прокуратурата срещу предсрочното освобождаване на Джок Полфрийман от затвора. Това каза в интервю за bTV бащата на Андрей – Христо Монов. ", "date": "2019.09.24", "title": "Новините: Най-важното за деня, 24 септември"}
{"url": "https://www.actualno.com/varna/bezplatni-pregledi-za-detskija-rastej-na-26-septemvri-vyv-varna-news_1378486.html", "text": "      За трета поредна година Варненското дружество по детска ендокринология ВАПЕД, Медицински университет – Варна, Университетската болница „Св.Марина” и ДКЦ „Св. Марина” организират  Дни на отворените врати за детския растеж.      Безплатните профилактични прегледи ще се проведат на 26 септември (четврътък) от 9.00 до 11.00 часа в кабинет 304 (3 ет.) в ДКЦ „Св. Марина“ – Варна. При консултациите, стари записани данни за ръста на детето са изключително важни, напомнят от лечебницата.   Прегледите са по повод Седмицата на децата с отклонения в растежа, която се отбелязва по целия свят третата седмица на септември. Целта е навреме да се открият децата с проблемен растеж, да се диагностицира заболяването, което е причина за нисък ръст, както и да се подкрепят семействата на деца със заболявания и синдроми, свързани с него. ", "date": "2019.09.24", "title": "Безплатни прегледи за детския растеж на 26 септември във Варна"}
{"url": "https://www.actualno.com/asia/antalija-vyvejda-edinna-tarifa-za-taksimetrovite-uslugi-news_1378437.html", "text": "      Властите в Анталия планират да въведат единна тарифа за таксиметрови услуги за всички райони на града. Те се надяват, че благодарение на нововъведението, туристите ще ползват по-често таксиметрови услуги за пътуване до магазините, ресторантите и развлекателните центрове.      Кметът на Анталия Мухитин Бьочек заяви, че възнамерява да прекрати практиката да се прилагат различни тарифи за превоз с такси в различни части на града, отбелязва БГНЕС.   Когато турист пътува от летището до Кадрие, това му струва 250 лири (около 40 евро), а за превоз по обратния маршрут трябва да плати 350 лири (55 евро). Тази практика ще бъде прекратена, заяви Бьочек.\r\nГрадоначалникът увери, че единна тарифа за километър превоз ще бъда въведена във всички райони на Анталия в най-скоро време. Подобна „прозрачност” при таксиметровите услуги може да се превърне в стимул за туристите по-често да напускат хотелските сгради и да отидат на шопинг или на разходка из града. Недобросъвестните таксиметрови шофьори ще бъдат глобявани или ще им се отнемат лицензите.   ", "date": "2019.09.24", "title": "Анталия въвежда единна тарифа за таксиметровите услуги "}
{"url": "https://www.actualno.com/europe/korbin-boris-djonsyn-da-podade-ostavka-news_1378379.html", "text": "      Лидерът на опозиционната Лейбъристка партия Джереми Корбин призова министър-председателя Борис Джонсън да подаде оставка и да свика предсрочни избори. Това се случи, след като Върховният съд на Великобритания призна суспендирането на работата на парламента за незаконно.      „Приканвам Борис Джонсън да обмисли позицията си и да стане най-кратко служилият премиер, който някога е имало” обяви Корбин на партийната конференция на лейбъристите и призова лидера на Консервативната партия да проведе избори, за да има страната правителство, „което да уважава демокрацията”.   БГНЕС припомня, че обяви за незаконно решението на британския премиер Борис Джонсън да суспендира парламента за 5 седмици. Малко по-късно стана ясно, че парламентът на Великобритания ще започне работа отново в сряда, 25 септември. ", "date": "2019.09.24", "title": "Корбин: Борис Джонсън да подаде оставка "}
{"url": "https://www.actualno.com/analysis/vashington-ne-puska-ruski-deputati-za-obshtoto-sybranie-na-oon-news_1378443.html", "text": "      Руското външно министерство изрази възмущение, че Съединените щати не издадоха визи на руските парламентаристи, които е трябвало да летят за сесията на Общото събрание на ООН, предаде РИА Новости.      По-рано председателят на комисията по външни работи на  Съвета на федерацията Константин Косачов заяви, че не е получил разрешение и няма да може да дойде в Ню Йорк, както беше планирано. По-късно се появи информация, че още няколко руски депутати не са допуснати в Съединените щати.   „Това е скандален пример за неуважение от страна на Съединените американски щати към членове на ООН, както и за неизпълнение на задълженията си като страна, домакин на световната организация“, коментира говорителят на външното министерство Мария Захарова.\r\nАмериканската страна цитира технически затруднения, а също така упреква руснаците за късното подаване на документи.  \"Това не е така. Документите бяха подадени по времето, посочено от самите американски дипломати. Документите, които бяха предадени за обработка по-рано (няколко месеца преди заминаването), бяха върнати с формулировката \"подадохте ги много рано“. Нещо при тези момчета въобще не работи\", отбеляза Захарова.\r\nТя подчерта, че това е „пореден акт на пренебрегване на правата на суверенните държави и международните организации“.   „Неспособността да изпълним по някакъв начин нашите международни правни задължения ще бъде централната тема на разговора на Лавров с Помпео в Ню Йорк“, заключи тя.    Заместник-посланикът на САЩ беше извикан в руското външно министерство за обяснения, където му бе връчена протестна нота. ", "date": "2019.09.24", "title": "Вашингтон не пуска руски депутати за Общото събрание на ООН "}
{"url": "https://www.actualno.com/sofia/demokratichna-bylgarija-samo-arh-ignatov-moje-da-donese-promjanata-v-sofija-news_1378442.html", "text": "      Ние очакваме софиянци да подкрепят реалния кандидат и това е арх. Борислав Игнатов. Той е единственият човек, който може да донесе и осъществи промяната в София. Това каза съпредседателят на „Демократична България“ Христо Иванов, след като от политическата формация регистрираха листите си за общински съветници, районни кметове и кметове на кметства в общинската избирателна комисия, предаде БГНЕС.      „Промяната в управлението на един град е кандидат за кмет, който може да бъде кмет и може да бъде подкрепен от листа от общински съветници, която е с ясна политическа принадлежност, а не дифузни сборове от всички възможни отпадъци от политическото храносмилане на българската политическа система, които и в момента ни се предлагат“, заяви Иванов. Той коментира, че кандидатурите на Йорданка Фандъкова и Мая Манолова не са алтернатива и избор.   „Хората няма да приемат идеята да избират между Мая Фандъкова и Йорданка Манолова и грешката не е случайна. Това не е избор и това не е алтернатива. Ние очакваме софиянци да подкрепят реалния кандидат и това е арх. Борислав  Игнатов“, посочи още Христо Иванов.\r\nОт своя страна ген. Атанас Атанасов заяви, че трябва да се промени състоянието на София. „Всички очаквания на софиянци са да има промяна. Смятаме, че ние сме промяната“, подчерта той и добави, че опитът да се симулира битка между два коня – Фандъкова и Манолова, които се командват от едно и също място, ще бъде безуспешна.   ", "date": "2019.09.24", "title": "\"Демократична България\": Само арх. Игнатов може да донесе промяната в София"}
{"url": "https://www.actualno.com/society/bhk-s-izjavlenie-za-osvobojdavaneto-na-djok-polfrijman-news_1378448.html", "text": "      Във връзка с многобройните твърдения за роля на Българския хелзинкски комитет за предсрочното освобождаване на лишения от свобода австралийски гражданин Джок Полфрийман през последните дни и уважавайки скръбта на близките на убития през 2007 г. , Българският хелзинкски комитет излязоха с официална позиция, предоставена без редакторска намеса:      1. Във връзка с обвиненията, че БХК защитава  лица, обвинени в престъпления, включително обвинени в убийство: в цялата си история с изключение на един-единствен случай, БХК не е  участвал в наказателни производства на страната на обвиняемите. Когато организацията ни е представлявала страни в такива производства, това е ставало по правило на страната на пострадалите лица. Много такива случаи са добре документирани и лесно проверими.\r\n2. По обвиненията, че лишеният от свобода Джок Полфрийман е бил предсрочно освободен, основавайки се на положително становище на БХК: подаденото становище не е от името на БХК, а от името на г-н Красимир Кънев. В него председателят на БХК, разбира се, е заявил принадлежността си към организацията, но е заявил също така и принадлежността си към няколко други международни правозащитни организации, които тенденциозно не се споменават в публичния дебат. В становището се засяга изключително и само дейността на Българското затворническо сдружение за рехабилитация и на Джок Полфрийман като негов председател. То не коментира поправянето на лишения от свобода — въпрос, по който г-н Кънев не е компетентен да изкаже становище. Подобни становища са честа практика на БХК както в България, така и в чужбина. Конкретно по делото за предсрочното освобождаване на Полфрийман такива становища са дали представители на Българската православна църква и на едно протестантско вероизповедание, но за съжаление българското общество не научи със същия интензитет какво двете духовни лица са споделили в изложенията си.\r\n3. Що се отнася до отправените нападки срещу организацията и лично срещу председателя ѝ Красимир Кънев в сутрешния блок на bTV на 24.09.2019 г. от г-н уважаваме скръбта на семейството и разбираме, че не биха приели за достатъчно никое възмездие за изгубения техен син. Не бихме искали да влизаме в дебат с човек, воден от неутешима скръб, тъй като никой аргумент не би бил валиден пред гнева му.  Но поради високия обществен интерес се налага да коментираме представения от г-н Монов платежен документ за платена такса за регистрацията на Българското затворническо сдружение за рехабилитация като „компромат“ срещу нашата организация. През 2012 г. това сдружение се обърна към нас за помощ. Защитата на правата на лишените от свобода е една от сферите на дейност на БХК и комитетът съдейства за създаването на това сдружение, като плати таксата за регистрацията му. Както стана известно около няколко популярни лица, задържани през последната година, България все още има много работа по отношение правата на лишените от свобода, което осмисля и съществуването на подобна организация. Останалите твърдения по адрес на БХК, отправени в ефира на бТВ, включително тези, свързани със злоупотреба с обезщетенията на наши клиенти и плащане на квартира на Джок Полфрийман не отговарят на истината и това също е лесно доказуемо при интерес.  4. Във връзка с номинирането на Джок Полфрийман за наградата на БХК „Човек на годината“ през 2015 г.:  в публичното съзнание е вменено невярното твърдение, че БХК е номинирал Джок Полфрийман за годишните си награди за правозащитна дейност. Това не отговаря на истината. Номинацията бе направена от австралийска гражданка и засягаше изключително неговата дейност в Българското затворническо сдружение за рехабилитация.  Основната преценка за допустимостта на тези номинации е свързана с конкретната правозащитна дейност на номинираното лице или организация и само в ограничена степен засяга тяхното минало. Въпреки това личната номинация на Джок Полфрийман беше оттеглена от БХК (като инициатор и организатор на наградите “Човек на годината”) и сред номинациите остана само тази на Българското затворническо сдружение за рехабилитация.\r\n5. Изразяваме и своето безпокойство, че решението на Софийски апелативен съд се използва с неприкрита политическа цел — фронтална атака срещу Съюза на съдиите в България, на който председателят на съдебния състав е ръководител. За нея тон даде още в деня на произнасянето на решението, при това без да го прочете, самият главен прокурор на Република България. Той бе последван и от представители на няколко политически сили. Изцяло недопустими са и хулите, обидите и заплахите срещу членовете на съдебния състав, които отиват до там, да засегнат техните семейства. Подобни атаки отиват отвъд допустимото рационално обсъждане и критика на едно съдебно решение и подронват интегритета на съдебната власт в България, налагайки императивите на уличното правосъдие. Озадачени сме от бездействието — в тази тревожна ситуация, на Висшия съдебен съвет, чиято основна роля е именно защитата на независимостта и интегритета на съдебната власт в нашата страна.\" ", "date": "2019.09.24", "title": "БХК с изявление за освобождаването на Джок Полфрийман"}
{"url": "https://www.actualno.com/politics/jotova-bylgarija-e-stabilizirasht-faktor-za-zapadnite-balkani-news_1378428.html", "text": "      Инициативите на НАТО в контекста на съвременните предизвикателства обсъдиха на среща на „Дондуков“ 2 вицепрезидентът Илияна Йотова и председателят на Военния комитет на НАТО сър Стюарт Пийч, съобщиха от прессекретариата на държавния глава.      „Темата сигурност днес има своя специфичен прочит – от точките на конфликти до кризите с миграцията, бежанците и климатичните промени, „Ислямска държава“ и чуждестранните бойци“, отбеляза Илияна Йотова. Вицепрезидентът изтъкна, че като външна граница на ЕС България е важен фактор за сигурността на региона и на цяла Европа. Илияна Йотова отбеляза, че българската държава е успяла да спре негативната тенденция за намаляване на разходите за отбрана.   Вицепрезидентът подчерта ролята на България като стабилизиращ фактор в Западните Балкани, където все още има предизвикателства за регионалната сигурност и стабилност. Пред главен маршал Пийч Илияна Йотова заяви, че за България е от голямо значение финализирането на присъединяването на Република Северна Македония към НАТО. „Очакваме през октомври и покана за членство в ЕС към Албания и Република Северна Македония. Членството на двете страни в структурите на НАТО е силен аргумент в положителна посока“, посочи вицепрезидентът Йотова.\r\nТема на разговора на „Дондуков“ 2 бе и ситуацията в Косово и развитието на диалога между Белград и Прищина.  Илияна Йотова подчерта, че отношенията между ЕС и НАТО трябва да са по-гъвкави и трябва да се избегнат дублиращите функции между Алианса и прохождащата идея за отбранителен съюз.\r\n„Много държим на приемането на пакета на НАТО за Юга, която е от съществено значение за България. Близкият изток и Северна Африка продължават да бъдат нестабилни, само преди три години едва овладяхме Балканския маршрут“, посочи вицепрезидентът Йотова.   Сър Стюарт Пийч заяви, че е необходим осъвременен план за Юга и в момента се работи по създаването му. Главен маршал Пийч представи пред българския вицепрезидент инициативите на НАТО и сътрудничеството на страните членки с държавите от Близкия изток и Африка.    На срещата беше обсъдена и охраната на морските и въздушните граници в региона. Председателят на Военния комитет на НАТО благодари на България за нейния принос като член на Северноатлантическия пакт. ", "date": "2019.09.24", "title": "Йотова: България е стабилизиращ фактор за Западните Балкани"}
{"url": "https://www.actualno.com/analysis/ekologichen-totalitarizym-koj-pecheli-ot-tova-news_1378399.html", "text": "             Климатичните протести станаха сцена на която можете да видите своеобразен протест и срещу капитализма. В центъра на народния гняв попада вечно експлоатиращия и цапащ човек, с цветущи лозунги като „Capitalism is the Crisis“ и „Capitalism is killing the Planet“. Трудно е да си помислим как тези хора биха осъществили протестите си без стоките и услугите, създадени и предлагани в условията на сегашната капиталистическа система. Няма как да изброим всички послания, които се чуват на климатичните стачки, но едно от основните искания е светът да премине към въглеродно неутрална икономика.\r\nВъглеродният неутралитет е толкова актуален, че е заложен и в редица официални документи, приети от Европейската комисия. Тези документи в областта на климата и енергетиката не само чертаят приоритети, но включват и разпределянето на значителен по размери публичен финансов ресурс, предназначен за постигането на въпросния неутралитет. Но запитват ли се протестиращите дали това въобще е възможно? Отговорът на този въпрос е много по-комплексен, не е еднозначен и вероятно все още не може да бъде даден.   Увеличаването на въглеродните емисии от човешката дейност е пряко свързано с икономическия просперитет. Благодарение на този просперитет днес все повече хора имат достъп до електричество, отопление, здравеопазване, медицински услуги и т.н. От началото на индустриалната революция средната продължителност на живота продължава да расте. Достъпът до енергия лежи в основата на успехите на нашата цивилизация. Разбира се, източниците на енергия имат различен емисионен профил. Някои от тях като въглищата отделят повече вредни емисии, отколкото други. Решението не е да се отказваме тотално от използването на един или друг енергоизточник, както призовават повечето екологични организации. Разумното решение е да се работи в посока усъвършенстване на технологиите, така че да се подобрят емисионните характеристики на енергоизточниците.  Всъщност при въглищните централи този проблем е адресиран чрез сероочистващите инсталации, където нивото на очистване на серните оксиди (SO) е над 94%. Радикалният отказ от енергия, към който призовават не би помогнал за по-добрия живот на планетата, напротив, този отказ би върнал назад в развитието нашата цивилизация. Правилните решения би трябвало да включват мерки за подобряване екологичния профил на технологиите, използващи фосилни горива, а не тотално отказване от тях. Защото все още не сме открили нещо „по-чисто“, което да ги замести напълно. За сметка на това пък технологиите стават все по-чисти.\r\nНо да се върнем на въглеродния диоксид, който бива сочен за ултимативното зло. За последните 150 години концентрациите на въглеродния диоксид CO2 в атмосферата действително се увеличават. Но дали това е единствената причина за назряващата ? Водните пари например съставляват 95% от цялото количество парникови газове, докато въглеродния диоксид има дял от скромните 4%. Само 3,4% от тези 4% въглеродни емисии са в резултат от човешката дейност. Въпреки това се заформя една идеологическа рамка по отношение на въглеродния диоксит, емитиран от човешката дейност, а всеки, който не се вписва в нея, бива нарочен за скептик. Хипотезата за предизвиканата от човека климатична криза гали ухото, защото дава лесен отговор на комплексен въпрос. Трябва да се отбележи, че множество фактори влияят върху изменението на климата. Доста от тях като циклите на Миланкович, соларната активност, вулканичната активност и тектоничните размествания, не са свързани с човешката намеса.        Но кои печелят от климатичните стачки и призивите за действие? Това са политическите елити. Обикновено действието „срещу промените в климата“ в този случай означава харченето на пари. От няколко десетилетия дадени политически елити търсят точно тази обществена легитимация, за да защитят идеите си за огромните публични разходи, предназначени за „борбата с климата“. Мобилизацията на такъв значителен финансов ресурс съвсем естествено би повдигнала въпроси и критика от цялото общество. Но когато на преден план каузата бива защитавана от ученици, които скандират, че на \"Планетата не ѝ остава много време\", психологическият ефект върху обикновения човек придобива съвсем друго измерение. По този начин политическият елит съзрява отлична възможност в глобалния климатичен алармизъм.\r\nТака например в САЩ Демократическата партия лансира плана за „Нова зелена сделка“ (Green New Deal), който трябва да „поправи“ климатичните бедствия. Оценките за цената на този план варират между 10 и 93 трилиона долара в следващите 10 години. Докато в САЩ тази идея няма как да бъде реализирана, поне докато президент е Доналд Тръмп, то в Европа идеите за „зелена сделка“ са официално документирани в различни планове, пакети от мерки и директиви в областта на климата, екологията и енергетиката. Общото между всички тези планове за спасението на климата е, че те лежат върху хипотезата за изключителното антропогенно действие върху климатичните промени. „Причинено от човека – поправено от човека“ може би систематизира най-добре посланието на „Спасителните планове“.\r\nВ лицето на климатичния активизъм политическите елити виждат перфектна възможност за увеличаване контрола върху все повече отрасли на стопанския живот. А единственият факт, по който може да има някакъв консенсус засега, е, че климатът на Земята постоянно се променя. Това е негово основно свойство. Човек, като интегрална част от живота на тази Планета, е способен да влияе на околната среда. Нашите действия я изменят ежедневно, в една или друга посока. Едностранното представяне на човешката дейност като изключително лоша, дори унищожителна, е неправилен подход и няма да покаже пътя към разрешаването на реалните екологични проблеми.\r\nНека не пропускаме фактът, че някои страни замърсяват много повече от други, но протестния гняв учудващо не е насочен към тях. По този начин се създава двоен морал по отношение на истинските замърсители. Моралните противоречия на екологичните движения не се изчерпват с това.  Екологичният тоталитаризъм не зачита индивидуалната свобода. Не зачита мнение, различно от определеното за „консенсус“. Затова поддръжниците на зелената идея призовават към все по-голям правителствен контрол върху процесите в икономиката. А това рано или късно ще деформира цялата икономическа система. Първите признаци вече са налице. ", "date": "2019.09.24", "title": "Екологичен тоталитаризъм - кой печели от това?"}
{"url": "https://www.actualno.com/crime/razbiha-kanal-za-nelegalni-migranti-ot-gyrcija-prez-bylgarija-news_1378398.html", "text": "      На 17 септември при рутинна проверка на пътя е била задържана група за трафик на нелегални мигранти от Гъция през България, съобщиха от МВР.      Граничари от Ивайловград се опитали да спрат три автомобила в района на местността Колибаря за проверка. Те не спрели. Последвала гонка, в която се включили и полицаи от града. В резултат една от колите катастрофирала. В нея били петима български граждани  на възраст между 24 и 36 години.   От МВР съобщават, че освен българите, в автомобилите  са открити и 16 чужденци без документи  за самоличност, представящи се за граждани на Афганистан. Всички те били  задържани и отведени в ареста в Ивайловград.\r\nВ хода на продължилото разследване, в което са се включили и полицаи от Смолян и Хасково, е задържан и организаторът  на канала – 25- годишен афганистански гражданин, живеещ в София. Заедно с него са били арестувани и още двама незаконно пребиваващи афганистанци.  Разследването ръководи районната прокуратура в Ивайловград. Срещу българите, превозвали мигрантите, са образувани три бързи производства за трафик на чужди граждани по чл.281, ал.2 от НК. Грози ги наказание до пет години затвор и глоба от три хиляди до десет хиляди лева., а  срещу афганистанците - 8 бързи производства по чл.279 от НК - с лишаване от свобода до пет години затвор и глоба от сто до триста лева.\r\nСпоред първоначалните данни се касае за организиран  канал за превеждане на нелегални мигранти през границата на страната към страни от Западна Европа.  Работата по случая продължава.    ", "date": "2019.09.24", "title": "Разбиха канал за нелегални мигранти от Гърция през България"}
{"url": "https://www.actualno.com/plovdiv/do-kraja-na-godinata-otkrivat-pyrvija-obshtinski-mnogoetajen-parking-v-plovdiv-snimki-news_1378459.html", "text": "      По план върви изграждането на първия общински многоетажен паркинг в Пловдив, който се намира в район „Западен“. Очаква се той да е готов до края на ноември, като вероятно ще може да се ползва още в края на тази година. В това увери лично кметът на Пловдив инж. Иван Тотев, който инспектира работите на обекта заедно с кмета на района Димитър Колев.       Паркингът, който се намира на ъгъла на улиците „Орфей“ и „Звезда“, ще е за 150 автомобила. Те ще са разположени на общо 3 нива, а приземният етаж е запазен за търговски обекти, разделен на три парцела от 350, 400 и 450 квадратни метра. Стойността на обекта е 3,4 милиона лева с ДДС.   Съоръжението ще бъде изцяло автоматизирано, като за целта ще бъде оборудвано с бариери и автомат за самотаксуване. Обектът ще бъде охраняван с общо 60 камери, предвидени са и паркоместа за хора с увреждания. Предвижда се местата да бъдат отпускани срещу наем от 50 лева месечно, но това тепърва ще бъде подложено на гласуване в общинския съвет след изборите. „Това е начинът за справяне на проблемите с паркирането. През този мандат за пръв път община Пловдив изготви стратегия за изграждане на многоетажни паркинги, като това е първият такъв, който е много напреднал. Очакваме тази седмица да излезе съгласуването на проекта и за паркинга на мястото на бившата сграда на ТЕЛК, така че веднага след това започваме и там“, заяви кметът на Пловдив инж. Иван Тотев, като уточни, че има терени за подобни съоръжения в районите „Тракия“ и „Централен“.     Той отново подчерта, че това на практика е единственият начин за справяне с проблема с автомобилите, като припомни, че според данните в Пловдив има 200 000 моторни превозни средства, като 150 000 от тях са леки коли, които всяка година се увеличават. „Ние не можем да продължаваме да отнемаме зелени пространства за изграждане на паркоместа, а вместо това трябва да изпълняваме стратегията за малко по-мащабни инвестиции, които имат и социална функция“, категоричен бе инж. Иван Тотев. През последните години в район „Западен“ бяха открити няколко големи паркинга, част от които са върху терени, на които преди имаше гаражи. „Изключително съм благодарен на хората, които в огромната си част сами премахнаха старите гаражни клетки. От общо 400 такива, 350 бяха премахнати доброволно от собствениците. Ние продължаваме да изграждаме нови паркинги, като само след дни ще открием един такъв на улица „Ружа“, който е за 50 автомобила“, заяви от своя страна кметът на района Димитър Колев. Той уточни, че има готовност да се започнат подобни проекти на булевард „Копривщица“, както и на улица „Бряст“ край медицинските общежития, където често има спорове за места между студенти. ", "date": "2019.09.24", "title": "До края на годината откриват първия общински многоетажен паркинг в Пловдив (СНИМКИ)"}
{"url": "https://www.actualno.com/velikotarnovo/nad-120-mln-lv-sa-vlojeni-vyv-veliko-tyrnovo-za-4-godini-otchita-kmetyt-panov-news_1378476.html", "text": "      Над 120 млн. лв. са инвестирани в подобряване на градската среда и инфраструктурата на Велико Търново за последните 4 години. Такава мащабна промяна старата столица не е преживявала от 80-те години на миналия век, когато се оформя съвременния облик с проектите за 800 г. от въстанието на Асен и Петър, каза на среща с журналисти на финала на втория си мандат кметът Даниел Панов, цитиран от в. .      Само по Оперативна програма \"Региони в растеж\" договорът е за 43 млн. лв. Усвоени са средствата за 38 улици и площади в Стария град, за Западната промишлена зона. \"Вложихме 8.6 млн.лв. за образователна инфраструктура- детски градини, училища. Предстои реализацията на проекта за интегрирания градски транспорт на стойност близо 12 млн.лв. По него градът ще има кръгови кръстовища, надлези, подходи към спирките на обществения транспорт, буферни паркинги за туристите и екологични автобуси.   През 2020 г. започва строителството на многофункционалната конгресна зала и експоцентъра с над 1500 места в Старото военно училище, за която има осигурено финансиране. На територията задължително трябва да има военен и етнографски музеи, библиотека, 2100 паркоместа. По този начин развиваме и най-големият ни отрасъл - туризма. Над 47% от БВП на Велико Търново е свързан с туризма. Имаме разработени проекти за още около 7.5 млн.лв. в социалната инфраструктура\", изброи Даниел Панов.\r\nТой сподели, че тръгва към трети мандат с каузата Велико Търново.\"Най-важното е, че моят екип работи, променя Велико Търново към по-добро място за живеене, към по-добро място за отглеждане на нашите деца. Проектите, които предстоят ще променят още повече визията на старопрестолния град - историческата и духовна столица на България. Създаваме условия за всички тези, които вече предпочитат Велико Търново и да се върнат от други страни, да живеят и работят в нашия град\", каза Панов.  Той благодари на търновци за градивните критики и сподели, че винаги ги вземал под внимание. \"Работата на кмета не е да бъде в кабинета, а да е в кварталите, по улиците, на терен. Винаги съм комуникирал с гражданите, включително за дребните проблеми, които са важни за хората. В града и общината през първия ми мандат се говореше за дупки, за лоши улици, запушени квартали, говореше се за лоша образователна инфраструктура, паркова среда, детски площадки. Смятам, че всичко това успяхме с много труд и постоянство да го свършим\", отчете той. Парковете са ремонтирани, почти цялата образователна инфраструктура е обновена.\r\n\"Изискванията на гражданите в последните няколко години вече се фокусираха в други посоки – в жилищните квартали\", каза Панов. Той информира, че преди три месеца е стартирало планиране в кв. \"Колю Фичето\". \"В квартала има 8 зони, проучени и заснети са три от тях. Над 220 паркоместа могат да бъдат организирани в услуга на живущите там. Остават други 5 зони и се надявам да излязат още повече места. Имаме визия да се направи и паркинг, но всичко това е въпрос на планиране и време\", допълни Панов.   Той припомни, че дейностите са започнали още през 2015 г. с междублоковите пространства в кв. \"Бузлуджа\", а на следващата година и в кв. \"Чолаковци\". \"Повече от половината квартал е обновен - улици, осветление, градска среда, но най-важното е, че детската градина, строена преди 40 години, в момента има нова визия. Имаме и повече деца тази година, заради добрата инфраструктура\", посочи кметът. Допълни, че е ремонтирано и СУ \"Владимир Комаров\", за което има идея да придобие иновативен статут и предстои кандидатстване по програми.    \"Има два частни инвестиционни проекта, входирани миналата седмица в общината. Единият е за многоетажен паркинг, вече има инвеститори, които инвестират в този тип услуга. Няма град в България, който да няма проблем с паркирането\", посочи Панов.\r\nТой е категоричен, че за да се случи една успешна промяна трябват много усилия и труд – не само на администрацията, но трябва да има и гражданска активност, което в последните няколко години вече се случва.\r\n\"Всеки търновец има отношение към промяната на жилищния си квартал, стария град, училището или градината на своето дете. Разглеждали сме предложенията и жалбите като приоритетна форма, която трябва да се реши. Работата трябва да е последователна\", анализира Панов. ", "date": "2019.09.24", "title": "Над 120 млн. лв. са вложени във Велико Търново за 4 години, отчита кметът Панов"}
{"url": "https://www.actualno.com/politics/zapadnite-balkani-fokus-na-sreshtata-s-naj-visshija-voenen-na-nato-news_1378475.html", "text": "      \"Обсъдихме сигурността на Западните Балкани, където \". Това съобщи председателят на Военния комитет на НАТО главен маршал от авиацията сър Стюарт Пийч след срещата си в Министерството на отбраната с началника на отбраната ген. Андрей Боцев и зам.-министъра на отбраната Атанас Запрянов. \"Чрез вашия принос към силите на НАТО в Косово, чрез подкрепата ви на операцията на ЕС в Босна и Херцеговина, вие подпомагате евроатлантическата интеграция на Западните Балкани\", изтъкна той и изказа благодарност.      България дава принос към споделената съзна сигурност в много различни направления, отбеляза гостът. \"В НАТО приветстваме вашите усилия да модернизирате въоръжените си сили. Също така, в НАТО и лично аз, високо оценяваме приноса на България към мисиите и операциите на НАТО. Българските въоръжени сили играят стратегическа роля в Черноморския регион, където осигуряват кораби за дейностите по патрулиране на НАТО. Давате важен принос и с участие на вашите въоръжени сили в мисиите на НАТО в Афганистан и Ирак, както и в по-близкия регион на Косово и ние високо ценим този принос\", заяви главен маршал Стюарт Пийч.\r\nТой заяви, че НАТО усъвършенства отбраната си срещу хибридни и кибер-заплахи, че в Алианса са решени да бъдат начело на технологичните промени и че засилват борбата с тероризма.   \"Същността на НАТО продължава да бъде обвързаният с желязна клетва член 5 от северно-атлантическия договор. Този ангажимент към колективната отбрана, според който атака срещу един от съюзниците е атака срещу всички продължава да бъде от най-високо значение\", увери председателят на Военния комитет на Алианса.   Гостът изказа благодарност на народа на България „за трайната подкрепа към Алианса“ и добави: \"В отговор, ние чрез Алианса осигуряваме колективна сигурност\". Той впечатли и с поздравление на български език: „Благодаря ви за топлото посрещане в тази красива страна. Очаквам с нетърпение да се върна отново тук“, каза той.\r\nНачалникът на отбраната ген. Андрей Боцев обобщи след срещата, че са дискутирали променената стратегическа среда на сигурност и предизвикателствата, които се очертават от Изток и от Юг и уточни, че „те поставят нови и по-високи изисквания към изграждането на отбранителните способности и на НАТО“.    „ , както беше подчертано вчера и на проведената среща с премиера – Алиансът не трябва да оттегля вниманието си от този регион“, заяви ген. Боцев. Той отбеляза и че Черно море също има стратегическа значимост за България и НАТО. „Адаптираното предно присъствие в Черноморския регион заедно с другите дейности на Съюза на Източното, и на Югоизточното направление, значително допринасят за сигурността в региона“, заяви началникът на отбраната. Той подчерта, че България разчита на тази съюзна подкрепа и полага усилия за активно участие в тези дейности.\r\nСред въпросите, обсъдени с председателя на Военния комитет на НАТО е и реализирането на инициативата за готовност на НАТО, приета през 2018 г., посочи още ген. Боцев. „Една от произтичащите от нея задачи на съюзниците е промяна на културата на готовност за адекватна реакция при бързо изменяща се среда за сигурност“, отбеляза той.\r\nПо думите му „обществото трябва да е наясно, че за постигане и поддържане на висока готовност на силите, съгласно поставеното ниво на амбиция е необходимо и допълнително финансиране“, подчерта началникът на отбраната.   Той изтъкна сключения договор със САЩ придобиване на нови изтребители F16, блок 70 и увери, че това ще даде нова перспектива за развитие на нашите военно-въздушни сили. По думите му положително се развиват и проектите за придобиване на нова бойна машина на сухопътни войски и нов многофункционален модулен патрулен кораб за военно-морските сили. „След закупуването и усвояването на новата техника ще бъдем в състояние да обмислим увеличаване нашия принос към силите на НАТО с много висока степен на готовност“, увери ген. Боцев.\r\nДо края на април 2020 г. следва да приключи стратегическия преглед на системата за защита на националната сигурност и стратегическия преглед на отбраната – резултатите от тях ще бъдат базата за разработване на нова програма за развитие на отбранителните способности на въоръжените сили с хоризонт 2032 г. и нов план за развитие на въоръжените сили 2026 година, съобщи още началникът на отбраната. „По този начин ще бъдат осигурявани необходимата нормативна база за дългосрочно реализиране на националните приоритети, съобразени с тези на НАТО и ЕС“, добави той.   „ “, подчерта зам.-министърът на отбраната Атанас Запрянов. „В сложната геополитическа ситуация в която се намираме планирането и провеждането на отбранителната политика трябва да се базира на солидна  военна оценка и предложение“, каза той, изтъквайки важността на посещението на най-висшия военен на НАТО в България в момент, в който извършваме стратегически преглед на отбраната. „Много важно е да го запознаем с нашите намерения, с приоритетите в нашата политика и да чуем неговата оценка“, уточни Запрянов. Той съобщи, че по  указания на военния министър Каракачанов е запознал госта с приоритетите на нашата вътрешна отбранителна политика. „Намираме се в период на завършване на изпълнението на Програма 2020 и в подготовка на Програма 2032. Информирах го, че изпълнението на целите за способностите за колективната отбрана на НАТО е приоритет за нашата отбранителна политика“, каза зам.-министърът. Той каза още, че е посочил пред началника на Военния комитет на НАТО, че за българската армия и въоръжените ни сили и ма три ключови области – бюджет за отбрана от 2% от БВП, какъвто дял да продължи да бъде поддържан; модернизация, защото не може да изграждаме модерни способности без превъоръжаване със съвременно оръжие и финализиране на договора за кораби за военно-морските сили и за машини за сухопътните.\r\nТой увери, че след тези проекти, с други в областта на въздушната отбрана и другите родове войски.\r\nЗам.-министър Запрянов съобщи още, че е  запознал председателя на Военния комитет на НАТО и с политиката в областта на личния състав и справянето с недостига на кадри. „Подчертах, че България остава ангажирана към операциите на Алианса“, съобщи още Запрянов. ", "date": "2019.09.24", "title": "Западните Балкани – фокус на срещата с най-висшия военен на НАТО"}
{"url": "https://www.actualno.com/curious/red-bull-dance-your-style-bulgaria-kvalifikaciiplovdiv-premina-izpylnen-s-energija-i-pozitivni-emocii-news_1378396.html", "text": "      Световните танцови серии на Red Bull – се състояха за първи път в Пловдив изминалата събота. Събитието премина изпълнено с много положителни емоции и заряд от енергия, която ще имате възможност да усетите повторно на 05.10. 2019 г. в Мusic Jam, където ще се състои Националният Финал на танцовото състезание!       Публиката избра Мартин Асев за победител, а Мартин Димитров,  Райна Главушанова и Алекс Агостини заеха 2-ро, 3-то и 4-то място. Финалистите продължават към Националния Финал, където ще се включат и още 12 имена като Елена Коларова, Реми Тоин, Владимир Груев, Мария Буюклиева и други. Кралят/кралицата на българския дансинг, спечелил в Music Jam, заминава директно за Париж, където 5 дни ще има възможността да присъства на поредица от уъркшопи и танцови представления, както и да представи България на световния кръг на  Red Bull Dance Your Style. Финалът в София ще завърши с , които ще поддържат танцувалното настроение до сутрешните часове.   Red Bull Dance Your Style e световна поредица от танцови събития, които се провеждат в повече от 60 държави. Форматът е отворена \"battle\" концепция. Участниците са един срещу друг в 1vs1 съревнование, а музиката е в тайна до момента, в който те излязат на сцената.\r\nПовече информация можете да намерите на страницата на , както и на в Instagram. ", "date": "2019.09.24", "title": "Red Bull Dance Your Style Bulgaria – Квалификации/Пловдив премина изпълнен с енергия и позитивни емоции!  "}
{"url": "https://www.actualno.com/society/inspektoratyt-kym-vss-shte-proverjava-predsrochnoto-osvobojdavane-na-polfrijman-news_1378446.html", "text": "      Инспекторатът към ВСС ще направи проверка по сигнал на Национален младежки комитет на Политическа партия ВМРО-БНД за условното предсрочно освобождаване на австралийския гражданин Джок Полфрийман, съобщиха от ВСС.      В позиция на съвета се казва, че в Съдийската колегия на Висшия съдебен съвет е постъпил сигнал от Национален младежки комитет на Политическа партия ВМРО-БНД, изказвания на представители на политически партии, академичната общност, граждани и медийни публикации, относими по въззивното наказателно частно дело за условното предсрочно освобождаване на австралийския гражданин Джок Полфрийман.   Съдийската колегия на Висшия съдебен съвет изразява своето безпокойство от ескалиращото обществено напрежение през последните дни, по повод съдебния акт, постановен от въззивен състав на Апелативен съд – София, за условното предсрочно освобождаване на австралийския гражданин Джок Полфрийман. Ние сме съпричастни към болката и страданията на близките на Андрей Монов, като споделяме тяхното усещане за нарушен баланс между правото и справедливостта, се казва в позицията на ВСС.\r\nПравомощията и функциите на Висшия съдебен съвет обаче са прогласени в Конституцията на Република България и в Закона за съдебната власт. В съответствие с разпоредбата на чл. 16 от ЗСВ, Висшият съдебен съвет е административен орган, който не се намесва в правораздавателната дейност и не може да обсъжда, контролира или ревизира съдебни актове. Съгласно чл. 119 от Конституцията на Република България правораздаването се осъществява от Върховния касационен съд, Върховния административен съд, апелативни, окръжни, военни и районни съдилища, като при противоречива или неправилна практика по тълкуването и прилагането на закона се приема тълкувателно решение от Върховния касационен съд, който упражнява върховен надзор за точното и еднакво приложение на законите от всички съдилища.  По отношение на твърденията за нарушена независимост и безпристрастност на магистратите от съдебния състав, и за постановен от тях съдебен акт под натиск, както и за уронване на престижа на съдебната власт с посоченото определение, Съдийската колегия на ВСС предоставя получения сигнал от Националния младежки комитет на Политическа партия ВМРО-БНД, за извършване на надлежна проверка, на основание чл. 175к, ал. 3 и ал. 4 на ЗСВ, от компетентния орган - Инспектората към ВСС, заявяват още от ВСС. ", "date": "2019.09.24", "title": "Инспекторатът към ВСС ще проверява предсрочното освобождаване на Полфрийман"}
{"url": "https://www.actualno.com/asenovgrad/pp-zeleno-dvijenie-izdigna-damjan-borisov-za-kandidat-kmet-na-asenovgrad-news_1378205.html", "text": "       Първото ново лице сред досегашните познати, официално регистрирано в Общинската избирателна комисия за тазгодишните избори за кмет и общински съветници в Асеновград, е Дамян Борисов. Той е подкрепен от ПП „Зелено движение”, която е част от Коалиция „Демократична България – обединение”, и се изправя в изборната битка редом до вече познатите имена на кандидати от предишния местен вот в града.      \"Много би ми се искало по време на тази кампания да говорим и обсъждаме, ако не модернистични, то модерни урбанистични концепции – за града, като пространство и за града, като функция. Ситуацията обаче налага никак немалко унизително да говорим за базови проблеми, свързани с ежедневното усещане за комфорт и сигурност в градската среда и в населените места на общината. Искам с акцент да отбележа, че независимо кой ще бъде кметът следващия мандат, той ще трябва да се съобразява с рестриктивните бюджетни възможности на общината, които съвпадат с прехода към новия програмен период на европейското финансиране.   Сумата, която общината трябва да плати следващата (2020) година за главници и лихви по взетите през последните осем години заеми, е близо 6 000 000 лева. Този разход ще се отрази осезаемо на поне две бюджетни години от мандата. Казвам това не за друго, а за да си дадем всички сметка, че кметът, а и политическото представителство на общината въобще, ще бъде лишен от възможност за амбициозните политики, от които безспорно се нуждаят градът и населените места. В този смисъл е важна максималната ефективност и ефикасност – при бюджетните възможности на общината – на публичните разходи, с акцент върху средата в града и населените места\", обясни за кандидатът.\r\nПрез мандат 2011 г. - 2015 г. Дамян Борисов бе общински съветник от БСП. След почти двугодишно участие в управлението той напусна Общинския съвет на града с мотив, че липсва адекватна комуникация между него и членове на партията. През 2015 г. - 2019 г. той отново влезе в местния парламент, но като представител на \"Зелените\". Около година по-късно си подаде оставката и отстъпи позицията си на общински съветник на следващия в листата.  Борисов е доктор на историческите науки, а до себе си има дама, която го е дарила с две деца - момче и момиче. На 41 г. е, като е започнал да се занимавам по-ангажирано с политика, когато е бил 29-годишен. \"Дали е малко, или много, дали съм започнал рано, или не – въпрос на гледна точка, повлияна от усещането за динамика във всеки един „собствен” живот… Въпреки че политиката неизменно е присъствала и присъства в живота ми, най-важните за мен неща са извън нея – семейството ми и професията\", казва той.\r\nДамян Борисов е университетски преподавател по история, като специалността и интересите му са свързани с история на българското и балканските общества в Османската империя. Той е познат на асеновградчани и с това, че като част от \"Зелените\" през 2016 г. заедно с колегите му даряваха за благотворителност месечните си възнаграждения на .     ", "date": "2019.09.24", "title": "ПП \"Зелено движение\" издигна Дамян Борисов за кандидат-кмет на Асеновград"}
{"url": "https://www.actualno.com/curious/demi-mur-ashtyn-me-karashe-da-pravim-trojki-news_1378333.html", "text": "             Aктриcaтa рaзкривa, чe пo врeмe нa oceмгoдишния cи брaк c Къчър, тoй ѝ изнeвeрил двa пъти и я принуждaвaл дa прaвят трoйки.   Aштън, кoйтo e c 15 гoдини пo-млaд oт Дeми Мур, пocтoяннo търceл нaчин дa рaзнooбрaзи ceкcуaлния им живoт, пишe друг бритaнcки eжeднeвник.\r\nДвaмaтa зaпoчвaт връзкaтa cи прeз 2003 г., a cкoрo cлeд тoвa ги cпoлeтявa нeщacтиe – Дeми Мур прaви cпoнтaнeн aбoрт, нo ocтaвaт зaeднo и прoдължaвaт нaпрeд. Прeз 2005 г. ce жeнят. Тoгaвa aктриcaтa ce пoдлaгa нa лeчeниe и e рeшeнa дa дaри млaдия cи любим c дeтe. Зa cъжaлeниe тoвa нe ce cлучвa.      кaзвa Мур.       Aктриcaтa oбaчe, ce рaзкaйвa зa тoвa и нaричa дeйcтвиятa cи „грeшкa”, a пo-къcнo рaзбирa, чe въпрeки уcилиятa ѝ Aштън ѝ e изнeвeрил c 21-гoдишнaтa Бритни Джoунc, кoятo пo-къcнo рaзкaзвa, чe Aштън бил “cтрaхoтeн любoвник”.\r\nМур рaзбирa зa изнeвярaтa oт кoрицaтa нa cпиcaниe Stаr прeз 2010 г.\r\nБритни cрeщнaлa Aштън пo врeмe нa пaрти зa рoждeния дeн нa дъщeрятa нa – Румър Уилиc. Пocлe му изпрaщaлa cъoбщeния c прeдлoжeния кoгa и къдe дa ce cрeщнaт, нo тoй бил иcтинcки пaрaнoид и мнoгo ce cтрaхувaл дa нe бъдe хвaнaт, зaтoвa ce cрeщaли тaйнo и нe cи пишeли.         В крaя нa 2011 г. Дeми и Aштън ce рaздeлят и ce рaзвeждaт двe гoдини пo-къcнo.\r\nВ книгaтa нa Дeми Мур, кoятo излизa нa 24 ceптeмври ce гoвoри зa мнoгo лични нeщa.\r\nПo думитe ѝ, бил чoвeкът, кoйтo я пoдтикнaл дa ce върнe към aлкoхoлa cлeд 20 гoдини въздържaтeлcтвo. Пo врeмe нa пoчивкa в Мeкcикo тoй кoмeнтирaл: „Нe миcля, чe aлкoхoлизмът e нeщo иcтинcкo“ дoкaтo държaл чaшa c винo. Дeми cи oтвoрилa eднa бирa, зa дa му ce хaрeca и зa дa му дoкaжe, чe мoжe дa ce влaдee. Cлeд aбoртa тя зaпoчнaлa oтнoвo дa пуши и дa пиe oгрoмнo кoличecтвa aлкoхoл.\r\nПиeлa тoлкoвa мнoгo, чe в eдин oт cлучaитe припaднaлa във вaнaтa и билo цялo чудo, чe нe умрялa тaм, рaзкaзвa в книгaтa cи aктриcaтa. ", "date": "2019.09.24", "title": "Деми Мур: Аштън ме караше да правим тройки"}
{"url": "https://www.actualno.com/education/stotici-uchilishta-ostavat-bez-plod-i-mljako-zaradi-haos-v-naredba-news_1378349.html", "text": "      Стотици училища в страната остават без доставка на плод и мляко заради хаос в нормативната наредба, по която са одобрени от Държавен фонд „Земеделие“ през миналата година,  предаде БГНЕС.      Развитието на казуса представи на пресконференция един от управителите на фирмата доставчик Милена Рашева заедно със свои колеги.   Одобрените през 2018 г. заявители са категорични, че виновни за хаоса са от фонд “Земеделие“. Заради бездействието по проблема, те поискаха оставките на земеделския министър Десислава Танева, нейния заместник Чавдар Маринов и изпълнителния директор на фонда Васил Грудев.\r\nСпоред фирмите доставчици и се чака отговорът на Върховния административен съд. Собствениците на фирмите недоволстват, че от август месец задават въпроси от отговорните институции, но не получават отговори.  Милена Рашева разказа подробно развоя на дебата с Фонд „Земеделие“. Производителят посочи, че има сключен договор за 3 години за доставка. На 17 септември Рашева разпраща до директорите писмо, при което научава, че през август е направен конкурс за нови доставчици. Самата тя няма отговор какво налага Фонд „Земеделие“ да прави нови конкурси. В момента докато се разглежда спорът, нейната фирма е в застой и не доставя продукти.\r\nПо казуса от Фонд „Земеделие“ заявяват, че развитие по случая може да има след като се произнесе 5-членният състав на ВАС. ", "date": "2019.09.24", "title": "Стотици училища остават без плод и мляко заради хаос в наредба"}
{"url": "https://www.actualno.com/society/otkriha-ognishte-na-afrikanska-chuma-v-momchilgrad-news_1378403.html", "text": "      Първично огнище на болестта по свинете е констатирано в Момчилград, съобщиха от пресцентъра на Областната администрация в Кърджали.      Заразен е бил животновъден обект тип „лично стопанство“, в което са отглеждани 10 прасета. Става дума за изгорялата преди седмица частна ферма в Момчилград. Пет от прасетата, умъртвени при пожара, са дали положителна проба за чумата. Областната епизоотична комисия се събра на заседание, за да набележи м , съобщава БГНЕС.   Определена е 3-километрова предпазна зона около огнището, в която влизат Момчилград и селата Багрянка, Седлари, Соколино и Върхари, както и 10-километров периметър за наблюдение, която обхваща около 50 населени места в три общини – Кърджали, Момчилград и Джебел.\r\nВсички домашни прасета в Момчилград са евтаназирани след установяване на огнището, докладваха от Областната дирекция по безопасност на храните. Забранява се търговията и транспортирането на домашни свине.  Ловните дружинки в района не са откривали мъртви прасета при отстрел, обход или заловени в капани. От областното пътно управление дезинфекцират редовно местата за отдих и кошовете за смет, както и основните пътни артерии от републиканската пътна мрежа. Екипите на Регионалната дирекция по горите претърсват горските масиви.\r\nЕпизоотичната комисия реши да бъде извършено ново преброяване на свините в личните дворове на територията на област Кърджали. При предишното преброяване животните бяха 210.   Службите на Българската агенция по безопасност на храните ще организират редовни клинични прегледи в личните стопанства с цел превенция на чумата по свинете.     ", "date": "2019.09.24", "title": "Откриха огнище на африканска чума в Момчилград "}
{"url": "https://www.actualno.com/pleven/tridnevna-kryvodaritelska-akcija-zapochna-dnes-v-pleven-news_1378388.html", "text": "      Районният център по трансфузионна хематология /РЦТХ/ и ОС на БЧК в Плевен започнаха днес, 24 септември, акция за безвъзмездно кръводаряване. Тя е под надслов „Дарете кръв за пострадали при ПТП“ и ще продължи три дена, съобщиха от Червения кръст.      „Всеки път, когато даряваш кръв, подаряваш живот. Ако се чувствате здрави и сте между 18 и 65 години, ако можете да отделите около 30 минути от времето си и искате да дарите кръв, може да го направите в РЦТХ – Плевен на бул. „Русе“ 36 от 7,30 ч. до 18,00 ч.“, призовават организаторите на акцията. ", "date": "2019.09.24", "title": "Тридневна кръводарителска акция започна днес в Плевен"}
{"url": "https://www.actualno.com/dobrich/zadyrjaha-ubijcite-na-41-godishen-dobrudjanec-news_1378405.html", "text": "      Задържани са убийците на обявения за издирване 41-годишен Диян Д., след като тялото на мъжа е открито случайно в землището на добричкото село Котленци десет дни след обявяването му за издирване. Диян живеел в Германия, но често се връщал в страната ни и единият от обвинените в убийство често го возел в автомобила си.      Около 14 прободни рани са открили съдебни медици по тялото на жертвата, което е в силна степен на разлагане. След като на 12 септември мъжът не се прибрал в дома си, близките му подали сигнал в полицията.\r\nВ ареста вече е 18-годишният Румен К. Под конвой в Добрич ще бъде доведен и съучастникът му - Шенер Р., който тази сутрин с полет от Великобритания кацнал на летище Варна. Заради отсъствието му от страната той е бил задочно привлечен като обвиняем.\r\nОкръжната прокуратура в Добрич ще внесе искане в Добричкия окръжен съд на двамата да бъде наложена мярката „задържане под стража“.  Продължават действията по разследване на тежкото криминално престъпление. ", "date": "2019.09.24", "title": "Задържаха убийците на 41-годишен добруджанец"}
{"url": "https://www.actualno.com/society/bylgarin-otkrit-myrtyv-v-kitajskoto-posolstvo-v-bruksel-news_1378414.html", "text": "      36-годишният Искрен Йорданов от Русе е бил намерен мъртъв в гаража на китайското посолство в Брюксел, съобщи bTV.      Йорданов е заминал за Белгия при приятелка на 13 септември. Два дни по-късно е последният разговор с майка му по телефона. След това с него не е имало връзка.\r\nНа 20 септември семейството му в Русе е потърсено от полицията, за да ги уведомят, че Искрен е починал в Брюксел на територията на китайското посолство.   Информацията до българските власти е подадена от Интерпол. Близките не могат да получат информация нито от посолството ни в Брюксел, нито от Външно министерство.  Йорданов живее и работи в Германия.\r\n\"В неделя вече започна да ми звъни и каза, че ще има страхотен проблем. После телефонът се изключи и край. Последно го чух в 7:30 ч. Оттогава вече никаква връзка, абсолютно никаква. Искам да разбера истината, да знам къде е тялото му, какво се е случило, какво е преживял\", каза майката на Искрен - Елка Дочева.\r\nОт МВнР обявиха, че българският консул в Белгия работи по случая и очаква информация от властите в Брюксел. Той е разговарял с близки на починалия и е оказва пълно съдействие.     ", "date": "2019.09.24", "title": "Българин открит мъртъв в китайското посолство в Брюксел"}
{"url": "https://www.actualno.com/dobrich/svetovnijat-probeg-na-mira-shte-premine-prez-kavarna-news_1378280.html", "text": "      Каварна се включва в най-дългата мирна щафета - Peace Run, съобщават от морската община. Световният пробег на мира ще премине през града на 29 септември. Спортисти и хора от различни възрасти ще могат да се включат в инициативата и да тичат или да повървят с факела на мира, който ще пристигне в Каварна в 11:30 часа пред паметника „Защитата на Каварна“. Трасето е по ул. „България“ и ще продължи през пешеходната зона до административната сграда на общината, където участниците в щафетата ще бъдат посрещнати с официална церемония.      Тази година „Пробегът на мира“ тръгва от Свищов, а Каварна ще е първият морски град, през който ще премине.   Щафетата с горящ факел е символ на обединение и укрепване на идеята за световен мир. Дава се възможност всеки да направи своята крачка към опазване на мира. Пробегът на мира изгражда мостове между хора от различни култури, религии и нации и укрепва единството им.\r\nСпортното събитие съществува от 1987 г., а негов основател е индиецът Шри Чинмой. До момента вече са изминати 500 000 км през 150 държави от всички континенти, предавайки от ръка на ръка запален факел с послание за мир.  Сред факлоносците са били Нелсън Мандела, майка Тереза, папа Франциск, папа Йоан Павел II, Михаил Горбачов, Вацлав Хавел, спортните легенди Мохамед Али, Карл Люис, Пол Тергат, Тегла Ларуп, Паола Радклиф и редица други знаменитости. ", "date": "2019.09.24", "title": "Световният пробег на мира ще премине през Каварна"}
{"url": "https://www.actualno.com/balkani/zemetresenija-udariha-rajonite-okolo-krit-i-istanbul-news_1378326.html", "text": "      Силно земетресение беше регистрирано край гръцкия остров Крит днес в 10:49 часа. Според гръцките власти магнитудът е 5.0 по Рихтер. Според Европейския сеизмичен център обаче силата на труса е била 5.6 по Рихтер, предаде БГНЕС.      Епицентърът на труса е на 62 км южно от Заркос, на 477 км югоизточно от Атина на дълбочина 20 км, съобщи Гръцкия институт по геодинамика. До момента няма данни за жертви, пострадали и нанесени материални щети.   В същото време трус със сила 4.7 по Рихтер бе регистриран и край Истанбул. Земетресението с дълбочина 10 км е с епицентър 64 км западно от Истанбул и на 22 километра южно от Силиври – град, с население 53 000 души. Жители на населеното място разказаха, че трусът е продължил само 10-12 секунди, но през първите няколко секунди се е усещал доста силно. Земетресението е усетено силно и в Истанбул. ", "date": "2019.09.24", "title": "Земетресения удариха районите около Крит и Истанбул"}
{"url": "https://www.actualno.com/cinema/snimat-nov-sezon-na-pod-prikritie-news_1378338.html", "text": "       Щe имa ли нoв ceзoн нa култoвия бългaрcки ceриaл \" \"?       Тoзи въпрoc ce зaвъртя в coциaлнитe мрeжи прeз пocлeднитe дни, cлeд кaтo в мрeжaтa изтeкoхa cнимки нa Кирил Eфрeмoв и Мaриaн Вълeв, прeoбрaзeни кaтo гeрoитe cи нa Кукaтa и Гoлeмия Близнaк.   Cпoрeд упoрити cлухoвe, хитoвaтa прoдукция нa БНТ oтнoвo ce зaдaвa нa хoризoнтa и пo вcичкo изглeждa, чe нoвия ceзoн вeчe чукa нa врaтaтa.\r\nРaзбирa ce, интeрeca нa фeнoвeтe e ceриoзeн, a eтo, чe любoпитcтвoтo им бe щeдрo пooщрeнo c любoпитeн кaдър, кoйтo oпрeдeлeнo рaзбуни духoвeтe във виртуaлнoтo прocтрaнcтвo.   Кaдритe c Кукaтa и Близнaкa ca зacнeти в cтoличнo зaвeдeниe. Дoри и нa нe тoлкoвa бдитeлнитe пoчитaтeли нa ceриaлa вeднaгa нaпрaви впeчaтлeниe, чe eкрaннaтa бaндa e cмeнилa любимoтo cи мяcтo зa cрeщи c нoвo, кoeтo явнo щe бъдe нoвия \"щaб\" нa oргaнизaциятa.   Вeчe ce тирaжирaт упoритo cлухoвe, чe иcпaнци и гeрмaнци щe финaнcирaт и прoдуцирaт нoвитe eпизoди нa cъвмecтнo c БНТ.    Нo зa дa ce cлучи тoвa, БНТ e взeлa oбрaтнo прaвaтa зa разпространение нa дoceгaшнитe ceзoни oт aмeрикaнcкaтa кoмпaния \"Ню филмс интернешънъл\", кaтo е прeкрaтилa пoдпиcaния c нeя дoгoвoр.\r\nOчaквa ce ceриoзнa инвecтиция oт oкoлo eдин милиoн eврo зa вcякa ceрия oт хитoвaтa прoдукция. ", "date": "2019.09.24", "title": "Снимат нов сезон на \"Под прикритие\"?"}
{"url": "https://www.actualno.com/asia/nad-3000-civilni-v-sirija-jertva-na-vodenata-ot-sasht-koalicija-news_1378424.html", "text": "      Сирийската мрежа за правата на човека (СМПЧ) обяви, че водената от САЩ коалиция е причина за смъртта на 3 037 цивилни, включително 924 деца и 656 жени, през последните пет години.      Според доклада на СМПЧ  са регистрирани най-малко 172 убийства, извършени от коалиционните сили и най-малко 181 атаки срещу граждански жизненоважни центрове, включително 25 нападения срещу училища, 16 върху медицински заведения и четири срещу пазари.   Освен това военните операции в  Ракка, Дейр ез-Зор и Хасака са изселили най-малко 560 000 души. Както коалицията, така и Сирийските демократични сили (СДС), ръководени от Отредите за защита на населението (ОЗН), са отговорни за тяхното разселване, както и ИД, която ги използва като човешки щитове.\r\nСъответно след американската военна интервенция 249 цивилни се прощават с живота си през първата година, 398 през втората, 1 753 през третата, 432 през четвъртата и 205 през петата година, общо 3037 до момента.  През 2018 г. Amnesty International  заяви, че жертва на военната кампания, ръководена от САЩ, са  стотици цивилни граждани при безразборни бомбардировки, т.е. става дума за възможни военни престъпления.\r\nАИ и СМПЧ не са единствените неправителствени организации (НПО), притеснени от условията, при които се намира цивилното население в Ракка и много от тях критикуват САЩ за действията им в региона.   Миналата година Human Rights заяви, че в Ракка има \"най-малко девет масови гроба, във всеки от които смята, че има десетки, ако не и стотици тела, което прави ексхумациите монументална задача\".     ", "date": "2019.09.24", "title": "Над 3000 цивилни в Сирия жертва на водената от САЩ коалиция "}
{"url": "https://www.actualno.com/interest/goljama-adrija-izgubenijat-kontinent-pod-ujna-evropa-news_1378401.html", "text": "      Учени от Университета в Утрехт откриха континент, погребан под под Южна Европа преди около 140 милиона години. Той е с размерите на Гренландия и се е откъснал от Северна Африка.      Континентът се нарича Голяма Адрия.\r\n\"Забравете Атлантида\", казва Дау ван Хинсберген, автор на изследването и професор по глобална тектоника и палеогеография в Утрехтския университет. \"Без да го осъзнават, огромен брой туристи прекарват почивката си всяка година на изгубения континент Голяма Адрия.\"   Откритието дошло по време на изследване на еволюцията на планинските вериги, която показва развитието на континентите.Проучването е публикувано в списанието , съобщава CNN.  \"Повечето планински вериги, които изследвахме, произхождат от един континент, който се е отделил от Северна Африка преди повече от 200 милиона години\", каза Ван Хинсберген. \"Единствената останала част на този континент е ивица, която минава от Торино през Адриатическо море до петата на ботуша, която образува Италия.\"\r\nГеолозите наричат тази зона Адрия, затова изследователите наричат неоткрития досега континент - Голяма Адрия. Според тях, той започнал да се образува преди около 240 милиона години през периода на триаса.\r\n\"От това картографиране се появи картината на Голяма Адрия и няколко  по-малки континентални блока, които сега образуват части от Румъния,  Северна Турция или Армения, например\", каза Ван Хинсберген.  \"Деформираните останки от горните няколко километра на изгубения  континент все още може да се видят в планинските вериги. Останалата част  от континенталната плоча, която е била дълга около 100 км, се е  плъзнала под Южна Европа в земната мантия, където все още можем да я  проследим със сеизмични вълни до дълбочина от 1500 километра\".       \"Това е просто просто геологична бъркотия: всичко е извито, счупено и подредено\", каза ван Хинсберген. \"В сравнение с това Хималаите например представляват доста проста система. Там можете да следвате няколко големи линии на разлома на разстояние повече от 2000 километра.\"\r\nПо - голямата част от Голяма Адрия е била под вода, покрита от плитки морета, коралови рифове и седименти. Седиментите образували скали, които се превърнали в планински вериги при \"сблъсъка\" с Южна Европа: Алпите, Апенините, Балканите, Гърция и Турция.\r\n\"Приплъзването на  една плоча под другата е основният начин, по който се формират планински вериги\", каза Ван Хинсберген. \"Нашите изследвания доказаха също и силна вулканична активност и множество земетресения, които ще съотнесем към другите процеси по това време в земната кора. По този модел, можем дори да предвидим как ще изглежда дадена област в далечното бъдеще.\"\r\nРеконструкцията на този еволюционен поглед към планинските вериги в Средиземноморието изисква сътрудничество, тъй като обхваща повече от 30 държави, всяка със собствено геоложко проучване, карти и предварително съществуващи идеи за това как се формират зоните, казват изследователите. ", "date": "2019.09.24", "title": " \"Голяма Адрия\" - изгубеният континент под Южна Европа "}
{"url": "https://www.actualno.com/society/nad-4500-dka-e-zasegnatata-plosht-ot-zapaleni-styrnishta-samo-za-tri-dni-news_1378417.html", "text": "      За трите почивни дни - 21-23 септември към дежурните екипи на МЗХГ  и ДФ Земеделие са подадени общо 37 сигнала за горящи земеделски площи. Пожарите са горели на територията на областите: Русе, Разград, Плевен, Монтана и Хасково, като общата засегната площ е над 4500 дка, съобщиха от ДФЗ.      Най-големи са щетите в областите Плевен и Русе. В област Плевен пламъците са обхванали около 2400 дка, а в Русенска област – 1500 дка.   Сигналите са постъпили от дирекция \"Пожарна безопасност и защита на населението\" към МВР. Екипите са констатирали основно изгаряния на стърнища от пшеница, площи с царевица, пасища и сухи треви. Местоположението е локализирано с GPS и са извършени измервания на засегнатите площи. Предстои да се установи дали площите са декларирани за субсидии и съответно по кои схеми и мерки.\r\nДФЗ напомня, че паленето на стърнища е забранено и подобни действия се санкционират. Съгласно Закона за опазване на земеделските земи санкцията за първо нарушение е от 1500 до 6000 лв., а при повторно става от 2000 до 12 000 лв.  Изгарянето на стърнища е нарушение на основно изискване за поддържане на земята в добро земеделско и екологично състояние, което е част от изискванията за кръстосано съответствие. Спазването на изискванията за кръстосано съответствие е задължително условие, за да могат земеделските стопани да получат пълния размер на директните си плащания. Съгласно изискванията на европейското законодателство санкцията при неизпълнение на стандартите за добро земеделско и екологично може да се достигне до цялостно изключване от една или няколко схеми за подпомагане в продължение на една или повече календарни години.   ", "date": "2019.09.24", "title": "Над 4500 дка е засегнатата площ от запалени стърнища само за три дни "}
{"url": "https://www.actualno.com/society/generalnijat-direktor-na-bnr-ne-sym-uprajnjaval-kontrol-vyrhu-slovoto-news_1378354.html", "text": "      \"Свидетели сме на тревожна ситуация в Радиото. То е подложено на атака, която създава условия за противопоставяне на хората в БНР и уронва престижа на една авторитетна медия. А БНР е най-авторитетната медия в България\". Това заявява генералният директор на Българското национално радио (БНР) в отворено писмо, изпратено до медиите.      \"Тази ситуация доведе до това няколко човека да използват един уважаван от мен орган – Съвета за електронни медии, за проводник на лични интереси, клевети и недоказани твърдения. Няма да позволя 20 години кариера в медиите, в която неведнъж съм доказвал професионалните си качества, да бъде опетнена от група хора и няколко медии\", казва още Костов.   \"Тук е моментът да обърна внимание върху т.нар. „цензура“ в Програма „Хоризонт“. Категорично заявявам, че под никаква форма не съм упражнявал контрол върху словото и публичното общуване. Доказателство за това е програмното съдържание през последните дни. Наясно съм, че всяко желание за промяна на статуквото ще среща силна съпротива. Абсолютно съм убеден в правотата си. Не сме отстъпили от волята си за промени, защото отдавна има нужда от тях. Това искат и близо 1300 служители, работещи всеки ден, всеотдайно, за Радиото\", категоричен е генералният директор.\r\n\"Ще потърся отговорност в съда на всички, които се упражняваха през последните дни върху моето име, достойнство и професионални качества. Ще направя всичко възможно да запазя независимостта, свободата на изразяване на мнение и доверието към обществената отговорност, която носят журналистите в Българското национално радио. Вярвам във всички работещи в БНР, вярвам в екипа, сигурен съм, че ще излезем по-силни от тази криза. Радиа много, БНР е едно!\", завършва отвореното писмо на Светослав Костов.            Междувременно Асоциацията на европейските журналисти - България под мотото \"Да дадем сигнал\". \"Събираме се в 12:00 ч. в четвъртък пред сградата на БНР, а в 12:30 правим жива верига до телевизионната кула в София. Нека заедно пренесем сигнала от радиото до кулата, а от там към цяла България и Европа\", уточняват още в съобщението си от Асоциацията.  ", "date": "2019.09.24", "title": "Генералният директор на БНР: Не съм упражнявал контрол върху словото"}
{"url": "https://www.actualno.com/games/dvojna-pokana-za-eros-ramacoti-pecheli-news_1378337.html", "text": "       Миналата седмица ви дадохме възможност за концерта на Ерос Рамацоти, който ще се проведе на 3 октомври в зала \"Арена Армеец\". Единственото, което трябваше да направите, беше да напишете любимата си песен на италианския изпълнител.      Всеки, който го е направил, участва в томболата ни. Днес на лотариен принцип беше изтеглен победителят. Неговото име е , която най-много харесва \"Cosa Dela vita\" ( ).\r\nЧестито на Desy! Ще очакваме да ни изпрати лично съобщение на Facebook страницата на  до 29.10.2019 г., за да разбере как ще си получи наградата.    ", "date": "2019.09.24", "title": "Двойна покана за Ерос Рамацоти печели..."}
{"url": "https://www.actualno.com/crime/evgenija-baneva-ot-obvinitelnija-akt-za-sebe-si-nishto-ne-moga-da-razbera-news_1378415.html", "text": "      Аз от обвинителния акт конкретно за себе си нищо не мога да разбера. Аз не го разбирам. Това каза Евгения Банева пред журналисти, предаде БГНЕС.      Днес спецсъдът гледа на разпоредително заседание делото срещу бизнесмена Николай Банев, съпругата му Евгения и майка му Мария. Той реши, че съдебното следствие срещу тримата тръгва по същество на 21 октомври с разпити на свидетели.   Пред медиите Евгения Банева заяви, че за нея най-голямата тежест на казуса идва от факта, че на делото се даде една изключителна публичност.\r\nПрипомняме, че прокуратурата приключи разследването срещу тримата и внесе обвинителния акт в края на август. Те са обвинени за участие в организирана престъпна група за данъчни престъпления и пране на пари.  Николай Банев е обвинен като извършител на данъчните престъпления, а съпругата му - като негов помагач. Двамата са предадени на съд, като съизвършители в съучастие на изпирането на пари. Мария Банева ще отговаря пред съда за участието в организирана престъпна група.\r\nОбвиненията завариха семейството в Ница в края на миналата година. Двамата бяха екстрадирани в София на 6 декември. През юли 2019 г. Евгения Банева беше освободена от ареста по здравословни причини след многократните ѝ оплаквания от условията в килията. Мария Банева е с мярка за неотклонение \"парична гаранция\" в размер на 10 000 лв. ", "date": "2019.09.24", "title": "Евгения Банева: От обвинителния акт за себе си нищо не мога да разбера"}
{"url": "https://www.actualno.com/starazagora/naj-staroto-detsko-zavedenie-v-stara-zagora-e-s-obnovena-sgradasnimki-news_1378341.html", "text": "      Малчуганите от най-старото детско заведение в Стара Загора - Детска градина (ДГ) N 2 „Зорница“, вече са в обновена сграда. Сградата на градината е успешно ремонтирана - санирана, подменена дограма, нови парапети. Направена е и топлоизолация на покрива, във всички помещения са подменени електрическата и отоплителната инсталация, изградени са нови ВиК, пожароизвестителна и оповестителна инсталации. За възпитаниците на градината е осигурена достъпна среда и до всички детски площадки в двора.      Ремонтът е на обща стойност 933 хиляди лева, осигурени от бюджета на община Стара Загора. През 2006-а градината е цялостно обновена и осветена на 21 ноември - Деня на християнското семейство. В нея се възпитават 154 деца в пет групи и работят 10 преподаватели и 11 души непедагогически персонал под ръководството на директора Алис Явашева. За децата има и занимания по йога, футбол, приложни изкуства и танци. Изграждането на детска градина „Зорница” започва през 1947 г. по немски проект, в което участват  не само работниците, а и жителите на квартала. Откриването на сградата е през 1948 г.,когато през май там влизат децата  от детските домове в църквата „Св.Троица”, на бул.”Цар Симеон Велики” и на ул. „Св.Троица”. От 1955 г. групите вече са четири и се изгражда ново кухненско помещение с готвач и помощник-готвач. През 1957-а на Първия републикански преглед  градината печели наградата „Детска градина-първенец на града”.   През 1961-ва става базова към новооткрития Институт за детски учителки „Анастасия Тошева”. С решение на Общинския народен съвет от 2 март 1977 г. градината приема името „Зорница”. През 2006-а сградата е ремонтирана от община Стара Загора, а 3 години по-късно са регистрирани санитарните помещения с дарение от ТЕЦ „Марица Изток 2”. ", "date": "2019.09.24", "title": "Най-старото детско заведение в Стара Загора е с обновена сграда (СНИМКИ) "}
{"url": "https://www.actualno.com/music/five-finger-death-punch-vkluchvat-i-sofija-v-evropejskoto-si-turne-prez-2020-news_1378370.html", "text": "             Китаристът на FIVE FINGER DEATH PUNCH  Zoltan Bathory споделя следното за турнето: \" Лайнъпът е зашеметяващ! BAD WOLVES несъмнено са сензацията на последните години и със сигурност ще нажежат атмосферата! MEGADETH нямат нужда от представяне - те са легенди! Приносът на Dave Mustaine към този стил е неизмерим. Смятам, че той е един от основоположниците не само на траш, но и на хеви метъл музиката като цяло, защото рифовете и стилът му на свирене са повлияли на всеки, който се е възхищавал на MEGADETH - а това несъмнено са милиони!” \r\nВокалистът на MEGADETH добавя: “Сериозно ще загазите, ако не дойдете да видите шоуто на FIVE FINGER DEATH PUNCH  през 2020! Наистина не искате да го пропускате!”    са глобален метъл феномен! С четири платинени и шест златни записa, те надминават три милиарда слушания онлайн и продължават да разбиват всякакви рекорди! Групата има 24 парчета в топ 10 през последните години, а през 2018 стават най-слушания артист на U.S. Rock Radio.  Последния албум на FIVE FINGER DEATH PUNCH And Justice For None става най-слушаният хард рок/хеви метъл албум онлайн за 2018 и оглавява още няколко класации. Новият осми студиен албум на бандата се очаква да излезе на пазара през зимата на 2020.  Траш метъл пионерите MEGADETH се появяват на музикалната сцена през 1983, буквално изобретявайки този жанр, и се доказват като една от най-влиятелните и уважавани групи на всички времена. По време на кариерата си, бандата има над 38 милиона продадени албума, 6 последователни платинени записа, 7 албума, включени в  топ 10 класациите, и множество признания, включително 12 номинации GRAMMY® и награда GRAMMY® за най-добро метъл изпълнение през 2017! В момента групата работи по нов студиен албум.\r\nBAD WOLVES наистина доказаха, че са безпрецедентното рок откритие на 2018 след като първият им албум Disobey достигна първите позиции на множество класации по света! Дебютният им сингъл “Zombie” оглави световните чартове, сред които U.S. iTunes overall, Billboard’s Mainstream Rock Songs, Spotify’s Global Viral 50. BAD WOLVES продължават да радват милионите си фенове с новия си албум N.A.T.I.O.N, който предстои да излезе на пазара на 25 октомври тази година.\r\nНай-голямото Европейско турне на FIVE FINGER DEATH PUNCH  включва 16 държави - началото е на 20 януари в Хелзинки, а заключителният концерт ще бъде  на 22 февруари в Арена Армеец, София! Специалните VIP pre-sales за турнето започват още днес! Не пропускайте възможността да  станете част от зашеметяващото шоу в София! За повече информация, посетете: .        Билетите за концерта FIVE FINGER DEATH PUNCH  ще бъдат на изключително достъпни цени от 60 до 110 лева и могат да бъдат закупени в мрежата на Ивентим, както и онлайн на .\r\nСпециалните pre-sale пакети и билети влизат в продажба още днес!\r\nЗа повече информация посетете:      ", "date": "2019.09.24", "title": "FIVE FINGER DEATH PUNCH включват и София в Европейското си турне през 2020"}
{"url": "https://www.actualno.com/showbusiness/igra-na-tronove-i-chernobil-s-naj-mnogo-nagradi-emi-news_1378407.html", "text": "      Сериалът на HBO, по сагата на Джордж Мартин, спечели наградата \"Еми\" в категорията \"Изключителен драматичен сериал\", а Питър Динклидж ( ) получи \"Еми\" за най-добра поддържаща роля.      „Считам себе си за изключителен късметлия, че съм част от общество, което е толкова толерантно, защото иначе нямаше как да стоя на тази сцена. Изминаха десет години от началото до края на това нещо. Потихме се много, смяхме се много.   Дейв и Дан – минахме през огън и лед за вас, буквално. И бих го направил отново без да ми мигне окото“, каза при получаването на наградата Питър Динклидж и благодари на създателите на шоуто. Всички звезди от култовия сериал излязоха на сцената по време на церемонията, за да си вземат последно сбогом с публиката и бяха изпратени с бурни аплодисменти.   „Игра на тронове“ взе най-много награди на раздаваните седмица по-рано „Еми“ за креативни изкуства (Creative Arts Emmy) - общо 10. Сред тях са отличия за костюми, грим, визуални ефекти, звуков монтаж, каскади, дизайн на откриваща \"шапка\", музика и др. Така епизодите получават общо 12 награди „Еми\" тази година след като получиха рекордните в този сезон. Сериалът се подреди до известни заглавия като \"Западното крило\" и \"Момчетата от Медисън авеню\" за най-много спечелени награди в категорията за най-добър драматичен сериал.\r\nСериалът , също продукция на НВО, който пресъздава аварията в едноименната атомна електроцентрала през 1986 г., спечели престижните награди „Еми“ в три категории. Петсерийният драматичен сериал бе отличен в престижните за най-добър мини-сериал, за режисура на минисериал и за сценарий.\r\nПо време на т. нар. \"малки емита\" епизодите взеха и 7 отличия за впечатляващото представяне на съветската действителност. Сред тях бе и отличието за най-добър дизайн на продукция (за даден исторически период или фентъзи програма). \"Чернобил\" получи и наградите за лимитиран сериал за музика, монтаж, звуков монтаж и операторско майсторство.        Сценаристът на „Чернобил“ Крейг Мейзин каза при получаването на наградата, че сериалът показва колко е важна истината и опасността от лъжата.\r\nСериалът \"Флийбег\" бе отличен в най-престижните категории при комедиите - за най-добър драматичен сериал, режисура за комедиен сериал и най-добра актриса в комедиен сериал - Фийби Уолър-Бридж.  Предполагаше се, че наградата ще грабне Джулия  Луис-Драйфус, която вече е печелила 6 статуетки за водеща роля в комедия за сериала на HBO \"Вип\", но журито предпочете  Уолър-Бридж.\r\nБили Портър получи приза за най-добър актьор в драматичен сериал. Той беше награден за играта си в сериала \"Поза\". Така той стана първият носител на тази награда, който не крие, че е хомосексуалист.\r\nКато най-добра актриса в драматичен сериал бе отличена Джоди Комър („Убивайки Ийв“).      Актьорът Тони Шалуб получи наградата за най-добра поддържаща мъжка роля в сериала - четвъртата му статуетка „Еми\", след като през годините е получавал вече три за главна роля за сериала \"Монк\". Актрисата Алекс Борстайн се сдоби с „Еми\" за поддържаща женска роля.\r\n\"Историята на прислужницата\" (The Handmaid's Tale, Hulu) се сдоби с  няколко награди, въпреки че само част от втория му сезон попадна в периода за номинации. Затова се класира само в някои от категориите. Епизодите нямаше как да се състезават за водещите категории, но взеха награди за дизайн на съвременна продукция, както и за гостуващи актьори в драматичен сериал - Чери Джоунс (Холи) и Брадли Уитфорд (командир Джоузеф Лорънс).\r\nСериалът с най-много технически награди \"Еми\" - \"The Marvelous Mrs. Maisel\", отбеляза още две спечелени награди на церемонията, след като на \"Еми“ за креативни изкуства (Creative Arts Emmy) взе 6 награди.\r\nТази година НВО се оказа абсолютен рекордьор. Продукции на компанията получиха 137 номинации и спечелиха 34 награди „Еми“. Така НВО изпревари основния си конкурент „Нетфликс“, които се сдобиха едва с 27  приза.\r\nПълният списък с наградите вижте ! ", "date": "2019.09.24", "title": "\"Игра на тронове\" и \"Чернобил\" с най-много награди \"Еми\""}
{"url": "https://www.actualno.com/cars/honda-spira-dizelite-za-evropa-prez-2021-g-news_1378358.html", "text": "      Компанията Honda обяви плановете си за преминаване към електрифицирани двигатели, като целта е през 2030 г. поне 2/3 от продажбите в света на модели на марката да бъдат на екологично чисти автомобили. Първата стъпка от тази стратегия е спирането на продажбите на дизелови модели в Европа от 2021 г., съобщиха официално от японския производител. В Honda предвиждат още през 2025 г. всеки един модел на бранда, предлаган на пазара да бъде изцяло или поне частично електрифициран. Това означава, че след тази дата компанията няма да продава автомобили с двигатели с вътрешно горене. По този начин японците ще последват примера на други големи производители, които вече сториха същото. Концернът Daimler, част от който е компанията Mercedes-Benz, вече официлно обяви отказа си от разработка на нови двигатели с вътрешно горене. Част от този план е превръщането на марката Smart, която също принадлежи на Daimler, в производител на електрически модели. Подобно нещо сториха и в MINI, който започва да електрифицира моделите си и след време ще предлага само автомобили на ток. Шведите от Volvo вече също обявиха, че няма да правят нови двигатели с вътрешно горене, а ще предлагат модели с хибридно или изцяло електрическо задвижване.       ", "date": "2019.09.24", "title": "Honda спира дизелите за Европа през 2021 г."}
{"url": "https://www.actualno.com/asenovgrad/remont-na-asenovgradskoto-buro-po-truda-ne-predvijda-uslovija-za-hora-s-uvrejdanija-zasega-news_1378189.html", "text": "      Стартира ремонт на сградата на Дирекция - . Строително-ремонтните дейности се извършват след проведена обществена поръчка, съобщиха за от Агенцията по заетостта.       Планирано е ремонтиране на работните помещения. Ще бъдат подменени дограмата и подовата настилка. Ще бъде извършен ремонт на електрическата инсталация и ще се осъществят бояджийски работи и други. Относно изграждане на подходяща платформа за достъп на хора с увреждания няма предвидени средства. До момента такова не е предвидено, тъй като сградата е стара, офисите са на втория етаж, а стълбището е тясно и съгласно нормативните изисквания не се позволява монтиране на съоръжения по него.   Едва след изготвяне на техническото решение и проект ще стане ясно и какви средства ще са необходими за изграждането му. Парите за това ще бъдат предвидени за следващия бюджетен период. Към момента има създадена организация за обслужване на хората с увреждания. На входа на сградата на Дирекция \"Бюро по труда\"-Асеновград има поставена информационна табела с посочен мобилен и стационарен телефон и монтиран звънец а известяване. Консултациите на хора с увреждания се извършват в информационния център на община Асеновград, посочват от Агенцията по заетостта.\r\nПроектът се изпълнява по процедура \"Извършване на текущ ремонт на сградите и помещенията, в които се помещават териториалните структури на дирекция \"Регионална служба по заетостта\", гр. Пловдив\". Ремонтните работи са финансирани от Европейския съюз по проект \"Подобряване качеството и ефективността на публичните услуги за уязвимите групи на пазара на труда и работодателите\" по приоритетна ос 1 \"Подобряване достъпа на заетост и качество на работните места\" по Оперативна програма \"Развитие на човешките ресурси\".   ", "date": "2019.09.24", "title": "Ремонт на асеновградското \"Бюро по труда\" не предвижда условия за хора с увреждания засега"}
{"url": "https://www.actualno.com/crime/zapochva-sydebnijat-proces-za-carskite-konushni-news_1378425.html", "text": "      Съдебният процес по делото за царските конюшни срещу областния управител на Софийска област Веселин Пенев и лицензирания оценител на държавните имоти Юлия Цекова стартира на 3 октомври 2019 г. Това реши Специализираният наказателен съд в разпоредително заседание на 20 септември 2019 г. късно следобед.      Веселин Пенев ще отговаря за две престъпления. Първото е за умишлена безстопанственост - за това, че като длъжностно лице, в условията на продължавано престъпления (с две деяния) не положил достатъчно грижи за ръководенето, управлението, стопанисването и запазването на повереното му имущество (престъпление по чл. 219, ал. 3 от НК). А именно, за бюджетни средства на Софийска област и на българската държава в размер на общо 118 439,20 лева, както и за държавен имот, в резултат на което са настъпили значителни вреди.   Второто обвинение на Пенев е за това, че като длъжностно лице съзнателно сключил три неизгодни сделки от името и за сметка на българската държава. Чрез транслация на притежаваната от държавата част от собствеността на Царските конюшни в полза на „Евротрансбилд“ ЕООД, а не чрез обособяване на реален дял със статут на частна държавна собственост, продал държавната част от недвижимите имоти по занижени цени - за сумата от общо 658 870  лв. без ДДС, при обща пазарна стойност към същата дата в размер на 10 989 000. От действията му са произлезли вреди за българската държава в размер на 10 330 130 лв.\r\nЮлия Цекова е обвинена за това, че в качеството си на лицензиран оценител е дала  неверни оценки и заключения за определяне пазарната стойност на три недвижими имота в центъра на София – частна държавна собственост, възложени ѝ от областния управител на област София. От това произтекла щета за българската държава в размер на 10 330 130 лв.   ", "date": "2019.09.24", "title": "Започва съдебният процес за царските конюшни "}
{"url": "https://www.actualno.com/health/prof-grudeva-zlokachestvenite-zaboljavanija-na-kryvta-sa-lechimi-news_1378343.html", "text": "      Злокачествените заболявания на кръвта са лечими. Време е хората да престанат да ги смятат за смъртоносни. Това каза главният координатор на експертния съвет по клинична хематология проф. Жанет Грудева, предаде репортер на БГНЕС.      Разковничето се крие в новите методи на лечение и възможността периодът на ремисия да се поддържа максимално дълго време като през това време може да изключим терапията и само да упражняваме мониторинг върху състоянието, уточни националният консултант.    ", "date": "2019.09.24", "title": "Проф. Грудева: Злокачествените заболявания на кръвта са лечими"}
{"url": "https://www.actualno.com/viewpoint/lygali-sa-se-tezi-koito-smjataha-che-s-cvetanov-e-svyrsheno-news_1378164.html", "text": "      Само два месеца, след като конгресът на ГЕРБ се събра за час, за да смени човека, който от 2006 насам изграждаше партията, Цветан Цветанов възкръсна чрез нов проект - неправителствената организация “Евроатлантически център за сигурност”. Обяви го миналата седмица, след което се появи с интервюта в две големи медии.       Завръщането на Цветанов Като за първи публични изяви, Цветанов каза и намекна твърде много - че с премиера и лидер на ГЕРБ Бойко Борисов, чийто гръб пазеше близо 13 години, вече не са приятели; че има нужда от защита и утвърждаване на евроатлантическите ценности в една страна, която вече повече от десетилетие е член на НАТО и ЕС; че ГЕРБ преднамерено отстъпва на ДПС завоювани позиции в смесените райони.\r\nС учредяването на неправителствената организация Цветанов даде заявка, че няма да се оттегли от политическата сцена. Няма да потъне в забвение. И няма да създаде поредната маргинална партия - грешка, която допуснаха други низвергнати като него. Макар политическата му кариера да бе прекъсната, макар вече да не е в групата на хората, които взимат важните решения, Цветанов ще продължи да участва в правенето на политики. Именно това намерение прозира зад оглавения от него “Евроатлантически център за сигурност”.  За проекта си Цветанов има солида външна подкрепа: високопоставени експерти от САЩ, работили като сътрудници на американски президенти, представители на Световния еврейски конгрес, германски политици от Бавария - все хора, с които се е сближил по време на политическата си кариера. А сред първите членове на Центъра са известни личности като журналиста Христо Христов, проф. Румен Кънчев, проф. Евелина Келбечева. Казано накратко: лъгали са се тези, които след “Апартаментгейт” смятаха, че с Цветанов е свършено. С Борисов вече не са приятели. Какво означава това? Иронично, но най-потърпевш от неговото отстраняване се окачва човекът, с когото довчера бяха “семейство” (по думите на самия Борисов). Докато двамата бяха тандем, ролята на “лошото ченге” беше отредена на Цветанов. На негова сметка бе записан скандалът с подслушването в първия кабинет на ГЕРБ, а “доброто ченге” Борисов се правеше, че това не го засяга. За “лошото ченге” все се появяваше по някой компромат с апартаменти, за “доброто” - нищо. “Лошото ченге” каза, че трябва да изгоним руски дипломати заради аферата “Скрипал”, “доброто” - че никого няма да гоним. \"Лошото ченге” подкрепяше твърдите санкции срещу Русия заради анексията на Крим, “доброто” се молеше на Бог да паднат.    Сега “лошо ченге” вече няма. И никой от обкръжението на Борисов не смее да каже нещо, което добрият вожд няма да одобри. Намекна го и Цветанов - по неговите думи, премиерът бил обграден от хора, които му казват това, което иска да чуе. “Подмазвачи ли?”, попита интервюиращата журналистка. “Вие го казахте”, отвърна Цветанов. Който, впрочем, вече говори по-различно - стегнато и ясно. Познаваме ли този Цветанов? Тепърва ще се запознаваме с новия Цветанов. Позицията на шеф на НПО му дава по-голяма свобода на изразяване. Така например той обяви в прав текст, че България е редно да говори за “Черно море и за нарушаване на международното право от страна на Русия”. Каза също така, че в Северна Македония все повече свързват София с аферата около Орце Камчев. Говори и за енергийни проекти, свързани с Русия.\r\nВъв фокуса на вниманието му попаднаха и политическите борби покрай местните избори. Прогнозата на Цветанов: ГЕРБ ще са първа политическа сила, но няма да имат сегашните над 130 кмета, а най-печеливши ще са ДПС - не без помощта на ГЕРБ, които ще направят отстъпление в смесените райони. Защо? Заради решение на Изпълнителната комисия на ГЕРБ “не навсякъде и не на всяка цена ГЕРБ да има представителство\". Това води до отдръпване и демотивиране на достойните мюсюлмани и българо-мохамедани, които припознаха ГЕРБ като единствена алтернатива, обясни Цветанов.\r\nБезспорен факт е, че десетки хиляди български мюсюлмани гласуваха за управляващата партия - и така бе нарушен монополът на ДПС над етническия вот. Неслучайно сега припомнят едно изявление на Валери Симеонов, в което той бе коментирал отстраняването на Цветанов със следните думи: „За мен е показателно, че след като лично Цветанов постигна много сериозен пробив в смесените общини и откъсна доста сериозен електорат от ДПС, той беше освободен от работа, което говори за една предполагаема връзка между г-н Борисов и ДПС\".   Един епизод от май 2013 година Впрочем, паметен е един парламентарен сблъсък между Цветанов и Пеевски през май 2013, когато се гласуваше кабинета “Орешарски”. Тогава депутатът от ГЕРБ заяви, че когато като вътрешен министър отишъл на среща с главния прокурор, там изненадващо за него се появил и Пеевски. Наред с това Цветанов атакува Пеевски за влиянието му в новия кабинет, в отговор на което депутатът от ДПС изригна и заплаши, че с Цветанов “ще се занимава правораздавателната система”. Това обаче не попречи осем месеца по-късно Цветанов да обяви публично, че “Делян Пеевски управлява прокуратурата чрез огромното си влияние във Висшия съдебен съвет и чрез главния прокурор Сотир Цацаров”. Нещо, което никога няма да чуем от “доброто ченге”. Нито пък от когото и да било другиго във властта. В същото време трябва да кажем, че към момента съдебната система не е сред обявените приоритети на оглавявания от Цветанов „Евроатлантически център за сигурност\". \r\nНазрява и този въпрос - сега, когато Цветанов е свален, кой ще отиде през февруари догодина на Националната молитвена закуска във Вашингтон... Автор:  ,    ", "date": "2019.09.24", "title": "Лъгали са се тези, които смятаха, че с Цветанов е свършено"}
{"url": "https://www.actualno.com/europe/vyrhovnijat-syd-razreshi-ekshumacijata-na-diktatora-franko-news_1378368.html", "text": "      Върховният съд на Испания разреши ексхумацията на тялото на покойния диктатор генерал Франко. С това беше одобрено решението на правителството на Испания тялото му да бъде извадено от държавния мавзолей, където е погребан. Магистратите отхвърлиха обжалването на семейството на Франко.      В единодушното си решение, съдиите са напълно отхвърлят жалбата на семейството на Франциско Франко срещу ексхумацията му, предаде БГНЕС.   Изваждането на тялото на Франко от гроба беше един от ключовите приоритети на Социалистическата работническа партия откакто дойде на власт. Партията твърди, че базиликата и 150-метровият кръст са монумент на режима на Франко, който прославя победителите от гражданската война, вместо да почита жертвите й.\r\n„Раните са отворени от много години“, заяви премиерът на Испания Педро Санчез пред парламента преди 14 месеца. „Твърде много години. Време е да бъдат затворени“, бяха думите му.  Но семейството на диктатора и негови привърженици се противопоставиха яростно на ексхумацията. През юни тази година, само дни преди тялото на Франко са бъде извадено, Върховният съд нареди ексхумацията да бъде прекратена заради обжалване от семейството и други групи. ", "date": "2019.09.24", "title": "Върховният съд разреши ексхумацията на диктатора Франко "}
{"url": "https://www.actualno.com/society/protest-sreshtu-sydija-kalpakchiev-pusnal-polfrijman-na-svoboda-news_1378248.html", "text": "      Протест с искане за оставка на съдия Калин Калпакчиев започва от 11 ч днес пред Съдебната палата в София.      Скандалният магистрат пусна със съмнителни мотиви от затвора шест и половина години предсрочно австралийския убиец Джок Полфрийман и предизвика яростни реакции и на политици, и на обикновени хора.   Протестът е организиран от “Атака\", и освен оставката на скандалния съдия, ще иска и поправки в закона, които да не позволяват подобни гаври с националното достойнство.\r\n“Искам уволнението или оставката на съдия Калпакчиев и другите две от състава”, категоричен бе Ангел Джамбазки от ВМРО.  По-рано сутринта пък депутати и младежи от ВМРО ще внесат във ВСС искане за дисциплинарно уволнение на Калпакчиев.\r\nПрипомняме, че Калин Георгиев, бивш главен секретар на МВР, коментира мотивите на съда, че Полфрийман се е поправил и затова го пускат на свобода така:   “18 години съм бил на страната на правосъдието. Не вярвам в разкаянието и в корекцията на един престъпен ум. Това показва практиката ми. Затворите са една престъпна академия, където ако имаш умения ги доразвиваш”.     ", "date": "2019.09.24", "title": "Протест срещу съдия Калпакчиев, пуснал Полфрийман на свобода "}
{"url": "https://www.actualno.com/asia/turcija-shte-predostavi-pomosht-na-firmite-zasegnati-ot-bankruta-na-tomas-kuk-news_1378331.html", "text": "      Министърът на туризма на Турция Мехмет Ерсой заяви, че спешно ще бъде изготвена програма за кредитна помощ на местния бизнес, засегнат от банкрута на туристическа компания „Томас Кук”.      В изработването ѝ ще участват министерствата за културата и туризма и на финансите, предаде МИА.   По данни на местните власти, в момента в Турция се намират 21 033 клиенти на „Томас Кук”.\r\nМинистър Ерсой съобщи, че в рамките на правителствената програма за помощ ще бъдат деблокирани около 50 милиона евро, за да бъдат репатрирани блокираните в страната туристи.  В случай, че германските, руските и скандинавските филиали на „Томас Кук” обявят банкрут, броят на засегнатите туристи ще достигне 80 000. ", "date": "2019.09.24", "title": "Турция ще предостави помощ на фирмите, засегнати от банкрута на „Томас Кук” "}
{"url": "https://www.actualno.com/europe/shte-nalojat-li-na-ostrova-4-dnevna-rabotna-sedmica-news_1378278.html", "text": "      През последните месеци във Великобритания все по-често се обсъжда темата за намаляването на работното време. Засега сравнително малък брой британски компании са готови да експериментират с по-малко работни дни на служителите си, но без да намаляват заплатите им.      Именно това обещава основната опозиционна сила на Острова. Лейбъристката партия уверява, че ако дойде на власт, ще въведе 4-дневна работна седмица в цялата страна, като част от 10-годишен план за намаляване на средната продължителност на работното време.\r\nИкономическият гуру на лейбъристите Джон МакДонъл обяви предложението на годишната конференция на партията. \"Следващото лейбъристко правителство ще намали средната работна седмица на пълен работен ден до 32 часа в рамките на десетилетие. По-кратка работна седмица без загуба на заплащане\", каза МакДонъл, цитиран от Guardian.\r\nТой не обясни как точно ще изглежда по-кратката работна седмица, но 32 часа се равнява на четири 8-часови работни дни или 5 дни, в които се работи малко над 6 часа.     МакДонъл изтъква, че именно благодарение на усилията на синдикатите средната работна седмица на Острова е намаляла от 65 часа през 1860 г. до 43 часа през 70-те години на 20 век.\r\nНо през последните десетилетия връзката между увеличаването на производителността и по-кратките работни часове е прекъсната. \"Време е да поправим това. Трябва да работим, за да живеем, а не да живеем, за да работим\", категоричен е лейбъристът.      ", "date": "2019.09.24", "title": "Ще наложат ли на Острова 4-дневна работна седмица?"}
{"url": "https://www.actualno.com/america/merkel-razgovarja-s-erdogan-za-sporazumenieto-za-bejancite-news_1378296.html", "text": "      Канцлерът на Федерална Република Германия Ангела Меркел използва кулоарите на Общото събрание на ООН, за да проведе преговори с държавния глава на Турция Реджеп Тайип Ердоган по повод по-нататъшното прилагане на споразумението за бежанците, подписано между Брюксел и Анкара през март 2016 г. Това съобщава германският национален ежедневник Die Frankfurter Allgemeine Zeitung, цитиран от агенция \"Фокус\".      В рамките на двустранна дискусия лидерите на двете страни обсъдиха също развитието на конфликта в Сирия, както и политическите и икономическите аспекти на германско-турските отношения, заяви говорител на правителството в Берлин.   Преговорите между Меркел и Ердоган са проведени на фона на информацията, че притокът на бежанци от Турция към Гърция продължава да се увеличава, припомнят още от редакцията на изданието. ", "date": "2019.09.24", "title": "Меркел разговаря с Ердоган за споразумението за бежанците"}
{"url": "https://www.actualno.com/burgas/ne-e-jasno-koga-shte-bydat-izvozeni-klientite-na-tomas-kuk-ot-burgas-news_1378288.html", "text": "      Продължават притесненията на пътниците, закупили билети за полети с от летище Бургас за Великобритания. От летището уверяват, че всичко засега е нормално и туристите се извозват от самолетите на други компании.      За от служба „Информация“ на летище Бургас съобщиха следното:„Вчера полетите се осъществиха нормално. До момента няма некачени на борда пътници. Днес има един отворен полет на „Томас Кук“, но към 9 часа все още нямаме информация дали всички ще бъдат извозени, но би трябвало. Днешният полет беше обявен за 11.20 часа за Ийст Мидландс и в 12.35 за Гетуик. Авиокомпанията, която ще осъществи полетите - \"Titan Airways\" е дошла, но дали ще вземе всички пътници не е ясно. Научаваме информацията за полетите на „Томас Кук“ ден за ден. Има още полети, свързани с туристическия сезон и те ще бъдат заместени с полети на други компании“. ", "date": "2019.09.24", "title": "Не е ясно кога ще бъдат извозени клиентите на \"Томас Кук\" от Бургас"}
{"url": "https://www.actualno.com/balkani/zapochna-24-chasova-obshta-stachka-v-gyrcija-news_1378281.html", "text": "      Гърция е парализирана от 24-часова обща стачка, включваща и транспорта. от планираните промени в трудовото законодателство, които трябва да бъдат гласувани в парламента през следващите дни. Синдикатите се противопоставят на създаването на електронен регистър на профсъюзите и на новия метод за подписване на колективни трудови договори, когато работодателят има финансови проблеми. Според протестиращите, тези промени ще ограничат правата им, включително това да стачкуват и ще дадат твърде много власт на работодателите.      Синдикатите настояват спорният закон да бъде оттеглен.   За днес в центъра на Атина, Солун и в още няколко от големите градове на страната са свикани масови протести.\r\nОчакват се затруднения в придвижването в гръцката столица, където не се движи общественият транспорт. Спрени са автобусите, тролейбусите и част от влаковете на метрото.  На работа няма да отидат и екипажите на корабите и фериботите по призива на синдиката на морските работници.\r\nСлужителите в болничната помощ също обявиха 24-часова стачка и ще обслужват само спешни случаи.   Трите синдиката в образованието също се присъединиха към протестните действия с мотива, че през последните години основните права на учителите и служителите в учебните заведения са били нарушени.    Синдикатът на служителите в банковия сектор също стачкува и голяма част от банките в Гърция днес няма да работят. ", "date": "2019.09.24", "title": "Започна 24-часова обща стачка в Гърция "}
{"url": "https://www.actualno.com/curious/eto-koi-jeni-izneverjavat-naj-mnogo-news_1378322.html", "text": "      Жените, които практикуват йога като хоби, изневеряват най-много. Това показва изследване на Illicit Encounters, направено сред 2000 спортуващи жени.      От анкетираните, които заявяват, че се занимават със спорт любителски и че са имали поне една авантюра, точно 1168 от 2000 жени са отговорили, че .   Освен това, На второ място в изследването са жените, които практикуват джогинг. 20% от тях изневеряват на партньора си. Третото място отива при тенисистките, следвани от ходещите на фитнес, плуване, колоездене.  Освен това 12% от анкетираните заявяват, че имат хоби, само за да прекарват по-малко време с партньора си. За 26% хобито е свързано с желание да опитат нещо ново. При 10 % това е повлияно от новия им партньор, а 8% просто искат да отслабнат. Около 6% го разглеждат като нов начин за облекчаване на стреса.\r\nИзточник: БГНЕС    ", "date": "2019.09.24", "title": "Ето кои жени изневеряват най-много"}
{"url": "https://www.actualno.com/asenovgrad/centyryt-na-asenovgrad-se-prevryshta-v-pole-za-bojni-mashini-dnes-news_1378157.html", "text": "      Националната информационна кампания \"Бъди \" ще гостува днес (24.09.19 г.) в Асеновград. Мероприятието е с начален час 16:00 ч., а мястото - площад „Академик Николай Хайтов”. Там ще бъдат изградени щандове на Сухопътните войски, Военновъздушните сили, Военноморските сили, Централно военно окръжие и Националната гвардейска част. Освен това, на общинския паркинг, разположен откъм моста на старата пловдивска автогара, ще бъдат позиционирани 10 центъра за статичен и динамичен показ на въоръжение и техника от състава на 4-ти Артилерийски полк–Асеновград и 68-ма Бригада Специални сили–Пловдив.       От 18:30 ч. на площад „Академик Николай Хайтов” ще бъде изнесена концертна програма от артисти и изпълнители от Представителен ансамбъл на Въоръжените сили, Представителен духов оркестър на Военновъздушните сили, танцов състав „Станимака” при военен клуб-Асеновград и оркестър за народна музика „Фугас” при 4-ти артилерийски полк. Очаква се гости в програмата да са Маргарита Хранова, Орлин Горанов и Росица Кирилова и Райко Кирилов.   Националната кампания „Бъди войник” стартира през месец март тази година и е под егидата на Министерството на отбраната. Организира се и се провежда с цел набиране на кадрови военнослужещи за нуждите на Въоръжените сили на Българската армия. Общо 27 са градовете, които домакинстват на кампанията. Надсловът, под който ще премине инициативата, е „Вижте отблизо българската армия!”. ", "date": "2019.09.24", "title": "Центърът на Асеновград се превръща в поле за бойни машини днес"}
{"url": "https://www.actualno.com/politics/desnite-podkrepjashti-manolova-s-obshta-lista-news_1378286.html", "text": "      Четирите десни организации, които подкрепят за кмет на София, регистрираха обща листа. Партиите, които влизат в нея са \"Движение България на гражданите\", Земеделски народен съюз, НДСВ и \"Път на младите\". Водач на листата ще бъде лидерът на ДБГ , на второ място като гражданска квота е общинският съветник Воислав Тодоров, а след него - Ана Вилфан от \"Път на младите\".      Председателят на ЗНС Румен Йончев е на четвърта позиция, а водачът на младежите на ДБГ Андрей Петков е пети, следван от Лъчезар Ценков от НДСВ. В листата влизат четирима членове на инициативния комитет, издигнал Манолова - финансистът Бисер Манолов, Ана Вилфан, кардиологът д-р Мирослав Ангелов, и Воислав Тодоров. \"Притеснява ни нечестността на битката в София.   Столичният кмет Йорданка Фандъкова все още не е излязла в отпуск от кметския пост, като откакто си обяви кандидатурата на 2 септември, тя активно се ползва от ресурсите на община за предизборна кампания на ГЕРБ\", каза пред журналисти след регистрирането на листата Димитър Делчев. Той подчерта, че коалиция Движение България на гражданите регистрира пълна листа от 61 души и ще се бори за максимален брой общински съветници, които да бъдат гарант за изпълнението на мерките, подписани миналата седмица с Мая Манолова. Като ключова мярка Делчев посочи пълната реконструкция на тротоарите в София, чието разбито състояние причинява травми на хората и  създава неприятности на минаващите по тях бебешки и инвалидни колички. ", "date": "2019.09.24", "title": "Десните, подкрепящи Манолова, с обща листа"}
{"url": "https://www.actualno.com/climate/greta-tunberg-kym-svetovnite-lideri-kak-smeete-video-news_1378284.html", "text": "      Грета Тунберг нападна остро световните лидери в речта си преди срещата на високо равнище за климата в Ню Йорк. „Вие искате от нас, младите, да се надяваме. Как смеете!?\"  – възкликна силно развълнуваната . „Вие откраднахте моите мечти и моето детство със своите празни думи. И аз все пак съм една от щастливците. Хора страдат, хора умират, цялата екосиестема колабира. А вие говорите само за пари и ни разказвате приказки за икономическия растеж“, продължи Грета Тунберг, видимо едвам сдържайки сълзите си, отбелязва .      На срещата, която се провежда по покана на Генералния секретар на ООН Антонио Гутериш, участват близо 60 световни лидери. В навечерието ѝ Гутериш каза, че сега трябва да се премине от думи към дела, за да се предотврати климатичната катастрофа.\r\nМеждувременно видеото с речта на светкавично се разпространи в интернет и предизвиква бурни реакции по цял свят.    Грета се е срещала с папа Франциск, била е в Европарламента, на форума в Давос, на голямо киносъбитие в Берлин. 16-годишната Тунберг, момичето с големите очи и дебелата плитка, което поради дребничкия си ръст все още прилича на дете, успя да мобилизира милиони в борбата си за спасяване на Земята. Нейната \"ученическа стачка\", протестът ѝ срещу безразличието на политиката, напипа болното място на съвременните западни общества. А \"Петъците за бъдещето\" (\"Fridays for future\") се превърнаха в мощен политически фактор на много места по света. Грета също така успя да мобилизира голям брой активисти по темата с климатичните проблеми.\r\nМеждувременно американският президент Доналд Тръмп коментира изявлението на Тунберг.      \"Тя изглежда като много щастливо младо момиче, което го очаква светло и прекрасно бъдеще. Толкова е хубаво да се види!“, посочи стопанинът на Белия дом в своя публикация в Twitter. Тръмп закратко присъства на срещата на върха за климатичните промени в Ню Йорк, но напусна след 14 минути. С това той демонстрира последователния скептицизъм на администрацията му по темата.   ", "date": "2019.09.24", "title": "Грета Тунберг към световните лидери: Как смеете? (ВИДЕО)"}
{"url": "https://www.actualno.com/books/tri-provokativna-istorija-za-edna-lubov-news_1378176.html", "text": "      Драго Гламузина е роден през 1967 г. във Въргорац, Хърватия.      Завършил е сравнително литературознание и философия във Философския факултет в Загреб. Работил е като журналист и редактор в едни от най-реномираните хърватски вестници и списания. От 2003 до 2011 г. е главен редактор в издателство Профил, а от 2011- а е главен редактор в издателство VBZ.   Автор е на поезия и проза. Стиховете му са преведени на немски и словенски, а романът  „Три“ получава престижната награда на Tportal за Роман на годината.\r\nГоран е писател и журналист. Той е женен за Сандра, но се среща и с Хана. Горан и съпругата му имат отворен, толерантен брак, а извънбрачните връзки са неговото вдъхновение за романите му. Докато не се появява Хана. Тя е страстна, дива, ревнива и непреклонна. Хана желае да е всичко за Горан. Приятелите, семейството и работата му остават на заден план. Връзката им е разрушителна и обречена на провал от самото начало. Горан постепенно се превръща в човек, на когото някога би се присмял – ревнив и контролиращ любовник.  Двамата искат взаимно да се притежават, но същевременно държат на собствената си свобода. Докато не прекрачват всички граници – на разума, на благоприличието и на себеуважението, когато вече е невъзможно да спрат.\r\nФантастична книга за изневярата, вманиачаването и ревността. Читателят не е обикновен наблюдател, а влиза в ролята на воайор, емоционално въвлечен в историята, сякаш самият той я изживява. Безсрамно и болезнено откровено представяне на човешките взаимоотношения.    ", "date": "2019.09.24", "title": "\"Три\" - провокативна история за една любов"}
{"url": "https://www.actualno.com/business/patria-se-sreshta-s-bylgarski-kompanii-po-vreme-na-mejdunarodnija-tehnicheski-panair-v-plovdiv-2019-news_1378306.html", "text": "      В периода от 23 до 28.09.2019 г. скандинавската фирма Patria, предоставяща услуги и решения в сферата на отбраната, сигурността  и авиацията и поддръжка през целия жизнен цикъл, участва на Международния технически панаир в Пловдив. Щандът на Patria предизвика силен интерес сред експертите, посетителите и официалните лица.      Patria е участник в процедурата за държавна поръчка на 150 бойни машини за нуждите на Сухопътните войски на Българската армия. Patria предлага на България последно поколение бойна машина Patria AMV за постигане на целите за модернизация на Българската армия, като основен етап за постигането на тази цел е местното производство.   Patria предлага машините да се произвеждат с страната от предприятия от българската отбранителна промишленост, в сътрудничество с подизпълнители от гражданската промишленост. Международният технически панаир в Пловдив предоставя чудесна възможност за провеждане на срещи и обсъждане на бъдещото сътрудничество с представители на различните фирми от България.\r\nPatria поставя акцент върху местното производство. Компанията предлага промишлено участие и производство в България, като по този начин повече от 20% от инвестициите ще останат в страната. Досега Patria е осъществила успешен трансфер на технологии и проекти за местно производство в Полша, Словения, Хърватия и Южна Африка.  Местното производство ще даде на България по-голяма сигурност на доставките, чрез създаването на независим контрол върху поддръжката и позволявайки извършването на модификации на машините на местно ниво. Избирайки Patria, българската отбранителна промишленост ще получи високо ниво на трансфер на технологии, възможност за местно производство и значителни инвестиции за модернизиране на промишлената инфраструктурата в страната. , заяви Яне Пулкинен.    , добави Яне Пулкинен, мениджър “Трансфер на технологии” в Patria Land.     Patria е надежден доставчик на услуги и технологични решения в сферата на отбраната, сигурността и авиацията и поддръжка през целия жизнен цикъл. Освен Финландия, Групата работи и в Швеция, Норвегия, Естония, Полша, Обединените арабски емирства и Южна Африка. В Patria работят 2,980 професионалисти. Собствеността на Patria е разпределена между финландската държава (50.1%) и Norwegian Kongsberg Defense Aerospace AS (49.9%).   ", "date": "2019.09.24", "title": "Patria се среща с български компании по време на Международния технически панаир в Пловдив - 2019"}
{"url": "https://www.actualno.com/burgas/2029-chujdenci-sa-rabotili-v-kurortite-kraj-burgas-tova-ljato-news_1378336.html", "text": "      2029 сезонни работници от различни държави са работили в курортите край Бургас това лято, сочат данните на Дирекция „Регионална служба по заетостта“ Бургас. Цифрите са официални, подадени от работодателите за сезонна заетост. Наетите лица са с 500 души повече от миналата година.      За директорът на „Бюро по труда“ Живко Янакиев поясни още: “Недостигът на работна сила в туризма е една от причините тя да се компенсира с внос на работна ръка от чужбина. От наетите това лято, 97 процента са от бившото ОНД, а 77 % са украинци или 1554 човека. Следват граждани на Беларус, Молдова, Армения, Киргистан и други от ОНД. Има наети хора и от по-далечни далечни държави, но те са единици“.\r\nГолемият проблем в този процес на наемане на чужди работници е квалификацията. Повечето работодатели разчитат това да се случи в процеса на работа, като мислят, че липсата на квалификация не е проблем за някои професии. Затова повечето наети чужденци работят като сервитьори на блок маси. Те само зареждат и отсервират и много малко от тях работят с клиенти.\r\nТакава е ситуацията и с камериерите - една професия, за която също се смята, че може да се работи без обучение.  „Но за да получиш свидетелство за квалификация за камериер трябва да учиш 600 часа в курсове, за сервитьор 300 часа, така че това са професии и обучението е много полезно“, добавя Живко Янакиев, който следи процеса от много години.\r\nОт гледна точка на професионалния състав, това лято най-много са били наетите сервитьори, следвани от камериери, помощник готвачи, работници в кухня и други професии. Има и аниматори – 27 човека, администратори, продавач-консултанти, танцьорки. За Бургаски регион този процес вече е приключил, но за зимните курорти сега започва.\r\nМного от сезонните работници, след приключване на лятото, отиват да работят в зимните ни курорти. Законодателството вече позволява да се удължи техният престой с до 9 месечна заетост. Работодателите могат да направят съответните стъпки в тази посока, ако държат на определени служители и искат да ги задържат.           ", "date": "2019.09.24", "title": "2029 чужденци са работили в курортите край Бургас това лято"}
{"url": "https://www.actualno.com/society/zapochva-deloto-sreshtu-izgarjaneto-na-otpadyci-v-tec-bobov-dol-news_1378267.html", "text": "      Делото на екологичната организация „Грийнпийс - България“ срещу Изпълнителната агенция за опазване на природната среда и водите за изгаряне на отпадъци в ТЕЦ „Бобов дол“ е насрочено за днес в Административния съд в Кюстендил, съобщи БНР.      Към делото са се присъединили жители на Големо село от .   Хората недоволстват и от факта, че от екологичното министерство е дадено разрешение за изгаряне на отпадъци заедно с въглищата, което замърсява въздуха. Освен това на територията на общината не са поставени уреди, които да следят каква е чистотата на въздуха.\r\nТова замърсява въздуха. В общината не са поставени и уреди, които да следят каква е чистотата на въздуха, а това е наложително.   ", "date": "2019.09.24", "title": "Започва делото срещу изгарянето на отпадъци в ТЕЦ \"Бобов дол\" "}
{"url": "https://www.actualno.com/europe/sreshta-djonsyn-tusk-v-nu-jork-bez-probiv-po-sdelkata-za-brexit-news_1378225.html", "text": "      Британският премиер Борис Джонсън повторно призова за \"гъвкавост\" ЕС в преговори за Brexit по време на среща с председателя на Съвета Доналд Туск в Ню Йорк.      Джонсън и Туск се срещнаха в кулоарите на Генералната асамблея на ООН.   Британският премиер подчерта пред Туск, че неговото предпочитание е за споразумение за излизането, заяви говорител на \"Даунинг стрийт\" и добави, че двойката е обсъждала намирането на алтернатива на така наречения \"ирландски бекстоп\".\r\nТе също така са обсъдили три документа, изпратени наскоро от Лондон, с идеи за замяна на разпоредбите за бекстопа в сделката за Brexit, постигната миналата година, но отхвърлена от британските законодатели, предаде БГНЕС.  \"Премиерът подчерта, че за да постигнем сделка, ще трябва да видим движение и гъвкавост от ЕС\", каза говорителят. \"Лидерите се съгласиха да поддържат връзка през следващите седмици\", добави той.\r\nТуск туитва: \"Няма пробив. Няма срив\", добавяйки, че \"няма време за губене\".   Срещата идва, след като главният преговарящ по Brexit в ЕС Мишел Барние заяви в понеделник, че настоящата позиция на Лондон не предлага никаква „основа за намиране на споразумение“ за напускане на блока.    Британското правителство призна, че излизането без споразумение може да доведе до недостиг на храна и да предизвика граждански вълнения.\r\nДжонсън е провел също 30-минутна среща с белгийския премиер Шарл Мишел, на която е бил обсъден Brexit, заяви говорителят на британския премиер. ", "date": "2019.09.24", "title": "Среща Джонсън-Туск в Ню Йорк без пробив по сделката за Brexit"}
{"url": "https://www.actualno.com/america/sasht-podgotvja-nova-oferta-za-patriot-i-f-35-na-turcija-news_1378312.html", "text": "      САЩ обмисля нова оферта за доставка на противоракетните системи Patriot и американските изтребители от пето поколение F-35 за Турция, съобщава Haber Turk, цитиран от ТАСС.      Вашингтон и Анкара се готвят да подпишат споразумение за свободна търговия, за да постигнат оборот от 100 млрд. долара.   Съгласно това споразумение Турция ще получи ново предложение за доставката на системи Patriot и F-35, а митата за алуминий и стомана също ще бъдат намалени.\r\nТурция няколко години се опитва да преговаря със САЩ за противоракетните ракетни системи, но Вашингтон не се съгласи на подобна сделка и затова Анкара реши да закупи оборудване от Москва.  През септември 2017 г. Русия обяви сключването на договор с Турция за доставка на С-400 на стойност 2,5 милиарда долара. Договорът предполага частичен трансфер на производствени технологии на турска страна. Първите доставки започнаха на 12 юли.\r\nСАЩ и НАТО активно се противопоставят на придобиването на С-400 от Турция. На 17 юли Белият дом заяви, че решението да придобие руската система за ПВО представлява пречка за участие в програмата за американските изтребители F-35.    ", "date": "2019.09.24", "title": "САЩ подготвя нова оферта за Patriot и F-35 на Турция"}
{"url": "https://www.actualno.com/asenovgrad/mylchanieto-na-chinovnicite-inat-do-otkat-v-asenovgrad-news_1378131.html", "text": "       Въпросът, с който ще ви занимаем този път в \"Мълчанието на чиновниците\", касае фестивала \"Маврудово хоро\", който се проведе в деня на честване независимостта на България - 22-ри септември. Отговори на въпроси, отправени на 17.07.19 г. и адресирани до кмета на Асеновград доктор Емил Караиванов, все още липсват.      От деловодството потвърждават, че писмото по Закона за достъп до обществена информация е заведено. Секретарката на градоначалника Яна Стоева пък посочва, че заявлението е открито, но няма повече информация и не може да ни каже защо не ни е отговорено. Това ни навежда до мисълта, че едва ли някой си е направил труда да го резюлира до ресорната дирекция така, както се случи с питанията ни към Дейност \"Инспекторат, паркинги и гаражи\", ОП \"Туризъм\" и други.    Незаинтересоваността и нехайството на градската управа към оповестяване разходването парите на гражданите продължава, въпреки наближаващите избори. А ние само искахме да знаем, за да съобщим на хората, средства в какъв размер са отделени за фестивала за 2019 г. и в какви дейности ще бъдат разпределени те. Единственото, което заместник-кметът на Асеновград Мария Вълканова информира на брифинг пред медии бе, че бюджетът за мероприятието е в рамките на 5 000 лева, колкото бе и през миналата година. А информацията, която премълчаха, можеше само да бъде в плюс на общината като безплатна реклама, защото разходването на публични средства по принцип не е тайна. И вероятната истина е, че всичко това се случва от инат.\r\nФестивалът е единствен по рода си и първоначално се провеждаше в края септември или началото на октомври. По предложение на граждани, инициативата бе изместена на деня, в който България чества своята независимост. В момента в Асеновград функционират шест любителски състава, които имат групи и в различни асеновградски села. Тази година организатор на празника е ТС \"Везеница\", съвместно с общината. През 2018 г. участниците във фестивала бяха над 400. Включиха се 17 фолклорни и танцови състава от цяла Южна България.  По традиция, празникът започна от паметника на Аристи Чорбаджака. След това, продължи с дефиле на групите по определен маршрут, който съдържаше няколко спирки, а финалът му бе на площад \"Академик Николай Хайтов\". Инициативата няма състезателен характер, не се взимат такси за участие от групите и няма награден фонд. ", "date": "2019.09.24", "title": "Мълчанието на чиновниците: Инат до откат в Асеновград"}
{"url": "https://www.actualno.com/crime/specializiranijat-syd-gleda-deloto-sreshtu-banevi-news_1378246.html", "text": "      Специализираният наказателен съд ще гледа делото срещу бизнесмена Николай Банев, съпругата му Евгения и майка му Мария, предаде репортер на БГНЕС.      Прокуратурата приключи разследването срещу тримата и внесе обвинителния акт в края на август. Те са обвинени за участие в организирана престъпна група за данъчни престъпления и пране на пари.    е обвинен като извършител на данъчните престъпления, а съпругата му - като негов помагач. Двамата са предадени на съд, като съизвършители в съучастие на изпирането на пари.\r\nМария Банева ще отговаря пред съда за участието в организирана престъпна група.  Припомняме, че обвиненията завариха семейството в Ница в края на миналата година. Двамата бяха екстрадирани в София на 6 декември. През юли 2019 г. Евгения Банева беше освободена от  ареста по здравословни причини след многократните й оплаквания от условията в килията. Мария Банева е с мярка за неотклонение \"парична гаранция\" в размер на 10 000 лв. ", "date": "2019.09.24", "title": "Специализираният съд гледа делото срещу Баневи "}
{"url": "https://www.actualno.com/america/trymp-mojat-prijatel-erdogan-news_1378241.html", "text": "      Американският президент Доналд Тръмп заяви, че турският лидер Реджеп Тайип Ердоган е „станал негов приятел“ след преговорите за освобождаването на американския пастор Андрю Крейг Брансън от турския арест, предаде БГНЕС.      „Миналата година след много кратки и уважителни преговори с много силния човек, президента на Турция Реджеп Тайип Ердоган, който стана мой приятел, ние върнахме у дома пастор Брансън“, заяви американският президент на форума „Световен призив в защита на религиозната свобода“, който се провежда в централата на ООН в Ню Йорк.   „Телефонирах на президента Ердоган и казах: Пастор Брансън е невинен. Искам да благодаря на турския президент“, добави стопанинът на Белия дом, цитиран от Анадолската агенция.\r\nТой също така съобщи, че САЩ възнамеряват да отпуснат 25 милиона долара за финансиране на защитата на религиозните свободи, местата за религиозно поклонение и религиозните паметници.  Пастор Андрю Крейг Брансън беше арестуван на 9 декември 2016 г. по обвинение в шпионаж и подкрепа за ФЕТО на духовника Гюлен и Кюрдската работническа партия /ПКК/. След това той беше пуснат под домашен арест.\r\nПрез октомври 2018 г. тези наказания бяха отменени и пастор Брансън получи възможност да напусне Турция.    ", "date": "2019.09.24", "title": "Тръмп: Моят приятел Ердоган "}
{"url": "https://www.actualno.com/europe/gyrcija-ponasja-tejko-falita-na-tomas-kuk-tam-sa-nastaneni-50-000-klienti-na-kompanijata-news_1378163.html", "text": "      В Гърция, където са настанени над 50 хиляди клиенти на , първите полети за репатриране на пътници, почиващи на островите Закинтос, Корфу и Кос са в ход, пише британският вестник The Guardian, цитиран от \"Фокус\".      Министърът на туризма в страната Харис Теохарис, който създаде оперативен център за координиране на усилията за репатриране, казва, че очаква 22 000 пътници да бъдат върнати у дома през следващите три дни. Министерството работи в тясно сътрудничество с британското посолство в Атина във връзка с репатрирането, за което се смята, че е под надзора на Британската администрация за гражданска авиация.\r\nОпитвайки се да намали страховете в страна, чиято икономика е почти изцяло зависима от туризма, министърът заяви, че разходите за хотели и други свързани с това разходи са били покрити за клиентите на \"Томас Кук\". Гръцкото министерство на туризма работи в тясно сътрудничество с националното министерство на икономиката и други органи в подкрепа на огромния брой гръцки компании, засегнати от банкрута на британския туроператор.   Голямото мнозинство от засегнатите почиващи в Гърция се намират на остров Крит. Но в цялата страна, особено в Спорадите, където 75% от настоящите гости на хотела са британци, туристическите служители говорят за фалита на компанията като за катастрофа за вече и без това силно засегнатите от икономическите проблеми в страната гръцки компании.  Алекос Еустатиу, който ръководи Съюза на хотелиерите на Скиатос в Спорадите и представлява Томас Кук, заяви:\r\n„Това е огромен икономически удар върху туризма ... изчислено е, че на нашите острови има около 1800 до 2000 британци. В момента икономическите щети са невъзможни за оценка.\"\r\nА за проблемите за българската страна вижте      ", "date": "2019.09.24", "title": "Гърция понася тежко фалита на \"Томас Кук\" - там са настанени 50 000 клиенти на компанията"}
{"url": "https://www.actualno.com/actualno/mila-drugarko-poveche-njama-da-pravja-taka-pusni-me-na-svoboda-news_1378010.html", "text": "      Психари, убийци, обирджии, педофили, изнасилвачи и какви ли още не престъпници се разкарват свободно из улиците на . Едно от последните генерирани е предсрочното освобождаване на австралиеца Джок Полфрийман, .      Бил се \"поправил\", казват представители на съдебния състав, който го освободи, и пасторът, комуникирал с него през целия му престой в затвора. Превъзпитал се е. Поука си бил взел. И показал добро поведение. Горкичкият, колко много съжалявал за стореното. Колко неприятни били условията в затвора. На всичкото отгоре взел, че си признал деянието и дълбоко съжалявал. Колко мило! Какво състрадание буди! Ама, сериозно ли? Т'ва да не е \"Искрено и лично\"? Ти си престъпник, убил си човек хладнокръвно и влизаш в затвора. Не си изпратен на хотел, че и претенции към условията да имаш. Даже напротив! Колкото е по-тежко провинението, толкова в по-кофти условия трябва да те поставят и за колкото може по-дълго време.\r\nНо противно на очакванията, да се чувстваш гузен и реално да се превъзпиташ, изведнъж попадаш в една среда с множество права. Имаш право да се оплакваш и да изискваш да бъдеш човек. Ако си от по-находчивите ще си живееш по-добре, отколкото навън (в България). Пък, ако си и чужденец дори се ползваш с уважение, нали си гост. Усещаш, че можеш да манипулираш системата и започваш да имитираш колко добър и благороден си станал. И обещаваш, че \"мила другарко, повече няма да правя така\". Актьорската ти игра е уникална, успяваш да заблудиш всички дори, че си способен да обичаш. Влизаш под кожата на съдиите, а може и да се сприятелиш с тях. Постепенно и неусетно даже си пиете ракията заедно. И един ден те решават, че е време да ти се отблагодарят за доброто отношение и те пускат на свобода. И така, да обобщим: Работата им не е да освобождават и поощряват, а да наказват. Те трябва да са силната ръка, която превъзпитава. Възмездието към пострадалите и справедливостта следва да са тяхната основна водеща сила във взимането на решения. Не е честно и морално да се подиграват със скръбта и болката на другите.           ", "date": "2019.09.24", "title": "Мила другарко, повече няма да правя така. Пусни ме на свобода!"}
{"url": "https://www.actualno.com/chronicles/v-berlin-e-projektiran-pyrvijat-ozvuchen-film-news_1378173.html", "text": "      Първите опити за озвучаване на филми са правени още през 1889 година от Томас Едисън, но не дават задоволителен резултат, тъй като звукът и изображението не са синхронизирани. През 1894 година Емил Рено успява да синхронизира шумове със своите прожекции на „светлинни пантомими“. През 1900 година е направена първата публична прожекция на озвучен филм, без да окаже влияние върху комерсиалното киноразпространение, но разработките в тази област продължават, като особено активна е компанията „Гомон“. Междувременно се търсят различни решения за заобикаляне на проблема с липсата на звук – прожекциите често се правят с акомпанимент на музика, свирена на живо в салона, в някои случаи актьори зад сцената четат диалозите или коментират сцените, а понякога и създават различни звукови ефекти.      По този начин навлизането на звука в киното се превръща в постепенен процес на усъвършенстване на звуковата техника и средствата за синхронизиране на звук и изображение. През първите години на този преход звукът се възпроизвежда от поредица дискове, всеки от които има дължина по няколко минути и които се пускат последователно, следвайки развитието на действието във филма. Едва през 1923 година в Ню Йорк е направена първата комерсиална прожекция, при която се използва система със звукозапис върху самия филм.За първи озвучен пълнометражен филм обикновено се приема „Дон Жуан“ („Don Juan“), режисиран през 1926 година от Алан Кросланд с участието на Джон Баримор, а за първи филм с говор – „Джаз певецът“ („The Jazz Singer“), режисиран също от Кросланд през следващата година.   Първите озвучени филми са сравнително примитивни и зле направени и отношението на публиката към тях често е отрицателно. Озвученото кино се превръща в самостоятелно направление едва през 1932 година, когато техниката позволява самостоятелното записване на звук и изображение, които се синхронизират впоследствие чрез постсинхронизация. През 1930-те години говорещите филми се превръщат в обичайния формат на киното.\r\nОпасения от навлизането на звука в киното имат и хора свързани с производството на филми. Някои режисьори смятат, че диалозите може да отклонят вниманието на зрителите от естетиката на самите образи или че киното ще се превърне в обикновен „филмиран театър“, вместо да продължи да развива своя собствена естетика. В допълнение към това, тогавашните камери са много шумни и трябва да бъдат затваряни, заедно с оператора, в звукоизолирани обвивки, за да не бъде записан шумът от тях, а това силно затруднява движението на камерата. По същите причини студийните снимки получават голямо предимство пред снимането на открито. Някои утвърдени кинорежисьори отказват, поне първоначално, да снимат озвучени филми, като по този начин удължават времето на съвместно съществуване на неми и озвучени филми, но въпреки това сравнително бързо немите филми практически изчезват.  Друг съществен проблем при въвеждането на звука е трудната адаптация на актьорите, особено на тези, които дотогава са играли само в киното и никога не са използвали гласа си. Налагането на озвучените филми слага край на кариерата на актьори, като Джон Гилбърт, чиито гласове са смятани за неприятни. В същото време други звезди на нямото кино се приспособяват успешно. Например Рамон Новаро остава популярен, благодарение на приятния си тембър и таланта си като певец.\r\nПрез преходния период много филми са едновременно неми и озвучени. Например през 1931 година Рене Клер снима „Под покривите на Париж“ („Sous les toits de Paris“) и заобикаля проблемите със звукозаписа, като някои сцени остават неми, тъй като актьорите се намират твърде далеч или зад стъкло, а други са озвучени, но се развиват на тъмно, като за действието се разбира само по звука.   Появата на озвученото кино поставя и проблема с различните езици. В Съединените щати, които са голям износител на кинопродукция, се опасяват, че озвучаването ще затрудни износа на филми в страните, където не се говори масово английски език. В първите години се търсят усилено решения на този проблем, включително заснемане на един и същ филм неколкократно, с едни и същи декори, но с различни актьори, които говорят на съответния език. Някои актьри, като Лоръл и Харди, дори заснемат сами версии на няколко езика.     ", "date": "2019.09.24", "title": "В Берлин е прожектиран първият озвучен филм"}
{"url": "https://www.actualno.com/america/zapadnoto-polukylbo-na-vojna-sreshtu-maduro-news_1378229.html", "text": "      Страните от двете Америки гласуваха за активиране на регионален договор за отбрана срещу Венецуела. Той е в отговор на искане на САЩ, стремящи се да свалят левия президент Николас Мадуро.      Съединените щати по-рано този месец се позоваха на Междуамериканския договор за реципрочна помощ, известен с испанския си акроним TIAR, отричайки \"безобидните\" ходове на Венецуела.   В него се посочва предполагаемата подкрепа на Венецуела за колумбийските въоръжени групировки, отхвърлящи мирното споразумение, както и действията на венецуелските войски в учения близо до границата.\r\nНа срещата в кулоарите на Генералната асамблея на ООН страните от договора гласуваха 16 срещу 1 в полза на активирането му, заяви колумбийският външен министър Карлос Холмс.  Договорът ще позволи на страните-членки да \"идентифицират и посочват лица и образувания от режима на Мадуро\", участващи в престъпни мрежи\", заяви Холмс.\r\nСъгласно договора, страните могат да преследват или екстрадират служители в черния списък или да изземват активите им, каза той.\r\nГласуването бележи най-новото развитие в противопоставянето между Мадуро и опозиционния лидер Хуан Гуайдо, признат от повече от 50 страни за временен президент на Венецуела, припомня АФП.       Мадуро предвожда рушаща се икономика, но остава на власт с подкрепа от Русия, Китай и Куба.\r\nЧленове на TIAR са Аржентина, Бахамските острови, Бразилия, Чили, Колумбия, Коста Рика, Куба, Доминиканската република, Салвадор, Гватемала, Хаити, Хондурас, Панама, Парагвай, Перу, Тринидад и Тобаго, САЩ, Уругвай и Венецуела.\r\nУругвай е единствената нация, гласувала против, докато Тринидад и Тобаго се въздържаха. Куба не гласува, тъй като не участва в договора, въпреки че никога официално не се оттегли, допълва БГНЕС.\r\nВисокопоставен американски служител заяви, че TIAR е полезен начин за оказване на икономически и дипломатически натиск, отбелязвайки, че много държави от Латинска Америка нямат вътрешно законодателство, според което да действат.\r\n„Затова смятаме, че това вероятно ще доведе до по-широко налагане на санкции“, каза той.      Богата на петрол Венецуела страда от хиперинфлация и недостиг на основни стоки от храна до лекарства - криза, която принуди около 3,6 милиона души да напуснат страната от 2016 г. ", "date": "2019.09.24", "title": "Западното полукълбо на \"война\" срещу Мадуро "}
{"url": "https://www.actualno.com/showbusiness/paris-hiltyn-ostana-bez-nasledstvo-news_1378234.html", "text": "      Дядото на Парис Хилтън почина на 91 години, завещавайки богатството си за благотворителност.      Барън Хилтън, синът на основателя на хотелската империя „Хилтън“ Конрад Хилтън, е починал в дома си в Лос Анджелис, съобщава CNN.   Внучката му Парис Хилтън, изглежда обаче не е разстроена толкова от факта, че е лишена от наследство, колкото от загубата на скъп за нея човек. Тя посвети на това пост в социалната мрежа, предаде БГНЕС.\r\nВ профила си в Туитър Парис пише, че смъртта на Барън дълбоко я е натъжила. От ранно детство тя виждала в него олицетворение на успешен бизнесмен, живеещ сред приключения и бележещ високи постижения. Светската лъвица нарече покойния си дядо „легенда“, отличаваща се с доброта и красота.  Барън Хилтън оглавява борда на директорите на корпорацията „Хилтън“ през 1966 г., а през 2007 г. лишава Парис от наследство, дарявайки почти всичките си пари на благотворителен фонд. ", "date": "2019.09.24", "title": "Парис Хилтън остана без наследство "}
{"url": "https://www.actualno.com/america/boeing-shte-plati-po-144-500-dolara-na-vsjako-postradalo-v-katastrofite-semejstvo-news_1378230.html", "text": "      Семействата, загубили роднини при фаталните самолетни катастрофи на Boeing 737 Max, ще получат от компанията около 144 500 долара всяко, информира ВВС.      Парите идват от фонд за финансова помощ на стойност 50 милиона долара, който Boeing обяви през юли. Фондът е започнал да приема искове, които трябва да бъдат подадени преди 2020 г.   „144 000 долара не се доближават до обезщетение на никое от семействата“, казва Номан Хусайн, адвокат със седалище в Тексас, който представлява 15 семейства.\r\n„Това не е нещо, което ще задоволи семействата. Те наистина искат отговори\", каза той.  737 Max е заземен от март, тъй като разследващите в момента оценяват безопасността на самолета след фаталните катастрофи в Индонезия и Етиопия, отнели живота на повече от 340 души.\r\nПрез юли Boeing обеща 100 милиона долара на семейства и общности, засегнати от катастрофите. По-късно компанията заяви, че половината ще бъде запазена за директни плащания на семейства, а другата половина ще бъде заделена за програми за образование и развитие в засегнатите общности.   В изявление главният изпълнителен директор на Boeing Денис Мюленберг нарече отварянето на фонда за семейни претенции \"важна стъпка\" в усилията на фирмата да помогне на близките на хората, загинали при катастрофите на Boeing 737 Max.     ", "date": "2019.09.24", "title": "Boeing ще плати по 144 500  долара на всяко пострадало в катастрофите семейство "}
{"url": "https://www.actualno.com/asenovgrad/v-asenovgrad-otkriha-izlojba-za-znachenieto-na-modnite-aksesoari-v-minaloto-news_1378175.html", "text": "      Експозиция с дамски и мъжки аксесоари към облеклото бе представена в Етнографската къща в Асеновград по време на \"Есенна нощ на музеите\". Интересната е именувана „Хвърлена ръкавица”. Експонатите са от фонда на Исторически музей-Асеновград.        Експозицията съдържа и две табла с информация. На тях е описано още от древен Рим до наши дни във всяка една епоха каква е била функцията на съответния аксесоар. \"Изложбата разказва не само за чисто физическата им функция, а и какво всъщност казва например шапката, носена от определена госпожа. Или как са били предавани послания чрез ръкавиците. Когато една дама си изпусне ръкавицата или кърпичката пред някой младеж, например, това е било начин за започване на флирт\", обясни за уредникът в Етнографската къща на Асеновград Надя Янкова.   Тя допълни, че хвърлената пред някого ръкавица пък означава отправяне на предизвикателство за среща в дуел. А предоставената доброволно ръкавица от един рицар на друг в миналото е засвидетелствала подчиненото положение на притежателя ѝ, спрямо неговия съперник. Затова е избрано и тематичното закачливо име - едновременно заради историческата идея на темата и насочване на посетителите към най-важните експонати, които се показват в Асеновград. Изложбата ще остане позиционирана в Етнографската къща до първите месеци от началото на следващата година. ", "date": "2019.09.24", "title": "В Асеновград откриха изложба за значението на модните аксесоари в миналото"}
{"url": "https://www.actualno.com/society/zashto-pochinal-v-albanija-bylgarski-boksior-se-e-systezaval-s-chujdo-ime-news_1378258.html", "text": "      Близките на починалия български боксьор обвиняват треньора му за трагедията в Албания. Борис Станчев припадна по време на състезание в Шкодра, а по-късно издъхна в болница.      Трагедията разтърси боксовите среди. Веднага стана ясно, че Борис Станчeв е участвал в турнира под чужда самоличност, като се е представял за братовчед си Исус Величков.\r\nТреньорът му твърди, че не е знаел, че починалият боксьор ползва лиценза на неговия братовчед Исус, въпреки че се е обръщал към него с името Боби Джи.\r\nРоднините подозират, че схемата с фалшифициране на данните и използването на чужд лиценз е направена със знанието на треньора, който е печелил големи суми на гърба на Борис.  „Аз му дадох документите. Той имаше забрана да играе”, призна пред NOVA Исус Величков. Той обясни, че не е боксьор, но преди е тренирал футбол. Не знае как има лиценз за участие в боксови турнири.\r\n„Има 6 мача с моите данни. Доколкото знам, му плащат, за да пада”, заяви Величков. В момента той е притеснен, защото е предупреден, че може да бъде осъден заради измамата с лични данни.\r\n„Треньорът си го познава, знае, че се казва Боби”, заяви още Величков.    „Не знам как е станала тази размяна. Мотивите защо е разменял картите, само той ги знае. През цялото време се е представял като Исус Величков, по прякор Боби Джи”, заяви Венцислав Георгиев, треньор и мениджър на починалия боксьор.\r\nСестрата на Борис Станчeв – Лиляна твърди, че не е знаела, че брат й се състезава под чуждо име, само предполагала. Близките на боксьора показаха клип, в който твърдят, че Борис казва на треньора си Венцислав Георгиев, че не е добре.\r\n„Как може треньорът му след смъртта на брат ми да си тръгне за България, без да уведоми никой”, попита Лиляна. Твърди, че брат й не се е биел за пари, а от любов към спорта.\r\nПари обаче печелел мениджърът му, твърдят близки на починалия Борис.\r\n„Последният мач знам, че беше за много пари – поне 50-60 хил. лева”, заявява негов приятел.   Близките на Борис твърдят, че той е бил здрав и не вярват, че е получил инфаркт.\r\n„Самата федерация е бутафория”, заяви д-р Георги Езекиев, бивш президент на Българския професионален боксов съюз. „Проблемът е, че това момче е имало забрана. За да я избегне, е играл с чужда самоличност. Изваден му е фалшив лиценз със съдействието на федерацията, предполагам, защото няма как да стане по друг начин. Всички хора, които се занимават с професионален бокс, може да се натоварят в 2-3 леки коли. Всички се познават”, заяви Езекиев. По думите му българските боксьори играят за малки суми. „Те са слаби, играят, за да загубят”. Той обаче е категоричен, че никой от нашите боксьори, нито пък треньорите им могат да изкарат от това 50-60 хил. лева. „Изкарват по 150 паунда. Вече не ги искат, защото падат преди да ги ударят”.\r\n„Имахме добри впечатления за него като състезател”, заяви Даниел Дамянович, член на УС на Българския професионален боксов съюз. Той обаче е категоричен, че от Съюза не са знаели, че е с подменена самоличност. „Отношенията между състезателя и Съюза –  99% минават през мениджъра”, обясни още Дамянович. Той не може да си обясни, защо Борис е сменял самоличността си. „Ситуацията е страшно неприятна. Ние сме подведени”.\r\nПрипомняме, че българският боксьор припадна в четвъртия рунд по време на двубой в категория \"перо\" на професионалния бокс срещу представителя на домакините Ардит Муря. На помощ се притекъл медицинският екип. Лекарите успели да върнат боксьора в съзнание и да го транспортират в близка болница, но там губят битката за живота му.\r\nСпоред албански медии, смъртта на българина не е настъпила вследствие на ударите от противника му, а той е получил инфаркт. ", "date": "2019.09.24", "title": "Защо починал в Албания български боксьор се е състезавал с чуждо име?"}
{"url": "https://www.actualno.com/sofia/sofijska-voda-vremenno-shte-prekysne-vodosnabdjavaneto-v-chast-ot-kv-krystova-vada-news_1378181.html", "text": "      „Софийска вода” временно ще прекъсне водоснабдяването в част от кв. „Кръстова вада“ на 24 септември. Това съобщиха от пресцентъра на дружеството.      Във връзка с подмяна на спирателен кран на ул. „Никола Крушкин-Чолака“ в кв. „Кръстова вада“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: ул. „Асен Найденов“, ул. „Никола Крушкин – Чолака“, ул. „Манфред Вьорнер“, ул. „Мичман Тодор Саев“ и ул. „Данаил Етрополски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мичман Тодор Саев“ на ъгъла с ул. „Никола Крушкин - Чолака“.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.   ", "date": "2019.09.24", "title": "\"Софийска вода\" временно ще прекъсне водоснабдяването в част от кв. \"Кръстова вада\""}
{"url": "https://www.actualno.com/society/novini-ili-novini-kartinata-na-pechata-za-24-septemvri-news_1378154.html", "text": "      Редакционният екип на ви представя кратък преглед на печата.        Гръцки, а не български изтребители ще пазят небето над Македония, пише \"Сега\". И припомня, че само преди 3 месеца Борисов се хвалеше, че това ще правим ние с новите американски изтребители. Изглежда обаче те ще са само за красота и за разходи.   Вижте листата на ГЕРБ за София, има журналист и директор на училище - уведомява ни 24 часа, изброявайки обявените кандидати. Тук има нещо много забавно - изглежда журналист и директор на училище е някакво страшно изключение, когато стане дума за политика, тя не е за такива хора. Като журналисти май наистина разбираме защо - не е за нас.      България разполага с блестящи лекари, които са известни по цял свят, съобщава \"Труд\", цитирайки изказване на Бойко Борисов. Това е доста вярно, обаче причината да са известни по цял свят не е само в таланта и уменията им, ами в това, че държавата прави всичко възможно да са по целия свят, но не и в нея. Сидеров иска забрана за продажбата на държавни имоти в продължение на една година. Причината - да се изготви единен регистър, в който те да попаднат, съобщава \"Монитор\". Съгласни сме: но дай и един единен регистър за всички държавни имоти, които се оплячкосаха от който, дето свари и да наложим мораториум на живота им на свобода. ", "date": "2019.09.24", "title": "Новини или Novini – картината на печата за 24 септември"}
{"url": "https://www.actualno.com/society/prognoza-za-vremeto-24-septemvri-vtornik-news_1378152.html", "text": "      Днес над страната ще бъде предимно облачно и с превалявания от дъжд. Значителни и на повече места ще са валежите в следобедните часове в Западна България. Почти без валежи ще се задържи в югоизточните райони от страната. Ще духа слаб, в Източна България - до умерен вятър от изток-североизток. Минималните температури ще са между 11° и 16°, а дневните ще се понижат и максималните ще са предимно между 19° и 24°. Това съобщи за Агенция \"Фокус\" дежурният синоптик Мартин Славчев към Националния институт по метеорология и хидрология (НИМХ).      По Черноморието облачността ще е значителна, но само на отделни места слабо ще превали. Ще духа до умерен вятър от изток-североизток. Максималните температури ще са 19° и 21°, температурата на морската вода е 21-22°. Вълнението на морето ще бъде 1-2 бала. В планините ще бъде предимно облачно и с валежи от дъжд, значителни и на повече места - след обяд в масивите от Западна България. Ще духа умерен вятър от юг-югоизток. Максималната температура на височина 1200 метра ще е около 15°, на 2000 метра – около\r\n9°. В сряда в повечето райони валежите временно ще спрат и облачността ще се разкъса. Минималните температури ще бъдат между 13° и 18°, а максималните – между 19° и 24°. В четвъртък ще бъде предимно облачно и на много места ще превалява дъжд. В Източна България ще духа до умерен югозападен вятър, а в Западна България вятърът ще се ориентира от северозапад, ще се усили и с него ще започне да прониква по-хладен въздух. В петък от запад облачността ще се разкъсва и намалява, но все още на отделни места в източните райони ще превалява дъжд. Ще духа умерен, в Дунавската равнина и временно силен северозападен вятър.\r\nДежурен синоптик: Мартин Славчев  Атмосферното налягане ще се понижи още и ще е по-ниско от средното за месеца. ", "date": "2019.09.24", "title": "Прогноза за времето - 24 септември (вторник)"}
{"url": "https://www.actualno.com/america/trymp-vremenno-blokiral-voennata-pomosht-za-kiev-zaradi-korupcija-news_1378242.html", "text": "      Американският президент Доналд Тръмп е наредил временно да се блокира отпускането на военна помощ за Украйна заради високото равнище на корупция в тази бивша съветска република, съобщава вестник „Вашингтон пост“, позовавайки се на високопоставени чиновници от американската администрация.      Тръмп е наредил временно да се блокира отпускането на около 400 милиона долара за властите в Киев. Съответният указ на американския лидер е предаден на Държавния департамент и Пентагона в средата на юли, предава РИА „Новости“.   Това е станало приблизително седмица преди телефонния разговор на стопанина на Белия дом с новоизбрания украински президент Владимир Зеленски.\r\nПричината за това решение на Тръмп са „страховете“ във връзка с отпускането на средства и желанието му да да се запознае с въпроса по-подробно, съобщават източниците. Освен това върху решението на президента са повлияли страховете заради „голямата корупция в Украйна“.  Съобщава се още, че средствата все пак са били размразени заради приключването на финансовата година на 30 септември. Американската администрация се е опасявала, че ако парите не бъдат изразходвани, това може да бъде възприето като нарушение на закона. Поради тази причина Тръмп се е съгласил с тяхното размразяване. ", "date": "2019.09.24", "title": "Тръмп временно блокирал военната помощ за Киев заради корупция "}
{"url": "https://www.actualno.com/america/sasht-otmenjat-vizite-za-grajdani-na-polsha-news_1378226.html", "text": "      Президентът на САЩ Доналд Тръмп заяви, че властите на страната отменят визите за граждани на Полша.      \"Правим изключения от визовите правила за Полша. В момента работим върху структурата. Можете да кажете на хората на Полша и на поляците в САЩ, че президентът Тръмп е направил това и никой не е могъл да направи това дълго време\", заяви Тръмп след подписването на Съвместна декларация за засилване на сътрудничеството в областта на отбраната между САЩ и Полша.   От полска страна документът е подписан от президента Анджей Дуда, съобщава РИА Новости. ", "date": "2019.09.24", "title": "САЩ отменят визите за граждани на Полша "}
{"url": "https://www.actualno.com/america/izkustven-intelekt-shte-dava-modni-syveti-na-facebook-potrebitelite-news_1378233.html", "text": "      Фейсбук разработва технология с изкуствен интелект, която ще помага на потребителите да избират дрехи и стайлинг, съобщава Хайпбийст.      Проектът се казва Fashion++. Той е разработен да анализира снимки, за да избере най-подходящия външен вид за потребителя.   ИТ ще обръща внимание на детайлите: ще ви съветва да запретвате ръкави, да променяте деколтето си, да изберете различна цветова гама. Алгоритъмът ще препоръчва да оберете излишното или да добавите нещо.\r\nFashion++ няма да рекламира дрехи и аксесоари на определени марки. Разработчиците искат да създадат алгоритми, които могат да дадат на потребителите практически и актуални съвети.   ", "date": "2019.09.24", "title": "Изкуствен интелект ще дава модни съвети на facebook потребителите "}
{"url": "https://www.actualno.com/asia/dokyde-stiga-turcija-za-spravjane-s-klimatichnite-promeni-news_1378223.html", "text": "      Президентът на Турция Реджеп Тайип Ердоган изтъкна значението на международното сътрудничество при справянето с изменението на климата и въпросите на околната среда. Той направи това в обръщение на срещата на върха в Ню Йорк за климата, информира „Сабах“.      „Промените в климата са глобален проблем, чиито решения изискват регионално, международно сътрудничество“, каза Ердоган, като отбеляза, че хората са длъжни да защитават и предават планетата на следващото поколение по начина, по който са я получили.   Президентът обясни усилията и приноса на Турция за справяне с проблемите, свързани с климата. Те са в лицето на съвместната работната група за действие по инфраструктура, градове и местоположение (ICLA) с подкрепата на ООН, предаде БГНЕС.\r\n\"Турция е наясно, че борбата с изменението на климата изисква предприемане на местни действия\", каза Ердоган и добави, че страната значително е увеличила използването на природен газ, като е заместила въглищата в 81 провинции. Над 30% от нейната енергия идва от възобновяеми ресурси и цели да увеличи това до 39% до 2023 г.  За да намали въглеродните емисии и да реши проблема с трафика, Турция изгражда нови линии на метрото и се стреми да увеличи товарния капацитет на железопътната линия от 5% на 10%, а пътническия капацитет от 1% до 4%.\r\nСтраната също е засадила над 4 милиарда дървета през последните 17 години и има за цел да засади 11 милиона повече на 11 ноември и да намали потреблението на найлонови торбички със 75% в съответствие с екологичните цели.   „Проектът „Нулеви отпадъци“, иницииран от съпругата ми, е опрокаран във всички наши градове и институции“, каза президентът и добави, че той има за цел да увеличи рециклирането, да намали отпадъците и да работи за по-екологична среда.    Понастоящем повече от 18 750 обществени институции са включени в проекта за нулеви отпадъци. ", "date": "2019.09.24", "title": "Докъде стига Турция за справяне с климатичните промени? "}
{"url": "https://www.actualno.com/scene/vlez-v-moja-syn-koncertspektakyl-za-nachaloto-na-novija-sezon-na-muzikalnija-teatyr-news_1378265.html", "text": "      Националният музикален театър открива новия си сезон на 29 септември, неделя, от 17 часа с концерта –спектакъл “ВЛЕЗ В МОЯ СЪН”.  С него ще отбележи и 60-тия юбилей на своя главен диригент Юли Дамянов.      Специален гост на концерта е певецът Васил Петров, който в чест на юбиляра ще изпълни емблематичната песен на Франк Синатра „Моят път”. Васил Петров не за първи път се изявява на сцената на Музикалния театър и пее с неговия оркестър под палката на Маестро Юли Дамянов\r\nНаред с рядко изпълняваните увертюри „Цар и дърводелец” от Лорцинг и „Кандид” от Бърнстейн, на концерта ще прозвучат фрагменти от мюзикълите „Кабаре” от Кандер и „Уестсайдска история”, любими арии, дуети, ансамбли, хорове и балети от оперети.   Четирима диригенти ще дирижират концерта. Наред с Юли Дамянов, на диригентския пулт ще застанат Огнян Митонов и Людмил Горчев. Гост-диригент е композиторът и джазмен Любомир Денев, който започва творческия си път от сцената на Музикалния театър.\r\nНа юбилейния концерт ще бъдат изпълнени и откъси от операта – мюзикъл „Любов и омраза” по пиесата „Херцогинята на Падуа” от Оскар Уайлд, написана от Юли Дамянов. Солистите на Музикалния театър Весела Делчева и Денко Проданов ще изпълнят емблематичния любовен дует „Влез в моя сън” от операта-мюзикъл . От същата творба на Юли Дамянов ще прозвучи и Sanctus в изпълнение на Хора на Музикалния театър. ", "date": "2019.09.24", "title": "\"Влез в моя сън\" – концерт–спектакъл за началото на новия сезон на Музикалния театър"}
{"url": "https://www.actualno.com/america/japonija-i-sasht-skluchiha-tyrgovski-dogovor-news_1378240.html", "text": "      Япония и САЩ приключиха преговорите за сключването на нов търговски договор между двете страни. Това заяви японският министър на външните работи Тошимицу Мотеги на пресконференция след финалната среща с американската делегация по време на Общото събрание на ООН в Ню Йорк, предаде РИА „Новости“.      „Преговорите приключиха днес. Ще обявим съдържанието на договора веднага след като той бъде потвърден по време на срещата на лидерите на САЩ и Япония“, каза той, цитиран от телевизия NHK.   Токио и Вашингтон започнаха преговорите, след като администрацията на президента Доналд Тръмп взе решение да се откаже от Транстихоокеанското партньорство и да се концентрира върху сключването на двустранни споразумения.\r\nСтопанинът на Белия дом е недоволен от условията и обема на вноса на японски леки коли. Тръмп взе решение да отложи въвеждането на мита върху вносните коли и детайли за тях с половин година. Търговският представител на САЩ Робърт Лайтхайзър вече заяви, че дори след сключването на търговския договор митата върху автомобилите ще останат в сила.  В края на август той заяви, че е постигнато споразумение между Токио и Вашингтон. Новият документ, според него, може да бъде подписан в близко бъдеще. Японският премиер Шиндзо Абе потвърди готовността си да го подпише. ", "date": "2019.09.24", "title": "Япония и САЩ сключиха търговски договор "}
{"url": "https://www.actualno.com/curious/luboven-horoskop-za-tazi-sedmica-news_1378273.html", "text": "       Овен       Отделете възможно на-много време на любимия си човек. Ако имате възможност, пътувайте, отдайте се на забавления и романтични изненади един към друг. Дори и на най-малкото усилие от ваша страна ще засили връзката ви. Телец Типичната носталгия за есенния сезон ще ви завладее през новата седмица. Няма да ви е до романтика и любовни трепети. Ако сте самотни, има големи шансове да срещнете трети човек, който да плени сърцето ви и да ви измъкне от \"дупката\", в която падате.   Близнаци Ако имате нужда да обсъдите важен въпрос с любимия човек, обмислете добре думите си. Сега е идеалният момент да говорите и да изкажете своите радости, съмнения, желания и страхове. Рак     Около средата на седмицата ще имате възможността да подобрите значително комуникацията с любимия човек. Не е изключено да обсъдите въпроси, свързани с вашата връзка, както и с вашите финанси. Най-хубавото е, че ще намерите точния тон на комуникация. Лъв Лъвовете, които се намират във връзка, могат да се радват на хармония с половинката си. Заслужавате да бъдете щастливи и не изпитвайте съмнения по този въпрос. Бъдете самоуверените Лъвове, каквито сте по природа.  ", "date": "2019.09.24", "title": "ЛЮБОВЕН хороскоп за тази седмица "}
{"url": "https://www.actualno.com/crime/pojar-plamna-v-lecheben-centyr-v-pyrvomaj-news_1378257.html", "text": "      Малко преди 2 часа тази нощ е възникнал пожар в лечебния център в град Първомай. Огънят е превзел втория етаж и покрива. По време на инцидента вътре е нямало хора. По първоначални данни причината за пожара е запалил се микробус, паркиран до сградата.      Огънят от него се е прехвърлил по стрехата на постройката и е тръгнал нагоре. Унищожени са около 300 кв. м. от сградата. В гасенето са участвали четири аварийни екипа- два местни и два от Пловдив. За около три часа те са се справили с пожара. Няма пострадали.   По-късно от МВР уточниха, че не е изгорял лечебния център, а сграда до него, той е непокътнат. ", "date": "2019.09.24", "title": "Пожар пламна в лечебен център в Първомай"}
{"url": "https://www.actualno.com/curious/myjete-ot-tezi-zodii-sa-istinski-lovci-na-jeni-news_1378317.html", "text": "                  Овенът не обича да отделя време за безперспективно ухажване. В живота му често има моменти, когато получава истинско удоволствие от това да преследва жената, която харесва. Овенът обича да получава наслада от победата, заради която е положил толкова много усилия.       Мъжът представител на зодия Телец е с предпазлив и разумен нюх. Той не е свикнал да бърза при вземане на решения. По отношение на любовните въпроси, правилото важи с пълна пара. Изборът на дамата за сърцето е глобална задача за Телеца. Към нея той подхожда с особена отговорност. Така може да бъде наречен безстрашен ловец с пълна увереност. По пътя към сърцето на любимата си е готов за непредвидени завои и препятствия.      ", "date": "2019.09.24", "title": "Мъжете от тези зодии са истински ловци на жени"}
{"url": "https://www.actualno.com/curious/6-te-zodii-na-koito-im-vyrvi-v-jivota-news_1378319.html", "text": "                      - Тези хора са наистина много умни. Не е нужно да имат висше образование, за да са успешни. Те се справят с всичко без много усилия. Стрелците са много добри в сферата на бизнеса. Дипломатични са и умеят да мислят в перспектива. Представителите на този зодиакален знак са предприемчиви и целеустремени. Те са едни от най - умните представители на зодиака. С тях е лесно да се общува, ето защо създават с лекота приятелства, партньорства и ценни контакти.     - Това са единствените хора, които премислят действията и думите си толкова много. Те внимателно анализират всяка ситуация, а това им помага да намерят правилните решения на проблемите си. Те също са много интелигентни и дори понякога са определяни като скучни. Девите са доста странни, но определено могат да бъдат добри събеседници. Разговорите с тях са интересни и винаги има какво да научите.     - Често са определяни като странни и различни хора, които не всички разбират. Близнаците са много интересни хора, които обичат да прекарват свободното си време, правейки нови и различни неща. Те трудно намират хора, които успяват да ги разберат и приемат. Близнаците са хора, с които разговорите винаги са на високо интелектуално ниво. Те знаят толкова много неща, че разговора може да бъде на всякаква тематика.  ", "date": "2019.09.24", "title": "6-те зодии, на които им върви в живота"}
{"url": "https://www.actualno.com/sofia/treta-firma-tozi-pyt-bylgarska-pusna-e-trotinetki-v-sofija-news_1378254.html", "text": "      От вчера в София стартира първата българска услуга за споделени пътувания с електрически скутери. Тя е разработена и предлагана от първия български стартъп за споделени скутери.      Технически тротинетките не се различават от предлаганите досега превозни средства под наем. Първата година на компанията ще бъде пилотна, като целта е в употреба да бъдат 100 скутера, пише \"Монитор\". От втората година от компанията са заложили програма за т. нар. \"хобо зареждачи\" т.е. потребители да помагат да събират въпросните скутери, за да трупат точки, които след това да могат да ползват в приложението.   Първоначалната такса за отключване е 1,60 лева, но минута придвижване е 0,20 лева. Цените засега са по-ниски от конкурентите. От компанията предлагат и месечен абонамент срещу 60 лева.\r\nКакто на уеб сайта, така и в приложението на компанията са указани местата за паркиране, познати вече на столичани, но двуколесните електрически возила ще могат да бъдат оставяни и извън тези зони.        ", "date": "2019.09.24", "title": "Трета фирма, този път българска, пусна е-тротинетки в София"}
{"url": "https://www.actualno.com/education/dvojno-uvelichenie-na-uchenici-v-dualno-obuchenie-news_1378159.html", "text": "      Двойно увеличение на ученици в дуално обучение (учене чрез работа) до 2021-а е заложено в плана за действие за развитие на професионалното образование, предаде       При 1800 гимназисти, обучаващите в дуални паралелки преди старта на тази учебна година, целта е след три години да стартират 4000. Това е и една от мерките за разширяване на от 2020-а до 2022 г.   В план-приема след 7-и клас тази година бяха заложени 149,5 паралелки в дуално обучение, в които можеха да се запишат 3900 гимназисти. От тях се реализираха близо 90%. Това означава, че нови над 3000 деца ще стартират обучението си чрез работа в 11-и и 12-и клас. 1600 ученици от 32 професионални гимназии пък са обучавани по швейцарския проект за дуално „Домино“. След приключването му тази година ученето чрез работа е финансирано с 24,5 млн. лв. по проект по оперативна програма „Наука и образование за интелигентен растеж“. Той обаче ще бъде насочен към подготовката на наставници, организиране на обучението. В плана за действие е заложено до края на тази година да бъде разработена и утвърдена програма за обучение на наставници. В него се предвижда и увеличение на работодателите, които предлагат гимназиститe да изкарат по 2 или 3 дни при тях седмично. От 170 фирми, които в момента предлагат обучение през работа, след три години те трябва да станат 200.\r\nСъздаване на база данни с предприятия, включени в дуалната система на обучение, също е предвидено до края на 2019-а. Проектът за нея беше качен за обществено обсъждане миналия месец. От него става ясно, че всички работодатели и фирми, които предлагат дуално обучение и отговарят на изискванията за осъществяването му, ще бъдат безплатно включени в онлайн информационна база данни. Така гимназистите ще могат да избират в коя фирма да работят през компютъра си. Онлайн платформата ще включва информация за професията и специалността, по която ще се осъществява обучението чрез работа, както и на колко ученици и ментори работодателят ще може да осигури реална работна среда.  През следващите 8 години предстои да се пенсионират около 40 хиляди български учители, става ясно още в доклада към плана. В момента в образователната система има около 90 000 педагози. От тях обаче едва 8% са млади или току-що завършили. За да се привлекат повече учители през следващите две години са предвидени по 360 млн. лв. допълнително за заплати. Така ще бъде постигнат двоен ръст на възнагражденията спрямо 2017-а. За компенсиране на увеличението на минималната работна заплата пък са предвидени допълнителни средства в размер на 34,5 млн. лв. За периода 2020-2022 г. се предвижда да се запази и механизмът за предоставянето на допълнителни средства за работа с деца и ученици от уязвими групи. ", "date": "2019.09.24", "title": "Двойно увеличение на ученици в дуално обучение"}
{"url": "https://www.actualno.com/asenovgrad/obshtinskijat-syvetnik-ferdi-kadir-e-kandidatyt-na-dps-za-kmet-na-asenovgrad-news_1378178.html", "text": "      Поредна кандидатура за кмет на Асеновград бе обявена официално. В началото на последното 4-годишно управление Кадир бе избран и за общински лидер на партията в Асеновград, като замени Мюмюн Алиджик. Тази година той е излъчен сред общо шестима кандидати да представя в града.      Ферди Кадир бе избран от асеновградската структура и на местните избори през 2015 г., когато бе и водач на листата с кандидатите за общински съветници. А за кметското място тогава той се класира на третата позиция, след кандидатите на БСП и ГЕРБ. \"Тази година в кампанията си ще заложим на това, да сме в услуга на хората\", каза за кандидат-кметът. И обобщи, че .   Вече ДПС-Асеновград направи и официалната си регистрация за участие в местния вот. В личен план Ферди Кадир се занимава със собствен бизнес. Женен е, на 35 г. и има две деца – момиченце и едномесечен син. ", "date": "2019.09.24", "title": "Общинският съветник Ферди Кадир е кандидатът на ДПС за кмет на Асеновград"}
{"url": "https://www.actualno.com/crime/hristo-monov-za-osvobojdavaneto-na-polfrijman-tova-e-narushenie-na-zakona-news_1378274.html", "text": "      Семейството на убития през 2007 г. Андрей Монов ще внесе жалба в прокуратурата срещу предсрочното освобождаване на Джок Полфрийман от затвора. Това каза в интервю за bTV бащата на Андрей – .      По думите му пускането на осъдения за убийството Полфрийман е нарушение на закона.\r\n\"Двама от членовете на този съдийски състав се покриха с позор за цял живот, който ще носят и семействата, и децата им, защото те не просто постановиха един акт, който е срам за българското национално самочувствие, но и нарушиха закона. Както постановява чл. 32 от НПК това решение е противозаконно и те затова са го кръстили „определение”. На първа инстанция може да има определение, което може да бъде жалено на втора инстанция. Именно, за да няма възможност това нещо да бъде обжалвано. Тъй като са нарушили закона, с отваряне на деловодството на главната прокуратура, съпругата ми ще внесе жалба за възобновяване на делото”, посочи Монов.   Надеждата му е, че след като определението бъде спряно, Полфрийман ще се върне зад решетките. Монов определи австралиеца като социопат, който не може да бъде поправен и не е безопасен.  \"Хора като Калин Калпакчиев и Весислава Иванова нямат място в този съд. Да правят какво искат, но не там. (…) Вярвам в българския закон, който беше тотално погазен, поруган и институциите, от които зависи е вземат цялото решение\", каза още бащата.\r\nТой добави, че Полфрийман не е заплатил кръвнина на семейството, въпреки че съдът е определил такава.\r\nПрипомняме, че на 27 декември, 2007 година Андрей Монов загива от прободна рана, нанесена му от австралийския гражданин Джок Полфрийман. Полфрийман ранява и друг български гражданин – 19-годишния Антон Захариев. За деянието си, на 2 декември 2009 година Полфрийман е осъден на 20 години затвор. На 27 юли 2011 ВКС потвърди присъдата от 20 години затвор за Джок Полфрийман.     Позицията на адвоката на Джок Полфрийман    \"Много хора ме питаха, как мога да защитавам \"хладнокръвен убиец\" като Полфрийман. Нека отговоря и по този въпрос, който е напълно отделен от въпроса за неговото УПО: След като се запознах с материалите по делото, установих, че обществената оценка (хладнокръвен убиец) не отговаря на истината.\" Това написа в своя .\r\n\"През онази трагична нощ Джок Полфрийман не е нападнал с намерение да убие 16 нищо неподозиращи младежи, с единствената цел да покаже на българското общество колко не го уважава (в какъвто смисъл е обвинението и присъдата му). Преди намесата на му, 13 от тези младежи нападат двама случайни минувача, като основно се съсредоточават върху един от тях (на картинката е червеното кръгче). Настигат го около входа на метрото при Булбанк, където го повалят на земята и започват да ритат и бият. Именно в негова защита се намесва Полфрийман. Интересно е че никой от групата по-късно не казва за това преследване.\", допълва още той.\r\n\"То обаче е заснето от видеонаблюдението, но файлът с него е напълно игнориран от съда; видео-техническата експертиза не вижда това преследване; Не ѝ е зададен въпроса за движението на Андрей Монов и на Джок Полфпийман, за движението на другите момчета; самият файл не е даден на защитата, за да се запознае задълбочено с него. Защитата го е гледала за първи и единствен път едва в съдебната зала - на малък лаптоп, пред който са се сбутали и защита и прокуратура и граждански ищци. Трудно е да се ориентираш от едно гледане. Аз обаче съм го гледал поне стотина пъти, идентифицирал съм и Полфрийман и Монов и някои други. Андрей Монов е момчето в синьото кръгче, а момчето в зеленото това, което започва целия конфликт. Откакто го гледах и изследвах за мен е без съмнение, че Джок Полфрийман действа в условията на неизбежна отбрана и че ние държахме затворен един невинен човек.\", обобщава адвокат Ангелов. Неяснотите по случая    е, че той се е опитал да защити нападнат от Монов и приятелите му млад ром. По думите на осъдения, когато той се намесва, младият Монов и приятелите му вече са повалили жертвата си и безмилостно я налагат, включително с тъпи предмети. Джок вади нож и се опитва с викове „назад, назад” да прогнози хулиганите. Те обаче не се стряскат в достатъчна степен и му налитат, което го принуждава да използва оръжието, за да се защити.    Случката е записана от охранителна камера, но „електрическа авария” изтрива записа . Не са разпитани и ключови свидетели. Случаят се наблюдава от прокурор Първолета Никова, която е „герой” на друг случай, при който спасява приятеля си Рангел Станчев от ареста, като му дава шоколадови бонбони, за да предизвика хипергликимична криза. Етичната комисия на Висшият съдебен съвет обаче излезе със заключение, че прокурор Първолета Никова не е нарушила Етичния кодекс на магистрата с връзката си с Рангел Станчев, който е известно име в бургаския ъндърграунд.\r\nВ очакване на апелацията по делото Джок Полфрийман е задържан на 19 февруари 2010 в пълна изолация, по силата на закон според който всеки чужд гражданин осъден на повече от 15 месеца затвор трябва да бъде държан в изолация до края на процедурата на обжалване. Той е единственият затворник в България в такава ситуация. Отделно Полфрийман е задържан да излежи присъдата си в България, въпреки че имаме споразумение с Австралия за размяна на осъдени граждани и възможност те да излежат наложена от правосъдието на другата страна присъда в родната си държава. \r\nПо случая с Джок Полфрийман австралийската журналистка Белинда Хоукинс публикува книга „Кошмарът на всеки родител”. Там тя описва всички свои открития – като например, че Андрей Монов не е загинал от прободна рана в гърба, както се прокламираше широко в българските медии. Според аутопсията няма начин раната да е била нанесена в гръб. Отделно пред Deutsche Welle Хоукинс изрично подчертава, че не е намерила никакво потвърждение в архивите на австралийската правосъдна система и на Интерпол, че Джок Полфрийман е убил и друг човек с нож преди случая с Андрей Монов.\r\n„В книгата си аз не се опитвам да реша въпроса за вината - това е работа на други. Мога обаче с чиста съвест да кажа, че разследванията ми недвусмислено разкриват много сериозни пропуски на българската съдебна система - от решаващите 24 часа непосредствено след арестуването на Полфрийман, та чак до приключването на съдебния процес. Българите заслужават по-добро правосъдие”, казва Хоукинс. ", "date": "2019.09.24", "title": "Христо Монов за освобождаването на Полфрийман: Това е нарушение на закона"}
{"url": "https://www.actualno.com/pernik/globjavat-obshtina-dupnica-i-stomana-indystri-v-pernik-za-zamyrsjavane-news_1378320.html", "text": "      Най-големият завод в Перник „Стомана Индъстри“ АД ще бъде санкциониран по Закона за опазване на околната среда за замърсяване, става ясно отсъобщение на РИОСВ.      При извършена  незабавна проверка по сигнали на граждани за миризма на бакелит в района на с. Кралев дол и кв. “Църква“ е установено, че наистина се усеща остра, неприятна миризма.\r\nПроверката на експертите от РИОСВ е започнала в 22.00 ч. на 18 септември 2019 г. и е продължила до 1.00 ч. след полунощ.\r\nКонстатирано е, че източник на неприятните миризми е Електрокстоманодобивен цех (ЕСДЦ) на „Стомана индъстри“ АД .  Към дружеството ще бъдат предприети административно наказателни  действия за неизпълнение  на условие от  комплексното разрешително (КР), а именно: да извършва всички дейности на площадката по начин, недопускащ разпространението на миризми извън границите на производствената площадка. Предвидената имуществена санкция по Закона за опазване на околната среда е от 10 000 до 500 000 лв.   При проверка на друг сигнал за замърсяване на атмосферния въздух и остра задушлива миризма в района на град Дупница екоинспекторите установили, че неприятните миризми са от запалване на закритото общинско депо за неопасни отпадъци .\r\nПо време на проверката било установено, че товарен автомобил на сметоизвозваща фирма изсипва битови отпадъци в закритото депо, а друг камион разтоварва  строителни отпадъци (тухли, керемиди, клони от дървета). Близо до ската на депото има наличие на отпадъци от асфалтови парчета.    Установено било, че не се извършва запръстяване. Не е осигурено достатъчно количество земна маса за потушаване на възникналото запалване.\r\nВъв връзка с направените констатации на община Дупница ще бъде съставен акт за установяване на административно нарушение, се сочи още в съобщението на РИОСВ - Перник. ", "date": "2019.09.24", "title": "Глобяват община Дупница и „Стомана Индъстри“ в Перник за замърсяване"}
{"url": "https://www.actualno.com/celebrate/sv-pyrvomychenica-i-ravnoapostolna-tekla-news_1378174.html", "text": "      Светите апостоли Павел и Варнава проповядвали Евангелието в Икония, град в Мала Азия. Живеели в дома на благочестив човек на име Онисифор. Св. апостол Павел говори за него във Второто послание до Тимотей така: \"Господ да даде милост на дома на Онисифор, защото много пъти ме успокои и се не посрами от веригите ми\". В къщата на Онисифор се събрали всички, които желаели да слушат проповедите на апостолите. Мнозина се обръщали в истинския път.      Измежду честите посетители на тоя дом била една 18-годишна девойка на име Текла, красива дъщеря на богати и знатни родители. Тя била сгодена за момък, който се казвал Фамир, също измежду първите в града по знатност, богатство и красота.\r\nДумите на светия апостол подействали силно на девойката. Тя приела тайно християнската вяра. Обикнала Бога с цялото си сърце. Отказала се да встъпи в брак. Решила да посвети на Бога целия си живот.\r\nМайка й, която била езичница, се безпокояла силно, като виждала, че дъщеря й общува постоянно с християни. Когато узнала, че и Текла приела християнската вяра, се разсърдила твърде много. Повикала при себе си Фамир и му казала:  - Защо не се грижиш за годеницата си? Нима не виждаш, че тя се е увлякла от думите на тия измамници, които лъжат с приказки народа? Нима не виждаш, че тя е забравила съвсем себе си и семейството си\r\nГоденикът се огорчил. Опитал се с нежност да привлече отново годеницата към себе си. Но тя оставала равнодушна и студена\r\nМайката ту се гневяла и се отнасяла жестоко към нея, ту я молела със сълзи да не се отказва от женитбата, която й обещавала и знатност, и богатство, и всички радости на света.    Текла оставала непреклонна. Тя жалела, че не може да изпълни волята на майка си. Но за нея вече не било възможно да се върне към езическите суеверия. Тя познала истинската вяра, познала истинския Бог. Невъзможно й било също да се омъжи за езичник, когато сърцето й се стремяло към друг живот, желаело да се отдаде всецяло на Бога.\r\nКато видял, че всичко е напразно, Фамир подал жалба до градския началник против апостол Павел.\r\n- Тоя чужденец – казал той – измамва чрез вълшебство човеците, като ги отвръща от поклонение на боговете и им проповядва за някой си Христос, разпънат на кръст от юдеите. Той прелъсти чрез това и моята годеница Текла, която ме обичаше досега, а сега не иска да се омъжи за мене.\r\nНачалникът повикал св. апостол Павел и заповядал да го затворят в тъмница, докато го изправи на съд.\r\nКогато Текла чула, че апостолът е затворен в тъмница заради нея, решила да отиде при него. През една нощ тя отишла в тъмницата, подкупила стражата да я пусне при апостола и останала при него да му служи тъй, както дъщеря служи на своя баща.   Нейното бягство разтревожило всичките й близки. Търсели я дълго навсякъде. Разпитвали за нея. Най-после я намерили в затвора. Донесли веднага за това на градския началник, който заповядал да я доведат при него.\r\nНачалникът я уговарял да се обърне отново към предишната вяра и да се омъжи за Фамир. Тя не се съгласила. Осъдена била да бъде жива изгорена на клада.\r\nДонесли били на определено място сухи дърва, сено, вейки. Дигната била кладата. Слугите на началника се готвели да турят на кладата младата християнка. Но тя не дочакала това. Прекръстила се и сама се качила на кладата спокойно, без страх. Запалили кладата. В тоя момент сам Господ се явил на Текла.\r\nЗа това говори в една молитва св. Киприян Картагенски така: \"Яви се нам, Господи, както си се явил на апостол Павел в оковите и на Текла в огъня!\"\r\nПламъкът се издигнал вече високо. Изведнъж завалял проливен дъжд с такава силна градушка, че началникът и целия насъбрал се там народ избягали с голяма уплаха към домовете си. Кладата угаснала. Текла слязла от нея невредима и напуснала свободно града. Чула, че апостол Павел бил освободен от затвора и изпъден от града, искала да го намери, за да продължи да му служи.\r\nВън от града тя срещнала един Павлов ученик, когото преди това виждала често в дома на Онисифор. Той отивал в града да купи хляб. Текла го спряла и го разпитала за апостола. Той я завел при него.\r\nКато благодарили с радост на Бога за великото чудо, чрез което Текла била спасена, апостолите Павел и Варнава, Павловият ученик и Текла тръгнали на апостолско пътешествие. Отправили се през Листра и Дервия за Антиохия.\r\nКогато пристигнали в Антиохия, един от градските началници на име Александър видял хубавата Текла и поискал да се ожени за нея. У Текла се затвърдило още по-силно намерението да посвети живота си на Бога. Затова не приела предложението му. Любовта на началника се превърнала в силна омраза. Решил да я погуби. Той уведомил главния началник, че Текла е християнка.\r\nТъй равноапостолна Текла била осъдена да бъде изядена от зверовете в цирка. Трябвало присъдата да се изпълни на другия ден.\r\nТекла била отведена при една жена, която се казвала Трифена. Знаело се, че Трифена е от царски род. Предполагало се, че тя ще повлияе на Текла да са отрече от вярата си и да стане жена на началника. Но станало обратното: Трифена приела християнската вяра. Св. апостол Павел споменава за нея в посланието си до Римляните (16:11).\r\nТекла прекарала цялата нощ в молитва и беседа с Трифена. На сутринта била заведена на смърт. Насъбрал се много народ. Пуснали срещу нея зверовете. Но тия диви животни не се допрели до светата девица. Мнозина изсред тълпите почнали да славят истинския Бог, Когото Текла проповядвала. Други говорели, че тя е магесница и подействала на зверовете чрез магии.\r\nГлавният началник заповядал да отведат Текла наново при Трифена. Наредил също зверовете да не бъдат хранени до другия ден.\r\nНа следващия ден Текла била доведена отново на арената. Придружавала я Трифена, която горго плачела. Трифена била вече обикнала светата девица и вярата й станала нейна вяра.   Пуснали мечка и лъв. Раздразнени от глад, зверовете изскочили яростно от своите клетки. Но като видели равноапостолната девица, дошли кротко при нея и легнали при нозете й.\r\nПоразен от чудото, народът извикал:\r\n- Велик е Бог, Когото Текла проповядва!\r\nГлавният началник, заобиколен от другите началници, не се покорил на Господнята сила. Той заповядал да хвърлят девойката в яма, пълна със змии и отровни гадове. Тя излязла и оттам невредима.\r\nЗаредили се мъчения, които не сломили волята на света Текла.\r\nГлавният началник най-после се уплашил от силата, която я пази. Повикал Текла при себе си и я попитал:   - Коя си ти? Каква сила те пази?\r\n- Аз съм служителка на вечния Бог – отговорила Текла.\r\nИзплашен още повече, той я пуснал на свобода с думите:\r\n- Текла, Божията служителка, пускам на свобода!\r\nТекла се завърнала при Трифена и живяла при нея известно време, като проповядвала непрекъснато словото Божие и обръщала езичниците към Христа Господа.\r\nПо-късно тя пожелала отново да придружи ап. Павел в неговите пътешествия. Но той не се съгласил. Казал:   - Който отива на война, не трябва да води със себе си девойка.\r\nС благословението на св. апостол Павел Текла отишла в СелевкияРечник (Сирия). Поселила се в пустинно място на една планина. Мислела да прекара живота си в самота, пост и молитва. Мнозина идвали при нея да се поучават и донасяли своите болни, които Текла с Божията помощ изцерявала. Обърнала много езичници към вярата в Христа Бога.\r\nИ тук зли хора подигнали гонение срещу нея. Но Бог по чудесен начин я пазел и спасявал от всички беди и опасности.\r\nТака тя прекарала много години още в молитва и добри дела. Починала в дълбока старост.\r\nСвета Текла била първата мъченица от жените християнки. Поради това св. Църква я нарекла \"първомъченица\". Заради нейната апостолска дейност я нарекла и \"равноапостолна\".  ", "date": "2019.09.24", "title": "Св. първомъченица и равноапостолна Текла"}
{"url": "https://www.actualno.com/asia/sasht-i-turcija-zapochnaha-syvmestnite-si-patruli-v-severoiztochna-sirija-news_1378315.html", "text": "      САЩ и Турция започнаха втора серия на съвместните си патрули в севороизточна Сирия като част от плановете да бъде създадена буферна зона, съобщи Министерството на отбраната на Турция.      4 турски бронирани машини преминаха границата, за да се присъединят към американските сили в Сирия в района на град Тал Абиад, съобщи Анадолската агенция. В района са разположени и турски дронове.   Вашингтон и Анкара постигнаха споразумение минали месец да установят зона за сигурност между турската граница и района в Сирия източно от река Ефрат, контролиран от сирийските кюрдски отряди за самозащита.\r\nПървите съвместни патрули стартираха на 8 септември.  САЩ смятат отрядите за самозащита за близък съюзник в борбата срещу ИДИЛ. Но Анкара твърди, че те са терористична група, свързана с поставената извън закона Кюрдска работническа партия /ПКК/, включена в списъка на терористичните организации в Турция, САЩ и ЕС. ", "date": "2019.09.24", "title": "САЩ и Турция започнаха съвместните си патрули в североизточна Сирия "}
{"url": "https://www.actualno.com/asia/dva-trusa-ot-63-po-rihter-v-haiti-news_1378247.html", "text": "      Две земетресения с един и същи магнитуд от 6.3 по Рихтер разтърсиха Хаити. Епицентърът е бил източно от бреговете на острова, в северната част на Изабела, в Пуерто Рико, съобщи Службата по геологически проучвания на САЩ.      Няма данни за жертви и сериозни  материални щети. Трусовете са били на дълбочина 10 километра, а епицентърът – на около 80 км от северозападния крайбрежен град Изабела. До момента няма издадено предупреждение за цунами, предаде БГНЕС.   През януари 2010 година опустошително земетресение в Хаити уби повече от 200 000 души, а пострадалите бяха повече от 300 000. Ситуацията се влоши допълнително от тропически бури и последвалата епидемия от холера. ", "date": "2019.09.24", "title": "Два труса от 6,3 по Рихтер в Хаити "}
{"url": "https://www.actualno.com/analysis/britanski-advokat-konsumacijata-na-meso-da-se-smjata-za-prestyplenie-news_1378383.html", "text": "      Британският адвокат Майкъл Менсфийлд призова за приравняване на престъплението \"месоядство\" с \"причиняване на умишлена вреда на околната среда\", което според адвоката бива нанесено, включително от месната индустрия.      Според Скай Нюз, в речта си на конференцията на труда в Брайтън, Менсфийлд ще обърне внимание на щетите, които \"консумацията на месо нанася на планетата\".   \"И изобщо не е абсурдно да се смята, че един ден това (консумация на месо) ще стане незаконно\", цитира подготвеното изказване на адвоката телевизионният канал.\r\nСпоред британците \"преди това много неща изглеждаха необичайно, но сега са незаконни, като пушенето на закрито\".  \"Знаем, че 3 хиляди най-големи компании в света са отговорни за екологични щети на стойност над 1,5 трилиона британски лири и производството на месо и млечни продукти заема първо място в този списък\", казва адвокатът в изявление.\r\nМенсфийлд твърди, че \"е дошъл моментът за нов закон срещу екоцида\", който трябва да върви заедно с геноцида и други престъпления срещу човечеството.    ", "date": "2019.09.24", "title": "Британски адвокат: Консумацията на месо да се смята за престъпление"}
{"url": "https://www.actualno.com/asenovgrad/nov-centyr-za-hora-s-uvrejdanija-shte-ima-v-asenovgrad-do-edna-godina-news_1378191.html", "text": "      Още един Център за подкрепа на лица с , планира да изгради община Асеновград. Успоредно с това, проектът предвижда на лицата, които се грижат за зависими членове на семейството си, да бъде помогнато да намерят работа.      Планирано е Центърът да осигури дневни полудневни и почасови услуги, като грижа рехабилитация, терапия, консултиране, информиране и подкрепа на лицата с увреждания, включително и за грижещите се за тях в домашна среда. Институцията ще е с капацитет от 30 места. В рамките на проекта е предвидено извършване на ремонт и оборудване на подходяща сграда за функционирането на Центъра. Ще бъде закупени и специализирано транспортно средство.     Припомняме, че първият етаж от сградата бе изцяло и основно ремонтиран и в него се премества дейността на Дневен център за деца с увреждания. За да стане възможно създаването на новата институция, с решение на Общински съвет-Асеновград, градската администрация ще кандидатства с подготвения проект по ОП \"Развитие на човешките ресурси\", като процедурата следва да получи директно предоставяне на безвъзмездна финансова помощ от Европейски социален фонд. Очакванията са новата институция да бъде открита в срок до една година. ", "date": "2019.09.24", "title": "Нов Център за хора с увреждания ще има в Асеновград до една година"}
{"url": "https://www.actualno.com/moresport/korav-sypernik-chaka-kobrata-v-sasht-na-9-noemvri-news_1378431.html", "text": "      Вече е ясно, че следващата битка на най-добрия български боксьор ще бъде на 9 ноември. Вероятно галавечерта ще се проведе във Фресно, Калифорния, като се очаква именно мачът на Кобрата да е голямата битка за деня.      До момента обаче не бе разкрит съперникът, срещу когото ще ира софиянецът.   Днес обаче boxen.de информира и затова кой се очаква да бъде съперникът на Кубрат Пулев. Името не е от най-известните, но е изключително корав и труден съперник.\r\nКой е той -    ", "date": "2019.09.24", "title": "Корав съперник чака Кобрата в САЩ на 9 ноември"}
{"url": "https://www.actualno.com/europe/spiraneto-na-parlamenta-ot-djonsyn-e-nezakonno-otseche-vyrhovnijat-syd-news_1378371.html", "text": "      Решението на британското правителството да спре работата на парламента за 5 седмици е незаконно, постанови Върховният съд на Обединеното кралство.      \"Решението да се посъветва Нейно величество да пророгира Парламента е незаконно, тъй като то доведе до осуетяване или възпрепятстване възможността на Парламента да изпълнява конституционните си функции без разумна обосновка\", обяви председателят на Върховния съд лейди Хейл.\r\n11-те висши съдии единодушно обявиха пророгацията за нищожна и няма никакъв ефект, а Сега на хода са председателите на двете камари на парламента (на лордовете и на общините), които трябва да решат как да действат.   Председателят на Камарата на общините John Bercow приветства решението и заяви, че Парламентът \"трябва да бъде свикан незабавно\", като добави, че сега ще се консултира с партийните лидери \"по спешност\", предаде BBC.  Върховните съдии трябваше да решат дали правителството на Борис Джонсън е действало според закона, прилагайки т.нар. \"пророгация\", след като тя бе обжалвана от опозиционните депутати.\r\nСпоред тях целта на управляващите е да осуетят парламентарния дебат за Brexit и да попречат на да се противопоставят на плановете на премиера Борис Джонсън преди предстоящия Brexit на 31 октомври.\r\nОпозицията обвини премиера, че , за да спре парламента. Джонсън категорично отрече, но даде да се разбере, че в никакъв случай дататa за Brexit.       Правителството обяви, че спирането е нормална процедура и че ще му позволи да се върне през октомври и да представи новите си планове за предстоящата парламентарна година.\r\nПророгацията обикновено маркира края на една парламентарна сесия преди началото на следващата и се приема за нормално да се случва веднъж годишно. Но избраният момент този път е силно противоречив.\r\nПарламентът бе спрян след 10 септември и трябваше да възобнови работа на 14 октомври. Brexit трябва да се състои на 31 октомври, като страната е дълбоко разделена по отношение на напускането и несигурна как ще изглеждат бъдещите отношения с ЕС.\r\nСпирането на парламента започна около 7 седмици преди крайния срок за Brexit, а Великобритания все още няма сделка с ЕС, одобрена от депутатите ѝ. ", "date": "2019.09.24", "title": "Спирането на парламента от Джонсън е незаконно, отсече Върховният съд"}
{"url": "https://www.actualno.com/health/vijte-kakvo-oznachavat-tymnite-petna-po-korata-na-bananite-news_1378438.html", "text": "      В повечето случаи, когато купуваме банани, избираме такива, които нямат никакви петънца по кората.          Петънцата показват, че бананите са узрели. А скорошно проучване доказва, че колкото по-узрели са бананите, толкова по-полезни са те.\r\nНапълно узрелите банани съдържат веществото TNF - туморонекротизиращ фактор, който има силата да се бори с анормалните клетки.  Когато бананът започне да зрее, по кората му започват да се образуват тези петънца. Колкото повече са те, толкова по-полезен е бананът.\r\nУзрелите банани оказват положително въздействие върху имунната система, а най-важното е, че имат противоракови свойства.         ", "date": "2019.09.24", "title": "Вижте какво означават тъмните петна по кората на бананите"}
{"url": "https://www.actualno.com/politics/osven-vojna-na-sydija-kalpakchiev-siderov-objavi-che-se-kandidatira-za-kmet-na-sofija-news_1378361.html", "text": "      Освен война на съдия Калпакчиев, който освободи предсрочно убиеца , лидерът на „Атака“ Волен Сидеров обяви на митинг пред Съдебната палата, че се кандидатира за кмет на София, предаде репортер на .      Пред множество съпартийци и симпатизанти, издигащи плакати с настоявания „Върнете убиеца Джок в затвора“, „Хелзинският комитет – на съд по чл. 105 за шпионаж и услуга на чужда държава“, „Оставка на съдия Калпакчиев!“, Сидеров заяви, че „Атака“ ще настоява освен за оставката на Калпакчиев и за това той да бъде разследван от съдебния инспекторат, да загуби правото си да практикува като съдия и магистрат и да му бъде повдигнато обвинение по чл. 105. „Поводът е, решението на Калпакчиев да освободи 6 години предсрочно – няма да му казвам името, защото за мен това е морален урод“, заяви Сидеров и коментира, че това е безпрецедентно позорно решение.\r\n„Някои магистрати започнаха да се чувстват недосегаеми“, каза още Сидеров и добави, че очаква прокуратурата да изясни дали са получили рушвет, дали е платено това освобождаване.  „Искаме съдебният състав, начело с Калпакчиев да знаем дали е получил изгода“, подчерта Сидеров.\r\nТой изтъкна, че народните представители, общинските съветници са всеки ден във фокуса на общественото внимание, а съдия Калпакчиев, ако мине покрай митинга, никой няма да го познае. „Той е задкулисен тип, който обаче върши зловредни злокобни неща“, отбеляза Сидеров и се закани, че снимката му ще бъде разлепена из цяла България: „Нека народът да види този, който убиец и му опрощава 400 000 кръвнина“.  Сидеров се обяви категорично и за промени в НПК и други закони, за да бъдат предотвратени подобни случаи. Хелзинският комитет трябва да бъде разследван, категоричен е Сидеров. По думите му това е антибългарска организация. „Напоследък виждаме глава Първа, член 105 се употребява, а този комитет, определено работи в услуга на чужди интереси, зад него са пари на чужда държава, както между впрочем и съдът – ако отворите страницата на Апелативния съд – там е логото на „Америка за България“. Виждаме как прокуратурата, ДАНС се занимават с хора, които обвиняват в услуга на чужда държава и им повдигат обвинения, а тук няма действия на прокуратурата тук трябва да има и за съдия Калпакчиев, и за Хелзинския комитет, и за всеки, който се намесва в правосъдната система и я деформира по този начин“, заяви Сидеров, правейки аналогия с обвинението срещу председателя на „Русофили“. Запитан защо колегите му Каракачанов и Симеонов не са на протеста, Сидеров заяви: “Те по начало не ходят по протести, освен ако не защитават някоя фирма, например за лифта на Пирин“ и  уверено добави, че „Атака ще вдигне резултата като брой съветници не само в София, но и в страната. „Ще покажем, че желанието на някои бивши коалиционни партньори да занулят „Атака“ е преждевременно и несъстоятелно.       „Издигам кандидатурата си за кмет на София – да се борим за справедливост в столицата, защото и тук има много неща за оправяне“, обяви Сидеров. Като кандидат за столичен кмет, той обяви, че ще предложи т.нар. гей паради да бъдат преустановени, също, че ще предприеме ревизия на столичния бюджет и харчените пари, за да се види за коя поръчка какви пари и при коя фирма отиват. Друг свой приоритет Сидеров обяви в стихотворна форма: „Леля от Обеля, а не гафа с Графа“ и поясни: „Крайните квартали, където живее огромната част  от населението на София, да бъдат приоритет, а не ул. „Граф Игнатиев“ и площадчета, където се хвърлят огромни пари с неясен ефект“.\r\nСидеров каза още, че е набелязал премахване на паяците, преосмисляне на плащането в сини и зелени зони, което по думите му е рекет.  Социологическите прогнози, че двубоят ще бъде между Манолова и Фандъкова, Сидеров обясни с факта, че отдавна е заявен този двубой, а той влиза в битката в последния момент и уверено добави: „Социологията тепърва ще се променя и предполагам, че ще бъда от тези, които ще отидат на балотаж“. Той е категоричен, че може и с граждански натиск, и с референдуми да се постигне гражданско управление на София. Сидеров уточни, че се явява като кандидат на „Атака“.    ", "date": "2019.09.24", "title": "Освен война на съдия Калпакчиев, Сидеров обяви, че се кандидатира за кмет на София"}
{"url": "https://www.actualno.com/lovech/madlena-bojadjieva-v-moja-mandat-za-pryv-pyt-realno-se-raboti-po-reshavane-na-tejkija-problem-s-vodosnabdjavaneto-news_1378373.html", "text": "      Във връзка с изнесена в медии некоректна информация относно спиране на водоподаването в град Тетевен, искам да заявя категорично, че . И в потвърждение на това представяме следната информация. Публично известно е лошото състояние на ВиК мрежата в община Тетевен и в частност в града. Това е следствие на действията и бездействието на няколко общински ръководства назад в годините. Тетевен остана единствената по-голяма община в област Ловеч без реализиран проект за воден цикъл, без подмяна на амортизираната ВиК мрежа и без изградена пречиствателна станция. От години непрекъснато има аварии на водопроводната мрежа, режим на водата и аварийни спирания на водоподаването. До настоящия мандат Общината не е влагала никакви, абсолютно никакви средства за ремонт и подмяна на водопреносната мрежа.      През 2009г. е изработен проект за воден цикъл на гр. Тетевен, за проектирането на който са заплатени 3 050 000 лв. За реализирането на този проект са били необходими около 60 млн. лв. През 2012 и 2013г. са сключени нови четири допълнителни договори за препроектиране на проекта за водния цикъл в Тетевен, като общината е платила още около 100 хил.лв. Този проект така и не е реализиран.   В настоящия мандат . Тъй като , т.е. вместо един ВиК оператор на територията на областта, каквото е изискването, има две такива ВиК дружества – Ловеч и Троян,  през този програмен период Община Тетевен не може да се възползва от европейските средства за ремонт на водопроводната и канализационната мрежа. Единственият начин за основен ремонт на водопроводната мрежа в този момент е тя да се подменя на етапи и да се търсят . Точно това направихме през изминалите 4 години с подкрепата на Правителството и МРРБ.  За периода 2016 г. – 2019 г. Община Тетевен е осигурила целево финансиране от държавата и местни приходи близо 5 млн. лв. за проектиране, строителство, ремонт, реконструкция и рехабилитация на вътрешна водопроводна мрежа и изграждане на нови ВИК съоръжения.\r\nВ момента се реализира проект за Реконструкция на вътрешна водопроводна мрежа в обхвата на квартали №33, 24, 21, 19, 14, 13, 12, 10, 5 и част от 3 на гр. Тетевен, на ниска и висока зона, както и прилежащите улици към нея. Подменят се изцяло водопроводната мрежа и водопроводните отклонения, след което ще бъдат положени нови бордюри, тротоари и асфалтова настилка върху уличното платно. С реализирането на този проект ще бъдат намалени сегашните загуби на вода и авариите в тази част от водопроводната мрежа. В хода на тези дейности се налага спиране на водоподаването в определени часове по време на работата поради изграждане на нови връзки и монтиране на спирателни кранове.Тези спирания са оповестявани по часове на официалния сайт на ВиК АД Ловеч.   , че причината за спиранията на водата е, че „работниците на фирмата пробиват централен градски водопровод“ и че „в резултат на това в Тетевен вече пети ден няма вода“, както и че „липсва контрол върху работата на изпълнителя, допуснал гафа“. Дейността на фирмата изпълнител е под непрекъснат контрол от страна на фирмата по строителен надзор, както и от експерти и технически лица от общинската администрация. Другата причина за нарушеното водоснабдяване по данни на ВиК АД Ловеч е липсата на вода във водохващането в Рибарица поради продължителния период без валежи /прилагаме снимка от мястото на водохващането/. По тази причина от 19 септември е обявен режим на водоподаването в Тетевен от 13ч. да 17ч., който е обявен на сайта на ВиК АД Ловеч.\r\nВодоснабдяването и канализацията и изграждането на пречиствателна станция е болен проблем. Честите аварии и режимът на водата са един от основните проблеми за жителите на град Тетевен. Това не е от вчера или от днес, а се е натрупвало в годините и е напълно разбираемо при изключително амортизираната водопроводна мрежа в населените места, която не е подменяна от десетилетия. За съжаление това е проблем, който някои хора използват, за да правят неверни внушения и да създават напрежение.    ", "date": "2019.09.24", "title": "Мадлена Бояджиева: В моя мандат за пръв път реално се работи по решаване на тежкия проблем с водоснабдяването"}
{"url": "https://www.actualno.com/health/otkriha-neochakvano-svojstvo-na-zelenija-chaj-news_1378287.html", "text": "      Естественият антиоксидант Епигаллокатехин /EGCG/, който се съдържа в зеления чай, може да помогне в борбата с инфекциите, резистентни на антибиотици. До това заключение са стигнали група учени от университета в Съри. Резултатите от проучването им са публикувани в Journal of Medical Microbiology.      Изследователите са открили, че EGCG усилва действието на антибиотика азтреонам, който се използва за лечение на инфекции, причинени от бактерията Pseudomonas aeruginosa, предаде БГНЕС.   Комбинацията от азтреонам и EGCG се е оказала по-ефективна от всяко от тези вещества поотделно. Учените смятат, че антиоксидантът засилва усвояването на антибиотика от клетката.\r\nPseudomonas aeruginosa засяга предимно имунокомпрометирани хора, причинява инфекции на кръвта и дихателните пътища, а също така причинява вторични инфекции, които са резистентни на повечето лекарства.  СЗО включи тази бактерия в своя списък с критични заплахи за здравето на човека. ", "date": "2019.09.24", "title": "Откриха неочаквано свойство на зеления чай "}
{"url": "https://www.actualno.com/society/paskal-jeljazkov-zameni-damjan-iliev-nachelo-na-babh-news_1378436.html", "text": "      Проф. д-р Паскал Желязков  е новият изпълнителен директор на Българската агенция по безопасност на храните, съобщиха от институцията.      Той заменя на поста досегашния директор Дамян Илиев. Той е освободен със заповед на премиера Бойко Борисов.   Желязков досега бе директор на Национален Диагностичен Научноизследователски Ветеринарномедицински Институт „Проф. Д-р Г. Павлов“.\r\nОт БАБХ посочват, че той има дългогодишен опит като ръководител на структури с научноизследователска, диагностична и аналитична дейност.  Бил е началник отдел в Център за оценка на риска, директор на Национална научноизследователска станция по ловно стопанство, биология и болести по дивеча, както и зам.-генерален директор в Национална Ветеринарномедицинска Служба.\r\nНазначен е и нов заместник-изпълнителен директор Марияна Шумова, която към момента изпълнява длъжността началник отдел в дирекция „Граничен контрол“.   Шумова е била директор на Областната дирекция по безопасност на храните в Хасково. Тя ще заеме позицията на Тодорка Янковска-Стефанова.     ", "date": "2019.09.24", "title": "Паскал Желязков замени Дамян Илиев начело на БАБХ"}
{"url": "https://www.actualno.com/analysis/doklad-na-oon-alarmira-za-efekta-ot-klimatichnite-promeni-vyrhu-vodata-i-leda-na-planetata-news_1378291.html", "text": "      Светът гледа към Монте Карло, където се проведе 50-ата сесия на Междуправителствения панел по изменението на климата (IPCC). Утре (25.09.) там ще бъде представен дългоочаквания доклад на ООН, който показва рисковете, пред които са изправени хората и природата в резултат от драматично променящото се състояние на океаните, полярните райони и ледниците.      Разработен от над 100 експерти от 30 държави, Специалният доклад на Междуправителствения панел за , озаглавен „Океаните и криосферата на фона на променящия се климат“, има за цел да насочи правителствата към по-активни действия в областта на климата почти четири години след Парижкото споразумение. Екипът от учени е изследвал ефекта от климатичната криза върху океанските, крайбрежните, полярните и планинските екосистеми, както и върху местните общности, които зависят от техните ресурси. Документът се очаква да алармира и за нарастващите заплахи за природата и човечеството на базата на наблюдаваните вече екстремални проявения на климата. Той ще разкрие най-новите научни обяснения за тясната връзка между климата, хората, океаните, полюсите и ледниците в затоплящия се свят.   „Този доклад трябва да заличи всякакви съмнения относно опасността, която климатичните представляват за здравето на океана, живота в тях и благополучието на хората“, споделя Джон Танзър, ръководител на световната програма за океаните на WWF. „Вече не можем да говорим за устойчиво развитие без значителното укрепване защитните сили на океаните срещу климатичната криза. От кораловите рифове и мангровите гори до рибните популации и крайбрежните местообитания, човешкият натиск бързо унищожава природните ресурси, които поддържат живота и поминъка на стотици милиони хора.“\r\nДокладът, който е основният компас на политиците за човешкото въздействие върху климата, ще покаже критичната необходимост от предприемането на спешни мерки и ще предложи все по-стеснен набор от възможности за реакция на потенциалните рискове. Учените предупреждават, че неглижирането на проблема може да ни изтласка до граници, при които адаптацията към новите условия вече ще бъде невъзможна.  „Докладът ясно ще покаже, че климатичната криза причинява необратими промени на полюсите“, предупреждава Питър Уинсор, директор на Арктическата програма на WWF. „Морският лед е дъждовната гора на полярните райони. Много видове разчитат на това местообитание, а то изчезва. Бързите темпове на изменение на климата застрашават също препитанието и културата на общностите, живеещи в Арктика.“\r\nНад 600 милиона души живеят във високопланински райони и зависят от реките, захранвани от ледници. Тяхното постепенно топене обаче, резултат от климатичните промени, в дългосрочен план ще лиши тези места от достъп до прясна вода. Това ще засегне производството на храна и енергия и ще се отрази негативно върху икономиките на най-уязвимите общности. Ще се увеличи и глобалният натиск върху популациите от сладководни видове, които вече са в катастрофално състояние. Според доклада на WWF „Жива планета“ те са намалели с 83 % от 1970 г. насам.   „Учените би трябвало да хвърлят светлина върху негативното въздействие, което климатичните промени оказват върху водните кули на планетата. Във високите планини ледниците се топят, а снежната покривка намалява, допринасяйки за покачване на морското равнище“, коментира  Стюарт Ор, ръководител на световната програма за сладководните екосистеми на WWF. „Това застрашава живота и поминъка на местните хора, както и оцеляването на ценни видове, обитаващи районите от планините чак до морето.“    Според учените задържане на затоплянето до 1.5°C е осъществимо и човечеството разполага с технологиите и финансовите средства да го постигне. Във връзка с това WWF България призовава политиците да се ангажират по-сериозно с проблемите на климата и да разработят стратегия за адаптация към променящите се условия, приканва бизнеса да инвестира повече в нисковъглеродни технологии, а всички граждани – да използваме възможно най-често енергия, добивана от възобновяеми източници. ", "date": "2019.09.24", "title": "Доклад на ООН алармира за ефекта от климатичните промени върху водата и леда на планетата"}
{"url": "https://www.actualno.com/varna/abonamentnite-karti-za-gradskija-transport-vyv-varna-sa-s-novi-ceni-news_1378477.html", "text": "      Съветниците от ВрК \"Правна комисия“ към Общински съвет- Варна приеха промени в Наредбата за реда и условията за пътуване на преференциални цени в обществения транспорт на Община Варна. Това се случи по време на днешното заседание на комисията, на което присъства и Тодор Балабанов – председател на Общински съвет - Варна. Той обясни, че се променя моделът на ценообразуване на абонаментните карти. На заседанието стана ясно, че освен гражданите в пенсионна възраст - хора на 65 и повече години, от намаление ще могат да се възползват и учащи се, лица с трайни увреждания и техните придружители.       2 лева ще е цената , която ще плащат пенсионерите за една вътрешноградска линия месечно и по 8 лв. за всички вътрешноградски линии. Срещу 15 лв. на месец, учащите ще могат да използват всички линии в рамките на града. Месечните карти за хората с увреждания за всички линии ще са от 8 лв. до 25 лв., като за степен на увреждане от 50% до 70% Наредбата определя цена на карта 25 лв., от 71% до 90% сумата ще е 15 лв., а лица с увреждания над 91% ще плащат 8 лв. Промените, направени в Наредбата засягат и цените на картите без намаление. За рамките на града, съгласно границите на Общия устройствен план са съответно: -   Месечна абонаментна карта за една линия - 35 лв. -   Месечна абонаментна карта за всички линии – 50 лв. -   Тримесечна абонаментна карта за една линия – 90 лв. -   Тримесечна абонаментна карта за всички линии – 135 лв. -    Шестмесечна абонаментна карта за една линия – 180 лв. -    Шестмесечна абонаментна карта за всички линии – 270 лв. -    Годишна абонаментна карта за всички линии – 520 лв.\r\nНаредбата, с направените й промени, трябва да бъде разгледана и на съвместното заседание на ПК“Финанси и бюджет“ и ПК“Транспорт“ и гласувана на заседание на Общински съвет-Варна. ", "date": "2019.09.24", "title": "Абонаментните карти за градския транспорт във Варна са с нови цени"}
{"url": "https://www.actualno.com/europe/dadoha-zelena-svetlina-za-pregovori-po-paket-mobilnost-news_1378377.html", "text": "      Транспортната комисия на Европейския парламент даде зелена светлина за преговори по пакет \"Мобилност\" със Съвета на ЕС и Европейската комисия, съобщава БНР.      След днешното гласуване евродепутатът от групата на Прогресивния алианс на социалистите и демократите Петър Витанов, който е и постоянен член на транспортната комисия, заяви, че това не е било неочаквано предвид вотът от миналата седмица.   Той обясни, че от тук нататък предстои междуинституционален дебат, като основната амбиция остава да бъде намерен компромисен вариант.\r\nОт своя страна евродепутатът от Европейската народна партия Андрей Новаков изрази мнение, че категорично трябва да отпаднат клаузите за връщането на водача и на превозното средство в страната отправна точка.  По останалите спорни текстове според него трябва да се намери компромис до степен, в която бизнесът да продължи да работи добре и да се развива.\r\nПрипомняме, миналата седмица транспортната комисия отхвърли предложението пакет \"Мобилност\" да бъде изтеглен от Еврокомисията.   По-късно министърът на транспорта Росен Желязков заяви, че ще се бори за отпадането на клаузата за връщането на камионите в страната отправна точка всеки месец.    На 4 април 2019 г. в Европарламента бяха одобрени и трите промени в пакета \"Мобилност\", на които се противопоставят българските евродепутати и превозвачи.\r\nПакетът \"Мобилност\" влезе в дневния ред на пленарната сесия на ЕП на 27 март 2019 г. по предложение на председателя на Алианса на либерали и демократи за Европа (АЛДЕ) Ги Верхофстат. ", "date": "2019.09.24", "title": "Дадоха зелена светлина за преговори по пакет \"Мобилност\""}
{"url": "https://www.actualno.com/starazagora/start-za-akademija-za-komputyrni-i-prirodo-matematicheski-nauki-v-stara-zagora-news_1378325.html", "text": "      Стартът на Академията за компютърни и природо-математически науки в Стара Загора ще бъде даден на 28 септември. Идеята за създаването на специално училище за даровити деца с най-добрите условия за развитие на таланти за нея е на кмета Живко Тодоров. Тази година заниманията ще са в свободните часове и ще се работи по програма, разработена от математика Любомир Любенов. Догодина вече ще има училище с обучение от 1-ви до 11-и клас, което ще е отворено за деца от цялата страна. Училището ще се намира в сградата на Първо основно училище, чийто ремонт предстои. То ще бъде като затворен комплекс с общежитие и учебен корпус.      „Идеята е да се стимулират даровитите деца, както се прави по света, защото те движат света. Целият потенциал на града ще бъде активиран да работи, а общината ще създаде условия децата да се развиват“, обясни Живко Тодоров.\r\nЗа осигуряване на учени, които ще обучават талантите, съгласие са потвърдили доц. д-р Първан Първанов,  декан на Факултета по математика и информатика на Софийския университет „Св. Климент Охридски“, проф. Йордан Табов от БАН, проф. Емил Колев, ръководител на ученическия институт по математика и информатика и Невена Събева, заместник главен редактор на сп. „Математика“.   Желаещите да станат членове  на академията трябва да подадат заявление по образец в Центъра за подкрепа за личностно развитие на ул. „Захарий Княжески“ 71, етаж 3.  На 28 септември от 10:00 часа ще бъде церемонията по откриването на академията в общинската зала \"Петко Рачов Славейков\". След това младите таланти ще имат възможност за среща с автограф с авторите на книги Мариана Богданова, Емил Колев и Невена Събева. В 11 \r\nОт 11:00 започват заниманията с участниците в залите на общината, на които те ще покажат знания в тест и ще кажат какво ги мотивипа да се включат в академията. Заниманията за децата от 2 - 3 клас ще води Мариана Богданова от Тракийския университет, от 4 - 5 клас - Любомир Любенов, от 6 - 7 клас -  Невена Събева, а лектор на най-големите - 8 - 12 клас, ще е проф. Емил Колев от БАН.\r\nЗаниманията през годината ще се провеждат  всяка седмица по 90 минути за всеки от класовете. Административни ръководители на групите са: 2 - 3 клас Йовка Янчева, 4 - 5 клас Иван Манев и Йовка Янчева, 6 - 7 клас  Иван Манев и Любомир Любенов, 8 - 12 клас Любомир Любенов. Научните ръководители на академията Невена Събева, проф. Йордан Табов и проф. Емил Колев всеки месец ще се срещат с членовете й.     ", "date": "2019.09.24", "title": "Старт за Академия за компютърни и природо-математически науки в Стара Загора"}
{"url": "https://www.actualno.com/europe/boris-djonsyn-parlamentyt-shte-zaraboti-no-brexit-njama-da-se-otlaga-video-news_1378471.html", "text": "       Правителството ще изпълни решението на Върховния съд на Обединеното краслтво, заяви британският премиер Борис Джонсън , зитиран от BBC.      По-рано днес да бъде спрян парламента на Великобритания за 5 седмици за незаконно и нищожно.   Решението на Върховния съд на Великобритания прави по-трудно сключването на споразумение за Brexit, коментира Джонсън. Премиерът обяви, че не е съгласен с това решение, но ще го уважи, пише Агенция \"Фокус\".\r\n\"Очевидно това е решение, което ще спазим, ние ще уважим съдебния процес. Не мисля, че това е правилно, но ние ще продължим напред и разбира се, парламентът ще поднови работа. Най-важното нещо е да осигурим Brexit на 31 октомври\", коментира Джонсън.  Попитан дали ще се извини, Джонсън отвърна, че не смята, че решението е \"правилното\".\r\nВижте първата реакция на Борис Джонсън в интервю за Euronews.        Почти по същото време лидерът на опозиционната Лейбъристка партия Джереми Корбин  и да свика предсрочни избори.\r\n\"Приканвам Борис Джонсън да обмисли позицията си и да стане най-кратко служилият премиер, който някога е имало” обяви Корбин на партийната конференция на лейбъристите и призова лидера на Консервативната партия да проведе избори, за да има страната правителство, „което да уважава демокрацията”.\r\nПредседателят на Камарата на общинините Джон Бъркоу обяви, че парламентът на Обединеното кралство ще възобнови работата си в сряда.\r\n„Възложих на органите на Камарата на общините да предприемат необходимите стъпки, за да гарантират, че тя ще заседава утре и че това ще се случи в 11.30 часа (местно време)“, обяви Бъркоу пред репортери пред сградата на парламента в Лондон.\r\nТой настоя, че парламентът трябва да се „свика без забавяне“.      „Приветствам решението на Върховния съд, съгласно което пророгацията на парламента е незаконна. Съдиите отхвърлиха твърдението на правителството, че закриването на парламента за пет седмици е просто стандартна практика, за да се даде възможност за ново изказване на кралицата.Като стигнаха до заключението си, те потвърдиха правото и задължението на парламента да се събере в този решаващ момент... Като въплъщение на нашата парламентарна демокрация, Камарата на общините трябва да се свика незабавно. За тази цел сега спешно ще се консултирам с партийните лидери\", посочи той в своето изявление.\r\nЦялото изявление на Бъркоу пред медиите можете да видите в следващото видео.  ", "date": "2019.09.24", "title": "Борис Джонсън: Парламентът ще заработи, но Brexit няма да се отлага (ВИДЕО)"}
{"url": "https://www.actualno.com/analysis/milionite-na-turskata-dianet-otkyde-idvat-tezi-pari-news_1378321.html", "text": "             \"Бомонти\" е първата професионална пивоварна, създадена по времето на Османската империя - намира се в центъра на Истанбул, в квартал Шишли. Историческата сграда наскоро бе предадена в ръцете на районното мюфтийство. Пивоварната предстои да бъде разрушена, а на нейно място ще се издигнат джамия и общежитие. Само че общината и някои обединения на граждани твърдо се противопоставят на проекта.   Пивоварната \"Бомонти\" има историческо значение. Новият строеж не е добър за нас, защото ще съсипе чара на нашия квартал и ще даде нов тласък на строителния бум\", казва районният кмет на Шишли Муамер Кешкин. Председателят на Турската инженерна и архитектурна камара Акъф Бурак Атлар също е сред видните противници на строителния проект: \"Сградата на \"Бомонти\" е занемарена от години. Трябва да се обсъжда не разрушаването, а възстановяването ѝ\", отбелязва той.   Оспорваният проект е само един от примерите за засилващата се бизнес активност на Турската дирекция по религиозните въпроси , за която работят над 107 000 души. Тя реализира стотици подобни проекти както в чужбина, така и в страната. Критици предупреждават, че тя скоро няма да се различава от огромен холдинг - \"Дианет холдинг\" е саркастичното ѝ прозвище.\r\nСпоред данните на нейния собствен сайт, бюджетът ѝ възлиза на 825 милиона евро - сума, която далеч надхвърля бюджета на повечето министерства. Според Турския статистически институт, бюджетът ѝ е дори двойно по-висок: през 2019 той е възлизал на около 1,7 милиарда евро. Към това се добавя, че дирекцията притежава и множество недвижими имоти - вероятно над 2000.   И писателят Йомер Саглам, който е проучвал дейността на , е стигнал до извода, че дирекцията разполага със значително по-големи суми от официално обявените. Само от посещения на поклонници, от ритуалните жертвоприношения и някои скрити инвестиции тя има сериозен оборот. \"Това навярно ѝ носи много повече пари, отколкото се обявяват официално. За съжаление, в рамките на моите проучвания установих, че приходите и разходите не се документират надлежно. Дианет е до голяма степен неконтролируема. Само от хилядите жертвени кланета, които се извършват от Дианет в цял свят, се събират приходи в размер на 52,4 милиона евро, казва Саглам.    Структурата на Дианет е голяма и непрозрачна: дирекцията извършва разнообразна образователна, културна и благотворителна дейност в 145 държави по света. Особено нейната фондация (Türkiye Diyanet Vakfi) върти активен бизнес. Създадена през 1975 година като малка благотворителна организация, днес тя има 1000 филиала в цяла Турция. Фондацията е особено печеливша, тъй като през 1977 бе изцяло освободена от данъци. Освен това нейната дъщерна фирма Komas A.S. се изявява успешно в строителния бранш: построила е стотици общежития, училища, джамии, болници и хотели от 1983 година насам. „Дианет днес е като гигантски холдинг или дори като държава в държавата - истинска икономическа сила\", коментира теологът Джемил Кълъч. Той настоява религиозната дирекция да се върне към изначалното си предназначение. Дианет бе създадена да разпространява ислямската религия и нейните представи за справедливост и добродетел, а сега се е превърнала във високопоставена клика, която се дистанцира от населението. \"Институцията бе основана, за да бъде в помощ на бедните, а не за да си пълни джобовете. Това противоречи на логиката на исляма\", констатира още Кълъч.   ", "date": "2019.09.24", "title": "Милионите на турската Дианет - откъде идват тези пари?"}
{"url": "https://www.actualno.com/burgas/oshte-dvama-emblematichni-burgazlii-stanaha-pochetni-grajdani-news_1378467.html", "text": "      Бургаските общински съветници приеха предложението на кмета Димитър Николов за нови звания „Почетен гражданин“. Съветниците гласуваха единодушно за режисьора Симеон Димитров и актрисата Ивана Джеджева, която е съпруга на поета Недялко Йорданов. Двамата творци са известни и обичани от бургаската публика.      Големият им принос към културния живот на града и театралното изкуство са в основата на мотивите за получаването на почетното звание. Тази година Ивана Джеджева навърши 75 години.\r\nЕдни от най-значимите й роли са - Гертруда в „Хамлет” на Шекспир, Вера Сеергеевна от „Енергични хора” на Шукшин, Дорина от „Тартюф” на Молиер и много други.   Симеон Димитров е режисьор, оставил ярка диря в ДТ „Адриана Будевска“ в Бургас. Носител е на национална награда на САБ за постановката на пиесата “Полет над кукувиче гнездо” на бургаска сцена. Получава награди за режисура на Националните прегледи на българския театър за постановката “Прокурора”, отново в Бургас.  Незабравими за публиката са моноспектаклите му “Лазарица” , “Прекрасната от Амхърст”, “Великденско вино” и други.\r\nПочетните звания на двамата творци ще бъдат връчени на тържествената сесия на 6 -ти декември, когато е празникът на Бургас.     ", "date": "2019.09.24", "title": "Още двама емблематични бургазлии станаха \"почетни граждани\""}
{"url": "https://www.actualno.com/crime/avarira-byrzijat-vlak-burgas-sofija-news_1378207.html", "text": "      Локомотивът на бързия влак от Бургас за София се е ударил в камъни на релсите, близо до гара Твърдица. Според разследващите, става въпрос не за свлачище, а вероятно за умишлено струпване на камъни. Началник-влакът коментира пред NOVA, че това е атентат срещу БДЖ. За щастие няма пострадали хора.      Инцидентът става между гарите Шивачево и Твърдица, когато плугът на локомотива удря натрупани камъни по линията.   „Това са умишлено поставени камъни с цел да се причини дерайлиране на влака. При по-голяма скорост ефектът може да е по-страшен”, заяви Бойко Тасев – началник-влак.\r\nЧувайки удар в основата, машинистът спира на гара Твърдица и подава сигнал за авария. Пътниците от влака чакат 100 минути да бъде сменен локомотивът. В късния следобед все пак композицията пристига в София.  Разследването продължи до късния следобед. Експерти оглеждаха инфраструктурата в района на прелеза. Видно е, че баластовата призма е над нивото на жп линията и е възможно да е закачила плуга на локомотива. А в същото време е видно, че плугът на локомотива е изключително амортизиран и се намира много близко до железопътната инфраструктура.\r\nПо неофициална информация една от версиите за инцидента е именно злонамерено натрупване на чакъл по жп линията. „Това е един вид терористичен акт, така да се каже, спрямо железницата”, заяви Бойко Тасев.   ОТ НКЖИ, чиято собственост е железният път, все още нямат коментар.     ", "date": "2019.09.24", "title": "Аварира бързият влак Бургас-София"}
