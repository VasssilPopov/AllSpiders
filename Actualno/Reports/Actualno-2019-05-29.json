{"url": "https://www.actualno.com/politics/slabakov-kojto-misli-che-shte-izloja-bylgarija-ne-e-izlizal-ot-dragoman-news_753798.html", "text": "     Чух, че ще излагам България, значи тези хора не са излизали извън Драгоман. Аз съм живял дълго време в Западна Европа, когато ходят на работа, се обличат нормално. Те не отиват на парад, аз си нося дънки. Европа е едно доста свободно място. Така режисьорът коментира евентуалната си нова роля на евродепутат.      Той посочи, че не знае колко ще е заплатата му.   \"Чуват се едни цифри за 20 хиляди евро, което е абсурдно. Вероятно заплатата е по-висока, защото живееш в Брюксел, а там цените са високи\", каза Слабаков пред bTV.\r\nРежисьорът смята, че ще се впише сред колегите си. \"Аз говоря добре италиански, не говоря английски, но българският е официален език в ЕС и ще говоря български\", заяви той.  Бъдещият евродепутат приема с усмивка шегите по негов адрес в социалните мрежи във връзка с известната му страст към пушенето. \"Аз имам чувство за хумор и за самоирония и някои от тях са много сполучливи\", допълва той.\r\nСлабаков каза още, че в ЕП ще работи за българско лоби. И ще пуши само на определените за това места.   Вече е почти сигурно, че Слабаков ще отиде в Брюксел. Макар да бе назад в листата на ВМРО, множеството в негова полза го изкачиха до второ място.     ", "date": "2019.05.29", "title": "Слабаков: Който мисли, че ще изложа България, не е излизал от Драгоман"}
{"url": "https://www.actualno.com/healthy/nujna-e-promjana-v-zdravnoto-osigurjavane-zajavi-ananiev-news_753801.html", "text": "     Промяната в модела на здравното осигуряване е наложителна и в най-скоро време ще започнем отново обществени дебати . Това заяви министърът на здравеопазването на награждаването на инициативата \"Лекарите, на които вярваме\". 550 медици и 20 специализанти бяха отличени за добрата си работа, предаде националното радио.      При награждаването на „Лекарите, на които вярваме“ специализантите и посочиха, че е крайно наложително да се промени моделът на финансиране в здравеопазването.   Доц. Никола Янев от младите лекари, който е специализирал в чужбина, но останал да работи тук, заяви: \"За съжаление независимо какви методи, съвременни, усвоим в чужбина, ако не създадем условия те да бъдат прилагани в България, всеки един специализант, който се връща в българското здравеопазване се деквалифицира в рамките на около 6-12 месеца. Основният проблем на това ние да променим здравеопазването си към нещо по-добро, е да променим ужасно порочната система на финансиране. Това е психологията на клиничните пътеки в България, които генерират изключително тежки дългосрочни перспективи за българското здравеопазване и най-вече за специализантите\". Без да даде конкретен отговор, министърът на здравеопазването съобщи, че не се е отказал да работи по идеята за нов здравноосигурителен модел:   \"Поех ангажимента, че ще работя по промяна на модела. Много неща се случиха, които временно ме спряха да го направя това нещо, но аз не съм спрял да мисля и съвсем скоро ще започнем отново обществения дебат затова как трябва да оптимизираме нашата здравна система, за да бъде по-ефективна. Промяната в модела е наложителна и аз ще се боря докрай, за да го направя по-ефективен\".\r\nСред отличените бяха лекарите от Александровска болница, от Спешен институт \"Пирогов\", от Военномедицинска академия, от Университетска болница \"Свети Иван Рилски\" и много други.        ", "date": "2019.05.29", "title": "Нужна е промяна в здравното осигуряване, заяви Ананиев"}
{"url": "https://www.actualno.com/sofia/slagat-sistemi-za-ohlajdane-na-spirkite-na-gradskija-transport-v-sofija-news_753796.html", "text": "     Специални системи за оросяване ще бъдат поставени на спирките и обществените места в столицата. Те ще разпръскват вода в случая на високи температури през лятото.       Иновацията е част от план на Столична община за адаптация към климатичните промени в периода 2019- 2025 година. Той ще бъде гласуван на заседанието на СОС, предаде БГНЕС.   В плана влизат множество мерки за облекчаване на ефектите от в столицата. Част от тях са озеленяване на покриви, изграждане на чешми и фонтани, различни стимули за градското земеделие, засаждането на голям брой дървета в зони в който няма, развитие и изграждане на трамвайният транспорт. Новата система на спирките ще работи с цел осигуряване на температурен комфорт чрез охлаждане. Цяла система се очаква да струва около 100 000 лева. Близо 200 000 лева. пък е сумата за покривното озеленяване. Набелязаните в плана промени трябва да бъдат приложени до 2025 г.\r\nТова е една от общо 85-те точки, които ще разгледа Столичният общински съвет на заседанието си в четвъртък. На дългата сесия общинските съветници ще обсъждат 15 доклада, внесени от главния архитект Петър Диков. 31 други доклада пък са внесени от различни районни кметове.   ", "date": "2019.05.29", "title": "Слагат системи за охлаждане на спирките на градския транспорт в София "}
{"url": "https://www.actualno.com/crime/izdirvanijat-stojan-zajkov-se-e-samoubil-sled-prestrelka-s-policai-news_753810.html", "text": "    Стоян Зайков, издирван за , е бил открит в района на Долна баня.       Имало е престрелка с полицаи, след което Зайков се е самоубил, предаде Нова телевизия.   Няма пострадали служители на МВР. Вътрешният министър Младен Маринов уточни, че полицаите са направили само два предупредителни изстрела и те не са били в негова посока. Вътрешният министър беше категоричен, че няма данни някой да е помагал на Зайков. За това свидетелства и факта, че той е търсил храна по къщите в района – нещо, което не би се случило, ако имаше помощник. бе в неизвестност от 9 май, когато беше открито тялото на бившата му приятелка, от която има дете. На 16 май пък полицията откри и тяло на мъж, който живеел в непосредствена близост до дома на Зайков. По данни на МВР мъжът е бил убит с ловна пушка, а освен съсед, е и братовчед на издирвания. Мъжът дори е бил сред разпитваните след изчезването на Зайков.  В акцията по залавянето на Зайков бе включен целият ресурс на МВР - следови кучета, дронове, термовизионни камери и високопроходими автомобили.\r\nБлизки на двамата убити бяха под полицейска закрила и отведени в защитена квартира.   Зайков има дете от жената, която уби.    Преди да го локализира, полицията бе открила следи от него в две села в региона. ", "date": "2019.05.29", "title": "Издирваният Стоян Зайков се е самоубил след престрелка с полицаи"}
{"url": "https://www.actualno.com/tennis/grigor-dimitrov-prodyljava-v-tretija-kryg-na-rolan-garos-sled-trudna-pobeda-news_753637.html", "text": "    Най-добрият български тенисист Григор Димитров се класира за третия кръг на турнира Ролан Гарос. Българинът продължава напред в турнира, след като се наложи с 6:7 (3), 6:4, 4:6, 7:6 (2), 6:3.      Мачът беше свирепа битка, като Григор за пръв път от много време показа какво всъщност може. В първия сет той навакса изоставане от пробив и то в последния момент, за да стигне до тайбрек, но при 3:3 точки направи двойна грешка и това му коства де факто целия сет, защото Чилич се развихри в следващите три разигравания и със сервис и форхенд не даде шанс на българина.   Вторият сет се реши от само един пробив, след като Григор успя най-после да се възползва от една от многото точки за пробив, до които стигаше - в самия край на сета. В третата част обаче Димитров се пропука при единствената точка за пробив срещу себе си и така изостана с 1:2 сета.\r\nОтново се стигна до драма в четвъртия сет, когато нямаше пробив, а Димитров спечели тайбрека, след като направи два минипробива и завърши с ас. В първия гейм на петия сет хасковлията стигна до пробив, който бързо затвърди, а след това направи и втори пробив в седмия гейм. При 5:2 Гришо сервираше за мача, но беше пробит след дълъг гейм, в който имаше два мачбола и спаси три точки за пробив срещу играещия изцяло ва банк Чилич, който впечатли особено с бекхенда си по правата. За щастие, Димитров веднага проби отново, след като при четвъртия мачбол в срещата Чилич сбърка от бекхенд по диагонала.  Така Григор Димитров, както през 2018 година, стигна до третия кръг в Париж. Там българинът ще играе срещу шампиона от 2015 година Стан Вавринка. Швейцарецът преодоля във втори кръг Кристиан Гарин с 3:0 сета.\r\nПовече за победата на Григор Димитров над Марин Чилич четете в . ", "date": "2019.05.29", "title": "Григор Димитров продължава в третия кръг на Ролан Гарос след трудна победа"}
{"url": "https://www.actualno.com/society/shefyt-na-netinfo-ima-bezprecedentna-namesa-v-politikata-na-gong-i-drugi-sajtove-news_753802.html", "text": "    Изпълнителният директор и съдружник в \"Нетинфо\" Христо Христов публикува изключително остра позиция, в която осъжда оказването на в редакторската политика на сайтовете \"Гонг\", \"Вести\" и \"Дарикнюз\".      Обръщението му е публикувано на Припомняме, че преди дни спортният екип на \"Дарик\" обяви, че в знак на солидарност с колегата си и доскорошен главен редактор на сайта Николай Александров.\r\nХристо Христов отказва да приеме молбата за напускане по взаимно съгласие на Николай Александров.\r\nПубликуваме позицията на Христов без редакторска намеса:                                            Сайтовете \"Гонг\", \"Вести\" и \"Дарикнюз\" са част от сделката, при която фирма на Кирил Домусчиев и брат му Георги купи \"Нова броудкастинг груп\". Сделката обаче не е напълно завършена - останалите 30% от Нетинфо са собственост на Христо Христов и Радосвет Радев. ", "date": "2019.05.29", "title": "Шефът на \"Нетинфо\": Има безпрецедентна намеса в политиката на \"Гонг\" и други сайтове"}
{"url": "https://www.actualno.com/politics/okonchatelno-gerb-izprashta-shestima-evrodeputati-v-ep-vmro-dvama-news_753791.html", "text": "    Централната избирателна комисия заседава. Очаква се скоро да бъде обявен точният брой гласове, които всяка партия е получила, но вече е окончателно ясно кой колко евродепутати изпраща в Брюксел.      Падна интригата около броя мандати на ГЕРБ и ВМРО.   ГЕРБ ще имат 6-ма евродепутати, БСП – 5-има, ДПС – 3-ма. ВМРО ще изпрати в Брюксел двама, а „Демократична България” - един свой представител, предаде bTV.\r\nИмената на избраните български евродепутати ще станат окончателно ясни до петък, 31 май, когато ще бъдат съобщени данните от преференциите.  Ако няма изненади, размествания и отказвания, ето кои ще са 17-те български избраници :\r\n- От ГЕРБ : Мария Габриел, Андрей Ковачев, Андрей Новаков, Ева Майдел, Асим Адемов, Александър Йорданов\r\n- От БСП : Елена Йончева, Сергей Станишев, Петър Витанов, Цветелина Пенкова, Иво Христов       - От ДПС : Илхан Кючук, Искра Михайлова, Атидже Алиева\r\n- От ВМРО: Ангел Джамбазки, Андрей Слабаков\r\n- От \"Демократична България\" : Радан Кънев\r\nОсобен интерес събуди влизането на в ЕП. Той бе по-назад в листата, но благодарение на множеството преференции успява да се сдобие с място сред 17-те.       ", "date": "2019.05.29", "title": "Окончателно: ГЕРБ изпраща шестима евродепутати в ЕП, ВМРО - двама"}
{"url": "https://www.actualno.com/society/novinite-naj-vajnoto-za-denja-29-maj-news_753701.html", "text": "    Редакционният екип на ви представя най-важните новини за изминалия ден, 29 май.       Народният представител и медиен магнат Делян Пеевски няма да става евродепутат. Това стана ясно по време на днешния парламентарен ден, когато Пеевски изненадващо се появи в Народното събрание. \"Надделя колективното решение, че съм по-нужен в България\", каза Пеевски пред журналисти в парламента, предаде Агенция \"Фокус\".   Министър-председателят Бойко Борисов разпореди на министъра на регионалното развитие и благоустройството Петя Аврамова и на министъра на вътрешните работи Младен Маринов да предприемат спешна проверка на загражденията по магистралите, съобщиха от пресслужбата на Министерския съвет. Петчленен състав на Върховния административен съд окончателно обяви за нищожна Методиката за определяне на санкциите след плащане по проекти по Програмата за развитие на селските райони за периода 2007 – 2013 година, утвърдена от Изпълнителния директор на ДФ \"Земеделие\" (ДФЗ). Това гласи съобщение на пресцентъра на Върховния административен съд.     Има ли опасност съвсем скоро Българската национална телевизия (БНТ) да фалира? Този въпрос излезе на дневен ред, след като миналата седмица синдикатите в БНТ писаха до премиера Бойко Борисов, че телевизията има натрупани дългове от 35 млн. лева и е нужна спешна държавна инжекция, защото от октомври вече няма да има пари за заплати. Решението на Столичния общински съвет (СОС), с което преди 13 години строителната фирма НИКМИ е получила апетитен имот де факто на ъгъла на булевардите \"България\" и \"Петко Тодоров\" в София и където сега , е редовно. Това постанови Административен съд-София (АССГ). Делото е 292/2018 година и се водеше от съдия Весела Николова.    \"Това че ефирът остава без \"господари\" не означава, че трябва да се напълни с роби\", се казва в позиция на Асоциацията на европейските журналисти - България по повод основните медийни проблеми през тази седмица.\r\nСтава въпрос за след влизането във владение на новия собственик Кирил Домусчиев и прокуждането от телевизиите на предаването . Част от новопостроената инфраструктура за новия тролей, който трябваше да замести закритото трамвайно трасе до кв. \"Лозенец\", няма да се използва. За това сигнализират от \"Спаси София\". Държавната и общинска администрация се формира малко повече от жени (65 746), отколкото от мъже (64 259), като общият им брой от 130 005 души се разпределя така: 78 721 са с висше образование, 51 174 са със средно, а 484 са с основно образование. Най-много чиновници са във възрастовата група 30 - 59 години - 110 123, а 10 950 души на и над 60-годишна възраст продължават да работят. амо пет дни преди изборите за Европейски парламент, протестен митинг събра десетки роми пред сградата на община Бургас. Водата в квартал \"Победа\" беше спряна заради неплатени сметки, които надхвърлят 100 000 лева. Организаторите на митинга обаче не накараха своите хора да протестират пред ВиК и това повдигна въпроса дали протестът няма и политически отенък с мисъл за предстоящия вот, но доказателства за такова нещо няма. Централната избирателна комисия заседава. Очаква се скоро да бъде обявен точният брой гласове, които всяка партия е получила, но вече е окончателно ясно кой колко евродепутати изпраща в Брюксел. Падна интригата около броя мандати на ГЕРБ и ВМРО. ГЕРБ ще има 6-ма евродепутати, БСП – 5-има, ДПС – 3-ма. ВМРО ще изпрати в Брюксел двама, а „Демократична България” - един свой представител. Стоян Зайков, издирван за две убийства, е бил открит в района на Долна баня. Имало е пресрелка с полицаи, след което Зайков се е самоубил. Няма пострадали служители на МВР. ", "date": "2019.05.29", "title": "Новините: Най-важното за деня, 29 май"}
{"url": "https://www.actualno.com/football/chelsi-grabna-liga-evropa-sled-seriozen-uspeh-nad-arsenal-news_753795.html", "text": "    Отборът на Челси завърши сезона с трофей. Момчетата на Маурицио Сари се наложиха с категоричното 4:1 над Арсенал във финала на Лига Европа.      През първата част двата тима не предложиха очакваното зрелище, което очевидно бе оставено за вторите 45'. В рамките на 15 минути между 50' и 65' момчетата на Унай Емери инкасираха три попадения.   Първо Оливие Жиру откри с глава. Последва гол на Педро, а след това и Еден Азар се разписа от дузпа. Алекс Айоби се разписа две минути по-късно, след като се появи като резерва. Това обаче не донесе нужния импулс и след по-малко от 120 секунди \"сините\" стигнаха до нов гол чрез белгийската си звезда.\r\nТака в дебютния си сезон Маурицио Сари загуби един финал в турнира Купата на Лигата, но и спечели този в Лига Европа. Италианският специалист успя да пребори в спора за отличието Унай Емери, който преди това имаше три поредни победи със Севиля.  Всичко за победата на Челси над Арсенал прочетете в . ", "date": "2019.05.29", "title": "Челси грабна Лига Европа след сериозен успех над Арсенал"}
{"url": "https://www.actualno.com/crime/mlad-barman-zagina-pri-stranni-obstojatelstva-v-sozopol-news_753786.html", "text": "     24-годишен младеж загина в крайбрежен бар в Созопол. Смъртта на мъжа е настъпила докато той бил на работа в бара, но след проверка се оказало, че няма сключен трудов договор. Това предаде Нова телевизия.      Инцидентът станал малко след 9:30 сутринта. 24-годишният тръгнал към кухнята на все още неработещото заведение, но след като не открил ключа, направил опит да влезе от малкото прозорче, от което готвачите предават храната. Тогава се чул шум и колегите му открили безжизненото му тяло. Една от версиите за инцидента е токов удар.   Наематели на съседните обекти по уличката на развлеченията в Созопол не искат да коментират „Починал е, но не знам точно от какво е. Това се чу и това разбрах, не присъствах на инцидента”, казва Алекс.\r\nРазследващи на място също не бяха много разговорливи. „Не мога да дам информация, има наблюдаващ прокурор, който може да даде информация”, заяви Пенка Потапова – следовател.  Инспекцията по труда извърши проверка на място. „По информацията, която имам към момент,а по проверка по ЕГН, няма регистриран трудов договор момчето. Това е безспорно, че ще има санкция за това, че е нает без трудов договор, но санкцията по друга линия за вече, неосигурени безопасни условия на труд, ще са също немалки”, коментира Павлин Васков - директор Инспекцията по труда - Бургас.\r\nФирмата, наемател на обекта, е с регистрация в София. Техен представител не беше открит за коментар.   Миналата година същото това заведение беше запечатвано няколко пъти от тогавашния вицепремиер Валери Симеонов, за нарушаване на нощната тишина в Созопол. Дали ще има виновни и наказани след днешния инцидент зависи от съдебно-медицинската експертиза.     ", "date": "2019.05.29", "title": "Млад барман загина при странни обстоятелства в Созопол"}
{"url": "https://www.actualno.com/europe/strelba-na-borda-na-samoleta-na-babish-njama-postradali-news_753756.html", "text": "     Бодигард случайно стреля с пистолета си на борда на правителствен самолет, с който пътуваше милиардерът и  чешки премиер Андрей от вечеря на ЕС, но никой не беше наранен. Това съобщиха полицията и медиите в сряда, предаде БГНЕС.      \"Можем да потвърдим случаен изстрел по време на проверка на оръжие на борда на правителствен самолет\", каза вчера говорителката на чешката национална полиция Ленка Сикорова. „Инцидентът е станал в обособена зона. Никой друг не е бил в опасност.\"   Говорителката на Бабиш Яна Адамкова заяви пред AFP, че \"нещо подобно се е случило\", но отказа да даде повече подробности. съобщиха, че бодигардът се опитвал да изпразни пистолета си малко, след като Бабиш се е качил в Брюксел и самолетът се готвел за излитане.  Пренасяйки общо 22 души, полетът  започнал около час по-късно, съобщава новинарският сайт Aktualne.cz, добавяйки, че куршумът попаднал в количка за хранене.\r\nБабиш в момента се сблъсква с обвинения в измами със субсидии от ЕС.   През 1994 г. бодигард на тогавашния чешки министър на отбраната Антонин Баудис случайно стреля с пистолета си по време  на полет до Швеция и уцели  резервоар за гориво. Никой не беше ранен.     ", "date": "2019.05.29", "title": "Стрелба на борда на самолета на Бабиш, няма пострадали "}
{"url": "https://www.actualno.com/starazagora/sprechkvane-mejdu-uchenici-v-stara-zagora-zaradi-obidi-na-rasova-osnova-news_753772.html", "text": "     Ученик от пети клас в старозагорското Пето ОУ „Митьо Станев“ е шамаросван от приятели на седмокласник около четири следобед днес в училищния двор, а свидетели станали учители и родители. 12-годишното момче се оплакало на по-големият си брат, че седмокласници го тормозят.       Днес по обяд баткото раздал възмездие, но сред \"жертвите\" му се оказал и ученик от ромски произход, който се обидил на определенията, че е „мангал мръсен“. На свой ред потърсил помощ приятелчета в квартала, които нахлули в двора на училището и нашамарили петокласника.   Охранителите и родителите в двора не успели да спрат саморазправата.\r\nЗа инцидента са уведомени началникът на Регионалното управление на образованието Татяна Димитрова и ресорният заместник-кмет Иванка Сотирова от директора на V ОУ Цонка Николова. В училището е изпратен полицейски патрул, който се справил с инцидента.  В школото са извикани бащата на шамаросания петокласник и бабата на седмокласника, чиито родители са в чужбина. ", "date": "2019.05.29", "title": "Спречкване между ученици в Стара Загора заради обиди на расова основа"}
{"url": "https://www.actualno.com/america/trymp-plashi-es-sys-sankcii-zaradi-mehanizma-za-izbjagvane-na-prednite-sankcii-news_753805.html", "text": "     Администрацията на президента на САЩ Доналд Тръмп заплаши да наложи санкции на Германия, Великобритания и Франция, които участват в създаването на механизма INSTEX (Instrument in Support of Trade Exchanges – Инструмент в подкрепа на търговския обмен). Ако започне да бъде използван, той трябва да обезпечи търговско-финансовия обмен между страните, заобикаляйки на САЩ. Това съобщава в сряда Bloomberg, като се позовава на писмо от заместник-министъра на финансите на САЩ Сигал Манделкер, която курира противодействието на тероризма и финансовото разузнаване в Министерството на финансите на САЩ.      Според текста на писмото, постъпило в разпореждане на агенцията, официалните лица, които участват в създаването на INSTEX , ще бъдат изключени от финансовата система на САЩ, ако механизмът влезе в сила, предава \"Фокус\".    На 8 май 2018 година Доналд Тръмп обяви, че Вашингтон излиза от Съвместния всеобхватен план за действие (СВПД), а през ноември бяха възстановени санкциите срещу Иран, включително забраната за износ на нефт. Сделката бе сключена през 2015 година и ограничаваше ядрените разработки на Техеран в замяна на отмяна на санкциите на Съвета за сигурност на ООН и едностранните ограничителни мерки и ЕС.\r\nЗаради настояването на Вашингтон, Иран беше изключен от системата за международни плащания SWIFT, което затрудни сериозно финансовите взаимоотношения между иранския бизнес и чуждестранните партньори. През януари 2019 година Берлин, Париж и Лондон обявиха за създаването на специален механизъм за плащания с Иран, който позволява да се поддържа търговията с него, заобикаляйки санкциите на САЩ. В тази връзка във Франция беше регистрирана проектна компания под името INSTEX. В последно време Техеран все по-често критикува ЕС за забавяне в прехода към практическо използване на този механизъм.   ", "date": "2019.05.29", "title": "Тръмп плаши ЕС със санкции заради механизма за избягване на предните санкции "}
{"url": "https://www.actualno.com/analysis/rusija-naprejenieto-s-kosovo-e-svyrzano-sys-sanitarnite-kordoni-na-nato-news_753755.html", "text": "    Русия и Сърбия обвиняват пронатовското и прозападното влияние за въоръжената акция на косовската полиция в доминираното от сърби Северно Косово, което предизвика покачване на , информират АП и ТАСС.      Вчера косовската полиция започна полицейска акция, а Сърбия приведе въоръжените си сили в бойна готовност. Руски служител към ООН беше сред десетките арестувани от косовските власти.   Министърът на външните работи на Русия Сергей Лавров коментира, че инцидентът е предизвикан от тези, които искат да създадат \"санитарен кордон\" между Русия и Балканите и тези, които искат да тласнат всички към НАТО.\r\n\"Що се отнася до събитията в Косовска Митровица, подобни провокации са дело на тези, които желаят да превърнат Балканите в \"санитарен кордон\" срещу Русия\", обяви Лавров на пресконференция след разговори със словенския си колега Миро Церар.  Лавров предупреди, че целта е всички държави в региона да бъдат вкарани в НАТО.\r\nВидяхте, че всички ресурси бяха използвани за уреждане на спора с официалното име на Македония. Както виждаме сега, Сърбия е принуждавана да приеме независимостта на Косово и това ще открие пътя за присъединяване на още западнобалкански територии към НАТО.   Всичко това е много тъжно. Обсъдихме ситуацията в този регион с моя колега днес. Ние виждаме, че Словения, въпреки че е член на НАТО и ЕС, не подкрепя идеята за \"санитарни кордони\", обясни Лавров позицията на Москва.    Сръбският президент Александър Вучич заяви, че водените от НАТО миротворци в Косово са \"излъгали\", след като обявиха, че предварително са информирали Белград за полицейската акция. ", "date": "2019.05.29", "title": "Русия: Напрежението с Косово е свързано със „санитарните кордони” на НАТО"}
{"url": "https://www.actualno.com/europe/sasht-obviniha-rusija-che-ne-spazva-moratoriuma-vyrhu-jadrenite-izpitanija-news_753793.html", "text": "     САЩ считат, че Русия не изпълнява мораториума върху ядрените изпитания, заяви началникът на управлението на военното разузнаване на Пентагона генерал-полковник Робърт Ашли-младши. Това предава РИА Новости, цитирана от \"Фокус\".      „Нашите знания за разработването на ни дават повод да смятаме, че изпитателната активност на Русия й е помогнала да развива ядрения си потенциал“, отбеляза той по време на изказване в Института Хъдсън.   При това САЩ, по неговите думи, се придържа към стандарта на „нулев заряд“.\r\n„Засилването на Русия както в стратегическите, така и в нестратегическите ядрени сили е възможно за сметка на постоянно приоритетно финансиране на ядрените разработки и инфраструктурата за тяхното производство“, добави Ашли.  В момента Русия може да произвежда хиляди бойни глави на година, твърди генералът.\r\nПоследното ядрено изпитание в СССР е проведено на 24 октомври 1990 година. През 1996 година ООН прие Договора за всеобхватна забрана на ядрените изпитания, подписан от повече от 180 държави. При това редица страни така и не ратифицираха споразумението, включително .    ", "date": "2019.05.29", "title": "САЩ обвиниха Русия, че не спазва мораториума върху ядрените изпитания"}
{"url": "https://www.actualno.com/society/izborite-minaha-a-vremeto-za-choveshtina-news_753696.html", "text": "     ., за да ѝ бъде направена животоспасяваща трансплантация. също чака средства, за да бъде спасена. Това са САМО два случая от последните дни за български деца, чиито родители се молят по социалните мрежи да се съберат средства за спасяването на децата им.       беше закрит. Властите увериха, че няма да има чакащи, отказани, забавени. Вероятно има случаи, в които е трудно да се задвижат светкавично административните процедури... Но децата това не ги интересува. Не ги интересува и чуждестранните клиники, които могат да им помогнат. Не ги интересува и родителите на децата.   Сега Калина и имат нужда от помощ ВЕДНАГА . В следизборната седмица искрено се надявам пламъкът на обещанията да не е угаснал.\r\nПризовавам доволните от своите резултати, които в общи линии обещаха красивото бъдеще, засега да го осигурят за тези две деца. Особено на фона на разкритията от  и     Призовавам и тяхното лечение да бъде започнато възможно най-скоро. И не само на тях, а на всички български деца, които имат нужда от скъпоструващо лечение и което държавата не може да осигури. После може да се похвалят, ако искат. А след това да поработят за това българските родители да не се молят на непознати за живота и здравето на децата им.    ", "date": "2019.05.29", "title": "Изборите минаха, а времето за човещина? "}
{"url": "https://www.actualno.com/healthy/predpriemat-merki-sreshtu-razprostranenieto-na-morbili-news_753698.html", "text": "    В Регионалната здравна инспекция в София днес заседава щабът за борба с морбили.      Целта на заседанието е да се набележат мерки срещу драстичното нарастване на броя на болните от морбили у нас.   По данни на националния здравен инспектор Ангел Кунчев в момента в страната заразените са 759 души. От всички заболели над 60% са в София. Голям процент имало и в Благоевград.\r\nВ сравнение с миналата година .  Набелязаните днес мерки са свързани с активно издирване на неимунизирани деца между 13 месеца и 18 години по пациентските листи на личните лекари, активна работа с лекарите и медицинските специалисти в лечебните заведения за ранно откриване и ранна диагностика на заболяването, още преди да е излязъл обривът.\r\nПродължава издирването на неимунизирани деца в детските и учебни заведения.   За БНТ доц. Лили Маринова от Регионалната здравна инспекция в София заяви, че имунизацията е най-важната мярка за овладяване на подобна ситуация.     ", "date": "2019.05.29", "title": "Предприемат мерки срещу разпространението на морбили"}
{"url": "https://www.actualno.com/burgas/oblast-burgas-na-evrovota-efektyt-na-sprjanata-voda-i-furgon-sekcija-news_753707.html", "text": "    Само пет дни преди изборите за Европейски парламент, събра десетки роми пред сградата на община Бургас. Водата в квартал \"Победа\" беше спряна заради неплатени сметки, които надхвърлят 100 000 лева.      Организаторите на митинга обаче не накараха своите хора да протестират пред ВиК и това повдигна въпроса дали протестът няма и политически отенък с мисъл за предстоящия вот, но доказателства за такова нещо няма. А резултатите от изборния ден в квартал \"Победа\" сочат следното - над 60% от гласувалите са подкрепили ДПС. Поглед в няколко от седемте секции показва такива резултати. Например в секция 078 са гласували 47 души, 32 от които за ДПС, 7 - за ГЕРБ, 7 - за БСП. В съседната секция - 077, 18 души са дали вот за ГЕРБ, 17 - за ДПС, а Валери Симеонов, който построи църква в квартала, се радва на 8 гласа. Симеонов взема още 6 гласа в секция 079, но ДПС пак е номер едно - 32 гласа, докато ГЕРБ е с 9, а БСП - със 7. В секция 080 вече ДПС е още по-убедителен победител - 52 гласа, срещу само 8 за ГЕРБ и 7 за БСП.   Друга интересна изненада в Бургас се явява ВМРО. Процентът гласували за воеводите е 9,39 на сто. Той е висок, като се има предвид, че дори техният координатор и представител в местния парламент Георги Дракалиев беше избран от гражданската квота на ГЕРБ на местните избори.\r\n(Не)обичайна ситуация се разигра и в , където в деня на изборите пред незаконен квартал изникна подвижна секция, която приличаше много на каравана. Резултатът там – 62% избирателна активност, като за ГЕРБ са гласували 64%, а за БСП - 62%.  От години Община Руен не може да изненада никого с изборните си резултати. Регионът се владее от ДПС, има най-голяма избирателна активност, населението е съставено предимно от етнически турци. Тази година обаче има новина. И тя се дължи на ДОСТ. Партията на Лютви Местан, който доскоро беше част от ДПС, сега е недолюбвана от хората в общината. За нея са гласували едва 3,42 процента. А гласовете се разпределят така – ДПС – 84,64%, ГЕРБ с 4%, БСП – 2,97%.\r\nСунгурларе - една община, за която се считаше, че е с предпочитания към БСП, също предизвика въпроси. Там хората предпочетоха масово ДПС, с убедителните 53 процента, а БСП получи 17 процента.   Парадокс има и в Айтос, където гласовете на ГЕРБ и ДПС са абсолютно еднакви – 33,47 процента.     потърси мнението на секретарят на РИК Бургас Георги Михов, за да разбере какво смята той за евровота: \"Направих собствен анализ, който леко навлиза и в политическата част на изборите, но ще го изкажа. Това, което ми направи впечатление, е че всъщност хората, които са недоволни въобще от системата и от политическата ситуация в държавата, отказаха да гласуват. В този смисъл по-скоро липсваше протестен вот на тези избори, а гласуваха твърдите ядра\". ", "date": "2019.05.29", "title": "Област Бургас на евровота - ефектът на спряната вода и фургон-секция"}
{"url": "https://www.actualno.com/society/pravitelstvoto-odobri-promeni-v-zakona-za-kulturnoto-nasledstvo-news_753692.html", "text": "    Правителството одобри проект на Закон за изменение и допълнение на Закона за културното наследство, предаде репортер на БГНЕС. С предлаганите промени се изпълняват пет мерки от РМС № 704 от 5 октомври 2018 г. за опростяване и привеждане на услугите за бизнеса в съответствие със Закона за ограничаване на административното регулиране и административния контрол върху стопанската дейност.      Регламентират се документите, удостоверяващи наличието на изискванията на Закона за културното наследство за извършване на музейна дейност от частни музеи и се намалява срока за издаване на разрешението от министъра на културата.   Регламентират се изискванията, при които се извършва съгласуването на планове за опазване и управление, устройствени планове и специфичните правила и нормативи към тях, заданията за тяхното изготвяне, както и на инвестиционни проекти и искания за намеси в защитени територии за опазване на културното наследство.\r\nСъздава се законова уредба на изискванията за издаване на разрешения за изработка на копие и реплика на културни ценности със световно и национално значение или национално богатство и за извършване на консервация и реставрация на движими културни ценности национално богатство, които до момента се съдържат в подзаконови нормативни актове.   ", "date": "2019.05.29", "title": "Правителството одобри промени в Закона за културното наследство "}
{"url": "https://www.actualno.com/europe/mogerini-makedonija-i-albanija-svyrshiha-svojata-rabota-sega-e-red-na-es-news_753715.html", "text": "    Върховният представител на Европейския съюз за външните работи и политиката на сигурност Федерика Могерини заяви след публикуването на докладите за напредъка на страните от Западните Балкани по пътя към евроинтеграция, че Македония и Албания са готови за започване на преговорите за членство в Съюза и че сега трябва Брюксел да свърши своята част, предава излъчващият на албански скопски телевизионен канал „Алсат-М“.      „Те свършиха своята работа и сега трябва ЕС да изпълни своята част. Сега дискусиите за това дали те са готови за започване на преговори са в страните-членки... Това е сложен процес“, заяви Могерини.    ", "date": "2019.05.29", "title": "Могерини: Македония и Албания свършиха своята работа, сега е ред на ЕС"}
{"url": "https://www.actualno.com/europe/ungarija-shte-se-vkluchi-v-turski-potok-prez-esenta-news_753723.html", "text": "    Унгария планира да започне процедура за присъединяване към газопровода \"Турски поток\" в началото на есента на текущата година. Това заяви пред ТАСС унгарският министър на външните работи Петер Сиярто.      Той припомни, че при неотдавнашната му среща с ръководителя на Газпром Алексей Милер бе за присъединяване на тръбопровод от Унгария към \"Турски поток\", предаде БНР.   \"Доколкото разбираме, Русия има споразумение с България и Сърбия. Готови сме да проведем процедура за съединяване на тръбопроводите на Сърбия и Унгария в началото на есента\", каза министърът.\r\nУнгария и Русия могат да сключат договор за допълнителни газови доставки на Петербургския международен икономически форум идната седмица, допълни Сиярто.   ", "date": "2019.05.29", "title": "Унгария ще се включи в \"Турски поток\" през есента"}
{"url": "https://www.actualno.com/society/roditeli-izlizat-na-nacionalen-protest-sreshtu-strategijata-za-deteto-news_753725.html", "text": "    На втори юни родители излизат на протест-шествие срещу 2019-2030 г., предаде БГНЕС.      Инициативата ще започне в 17.30 ч. от пилоните на НДК, и пешеходно ще премине през МС, площад Батенберг, и площад Народно събрание.   Протестът е национален и в него ще се включат родители от 29 града, сред които Варна, Ямбол, Шумен, Плевен, Велико Търново, Бургас, Кюстендил, Пловдив, Габрово, и др.\r\nНедоволството на притеснените родители ще бъде подкрепено и от протест в Мадрид. Това обяви Христо Лафчиев на пресконференция, на която опроверга обвиненията на управляващите, че те разпространяват фалшиви новини.  „Нашите „източници на фалшиви новини“ са Държавен вестник, сайтът на Министерски съвет, сайтът на Агенцията по вписванията и т.н.“, посочи Христо Лафчие.\r\nТой поясни, че докато премиерът твърди, че такава Стратегия няма, то , че тя ще бъде променена, а в същото време координирано бяха направени промени в различни закони, които бяха обнародвани в Държавен вестник.   „Нашето заключение е, че когато премиерът говори, и Държавен вестник мълчи. Затова излизаме на протест на 2 юни пред Министерски съвет, за да изразим своята позиция“, каза още той.    Стана ясно още, че никой не стои зад протестите на родителите, въпреки че в началото много политически сили изявили такова желание. ", "date": "2019.05.29", "title": "Родители излизат на национален протест срещу Стратегията за детето"}
{"url": "https://www.actualno.com/healthy/bolnici-sprjaha-himioterapii-zaradi-zdravni-limiti-news_753761.html", "text": "     Болници спират процедури по химиотерапия заради лимити в здравеопазването.       Цялото отделение по онкология в болница „Сердика” от понеделник не извършва вливания, информираха \"Дарик\" близки на Не е ясно и кога процедурите по химиотерапия ще бъдат възобновени, тъй като на болницата били наложени лимити „от днес за утре”.   Съпругът на Даниела Арнаудова е на 40 години и е с рак на панкреаса. В началото на седмицата обаче се оказва, че поредният курс по химиотерапия не може да бъде извършен, тъй като на болницата са наложени лимити. Сега семейството не знае какво да прави, сподели Арнаудова пред Дарик.\r\n„Всички пациенти, които попадат в отделението, просто са оставени без да знаем кога ще могат да си направят плануваните вливки хората. На всеки човек е планувано лечението. В нашия случай за 14 дни. Той вече пропуска една вливка. Кога ще му бъде отпусната, нямам никаква представа...Докторите не са виновни. Проблемът явно е в Здравната каса”, коментира тя.  Според Ани Бонева от Центъра за защита на правата в здравеопазването това се случва заради лимитите, наложени от здравните власти. Една забрана не може да генерира друго поведение, коментира Бонева:\r\n„Когато има лимити, т.е. ограничения, няма как да се изпълняват регулярно дейности, които няма как един бизнесмен да си ги разсрочи във времето. Болните не могат да се разболяват по график, но по график са техните терапии. И когато даже графикът не може да бъде изпълнен, тогава за какво говорим. ”   От ръководството не бяха открити за коментар, очаква се становище на Здравната каса.     ", "date": "2019.05.29", "title": "Болници спряха химиотерапии заради здравни лимити"}
{"url": "https://www.actualno.com/europe/zelenski-shte-poseti-bruksel-news_753717.html", "text": "    Новият украински президент Владимир Зеленски ще посети следващата седмица Брюксел в първото си пътуване зад граница, откакто зае президентския пост.      По време на визитата си на 4 и 5 юни украинският президент ще се срещне с председателя на Европейския съвет Доналд Туск и с шефа на Еврокомисията Жан-Клод Юнкер.   Също така се очаква да има разговори и с генералния секретар на НАТО Йенс Столтенберг.\r\n„Украинският президент ще информира партньорите от ЕС и НАТО за ситуацията със сигурността в Източна Украйна“, гласи изявление от кабинета на Зеленски, предаде БГНЕС.  Има планове за „обсъждане на начините за засилване международните усилия за слагане на край на войната“ и да се обърне внимание на „ по-нататъшни ключови реформи“ в Украйна.\r\nЗеленски обеща да продължи с прозападния курс на бившата съветска държава.   И  ЕС, и НАТО подкрепят Украйна в напрегнатата ситуация между Киев и Москва,  но също така казват, че Киев трябва да направи повече, за да прокара прекомерно необходимите политически и икономически реформи.     ", "date": "2019.05.29", "title": "Зеленски ще посети Брюксел "}
{"url": "https://www.actualno.com/society/manolova-zasega-njama-da-se-vryshtam-v-partijnata-rabota-news_753765.html", "text": "     Ако реша да се кандидатирам за друга публична позиция, това няма как да остане държавна тайна, кабинетен сговор и по тъмна доба. Ако реша да участвам в състезание, ще го обявя публично и абсолютно прозрачно. Нямам такова решение в момента - да се върна в партийната работа. Това заяви омбудсманът Мая Манолова пред bTV.      Тя допълни, че би обмислила смяна на попрището, ако се убеди, че нейните усилия и тези на екипа ѝ не дават резултат.    коментира и ниската на евровота, която според нея показва голям разрив между гражданите и политиците.\r\n\"Хората не са видели в нито една партия своето представителство, другото е, че политиците трябва да са по-почтени и да се занимават с проблемите на хората, не само със себе си\", каза още омбудсманът.  По думите ѝ се е показала липсата на доверие в институциите, държавата и политическите партии.\r\n\"Казвам го с неудобство, защото и аз представлявам държавна институция\", допълни Манолова.    ", "date": "2019.05.29", "title": "Манолова: Засега няма да се връщам в партийната работа"}
{"url": "https://www.actualno.com/curious/dneven-horoskop-za-30-maj-news_753732.html", "text": "     Овен       Днес не тъгувайте по миналото. Това пречи на развитието ви и ви държи на едно място... Освен ако това не ви харесва. Телец През този ден бъдете добър слушател. Така ще направите добро впечатление, а и ще натрупате полезна информация за себе си.   Близнаци Днес не потъвайте в самосъжаление. Много вероятно е да преувеличавате мъката си. Със сигурност има много положителни неща, върху които може да се съсредоточите. Рак     Днес не откливайте на безкрайни молби за помощ от страна на колеги, особено ако това ще ви попречи да изпълните вашите задължения. Не поемайте и обещания. Лъв Това е ден, в който да сте сдържани ще бъде само ваша полза и дори ще има своите дългосрочни резултати. Помислете дали да не ви стане навик. Дева През този ден е добре да спазвате обещанията си и да помислите дали не намалите броя им. Особено когато ги давате в добро настроение.   Везни Този четвъртък не бъдете пестеливи откъм обяснения. Най-много да си изпуснете нервите. Ако някой не разбира от дума, няма да разбере и от повече. Скорпион Днес ще отриете дълго търсен отговор на сложен въпрос. Може да се окаже, че всичко е било под носа ви, но важното е, че нещата приключват добре. Стрелец Това е ден, в който да се опитате да направите дългосрочна промяна. Нещата няма да се получат от раз, но може да опитате с малки и редовни стъпки. Козирог    През този ден не търсете различията между вас и околните. Тях винаги ги има. Сега е важно какво ви сближава с другите. Водолей Днес не отлагайте нищо. Колкото и маловажно да изглежда скоро може да се превърне в огромна пречка за движението ви напред. Риби През този ден не бъдете егоисти. Занемарили сте отношенията със скъп човек. Ако сега не може да отвърнете подобаващо - помолете за отсрочка. ", "date": "2019.05.29", "title": "Дневен хороскоп за 30 май"}
{"url": "https://www.actualno.com/europe/ek-s-disciplinirashti-merki-sprjamo-italija-news_753775.html", "text": "     Европейската комисия потвърди, че ще предприеме първи стъпки за налагане на дисциплиниращи мерки който биха поставил страната в риск от големи по размер финансови санкции. Комисията поиска от италианското правителството да обясни неспособността си да овладее огромния държавен дълг, преди изпълнителната власт на Европейския съюз да вземе окончателното си решение за подобни стъпки през следващата седмица. Това предаде БНР.      В писмо, изпратено до италианския финансов министър Джовани Триа в сряда, финансовите ръководители на Европейската комисия Валдис Домбровскис и Пиер Московиси заявиха, че страната \"не е постигнала достатъчен напредък към спазването на критерия за дълга\" според фискалните правила на ЕС (за дълг, който не надвишава европейския тавана от 60% от БВП).   Двамата висши европейски служители поискаха от Рим да посочи до 31-ви май всички фактори, които обясняват това влошаване на дълговите параметри, се посочва в писмото на ЕК, видяно от агенция Bloomberg.\r\nКомисията обмисля да предложи дисциплинарна процедура за Италия, която би могла да проправи пътя за налагане на (до 0,2% от БВП на съответната държава).  Стъпката може да дойде като част от редовните доклади на ЕС за мониторинг на бюджета, най-вероятно на 5-и юни, и това вероятно ще отбележи нова ескалация на бюджетния сблъсък между Рим и Брюксел, който разтърси европейските дългови пазари през 2018-а година.  Италианският финансов министър Джовани Триа \"получи, както се очакваше\", писмото на Комисията и \"е готов да отговори\", заяви говорител на негово министерство. Говорителят обаче отказа да коментира времето за отговор на г-н Триа.\r\nПрепоръката на ЕК ще бъде само една стъпка в дълъг и сложен процес, който изисква от правителствата на ЕС да вземат решения на няколко пъти. Решението за започване на дисциплиниращи мерки в крайна сметка ще бъде взето от финансовите министри на Европейския съюз въз основа на доклада на ЕК, който първо трябва да получи подкрепата на заместник-министрите на финансите от 28-те страни-членки на единния блок.    ", "date": "2019.05.29", "title": "ЕК с \"дисциплиниращи мерки\" спрямо Италия"}
{"url": "https://www.actualno.com/nature/panagurishte-ima-nad-400-novi-paziteli-na-prirodata-news_753736.html", "text": "           Повече от 420 деца от Панагюрище събра залата на театъра за образователния куклен спектакъл „Приказка за юначета с празни тумбачета“ на „Театъра на приказката – София“. Празникът бе организиран от „Екопак България“ и община Панагюрище. Приказните герои от парка Хартояд, Пластоядка и Стъклояд разказаха на децата как да разделят отпадъците и кой вид отпадък в кой от цветните контейнери се изхвърля. Приказката обучава децата как отпадъците могат да бъдат рециклирани, за да заживеят нов живот. Всички танцуваха с героите от спектакъла, участваха в състезание по сортиране на отпадъци, а накрая всеки си тръгна с подаръци – книжки за оцветяване и магнити с персонажите от кукления театър.\r\nРая, 6 г. обеща да научи семейството си кой отпадък в кой цветен контейнер трябва да се изхвърля. А Моника, 5 г. заяви категорично: „За да е чисто, всички трябва да пазим и да хвърляме в цветните контейнери боклуците.“\r\nПредставлението е част от пролетното турне на „Театър на приказката – София“ по инициативата на „Екопак България“ „Нахрани ме разделно“. То се провежда в партньорство с общините Ботевград, Своге, Тутракан, Плевен, Правец, Панагюрище, Тетевен, Пещера и Стрелча. В спектакъла на разбираем за децата език се поставя проблемът за отговорността на всеки жител на Земята към опазването на природата. Това е част от мисията на „Екопак България“ – да образова най-малките, за да стигнат посланията и до възрастните. Защото децата са най-добрите посланици на зелената идея и често възпитават полезни навици у възрастните.  Образователната пиеса „Приказки за юначета с пълни тумбачета“ пътува из българските градове пета поредна година. За този период актьорите от „Театър на приказките“ обучиха над 7650 деца на възраст от 4 до 8 години как да събират разделно отпадъци.      „Екопак България“ АД е най-голямата в страната организация за оползотворяване на отпадъци от опаковки, която инвестира в образователни инициативи, чиято цел е да научат децата да събират разделно и да се грижат за  природата.\r\n„Екопак България“ обслужва население от 2,572 млн. души в  83 общини, в които са разположени 15763 контейнера в три цвята – жълто, синьо и зелено. Компанията оперира с 42 камиона, които извозват отпадъците до 19 сортиращи инсталации. ", "date": "2019.05.29", "title": "Панагюрище има над 400 нови пазители на природата"}
{"url": "https://www.actualno.com/europe/germanija-uchi-horata-na-novi-profesii-i-im-plashta-za-tova-news_753743.html", "text": "           В Германия близо 330 професии могат да бъдат усвоени в рамките на професионалното обучение, т.нар. Berufsausbildung. Сред тях са стругар, фризьор, пекар, зидар, електротехник, дърводелец, зъботехник, физиотерапевт, банков служител, възпитател за детска градина, болногледач. Този модел за подготовка на професионални кадри следва дуалната система на обучение, която предвижда тясна връзка между теорията и практиката. Междувременно германският модел е популярен и в редица други европейски страни. В Германия обучаващите се получават възнаграждение за труда си. Размерът на заплатата зависи от различни фактори - от тарифната ставка или пък от самия работодател, при когото се обучава кандидатът. Заплащането по време на професионалното обучение се движи между 400 и 800 евро месечно. Има обаче и професии, при които обучаващият се може да получава до 1500 евро на месец.     Особено високо е възнаграждението за онези, които се обучават в областта на мехатрониката, а най-ниско е заплащането на бъдещите фризьори и гримьори. От 2020 г. минималното заплащане за обучаващите се ще се вдигне на 515 евро през първата година от обучението. През 2023 г. то ще бъде повишено на 620 евро месечно.\r\nАко заработените пари не стигат за издръжка, обучаващите се в професионални училища могат да подадат молба за държавна стипендия, т.нар. BaföG. Такъв вид стипендия се отпуска на студенти, чиито родители имат ниски доходи, както и на обучаващи се в професионални училища, чието заплащане е ниско и недостатъчно за покриване на жизнения минимум.\r\nРазмерът на стипендията се определя съобразно доходите на родителите и на самия учащ се. Възможно най-високата месечна стипендия BaföG възлиза на 735 евро месечно. След като учащият завърши обучението си и си намери работа, той е длъжен да върне получената сума по линия на BaföG.    Друга възможност за подпомагане на обучаващите се е стипендията BAB (Berufsauslbildungsbeihilfe), която се отпуска безвъзмездно от Федералната агенция по труда - тя е предназначена специално за онези, които се обучават по дуалната система и не живеят в дома на родителите си. Размерът на такава стипендия също зависи от доходите на родителите и на учащия се.    Предприятията сключват с обучаващите се договор. Паралелно със стажа в съответната фирма, обучаващият се посещава и учебни часове в професионално училище. Седмичната програма изглежда така - два дни училище, три дни стаж в предприятието. Подписвайки договор с предприятието, младежът поема определени задължения. Но той има и права, гарантирани от германския закон за защита на младежта.\r\nПо време на професионалното обучение към учащия се прилагат нормите на германското трудово законодателство. Обучаващите се под 18 години нямат право да работят повече от 40 часа седмично, а тези над 18 години могат да работят не повече от 48 часа седмично.\r\nВ началото на обучението има пробен период, чиято продължителност е между един и три месеца. До края на пробния срок кандидатът има възможност да реши дали е избрал правилната професия. Ако е пожелал, например, да се обучава в пекарството, но после е видял, че това не е работа за него, в този пробен период той може да прекъсне договора с работодателя без предварително да го уведомява и без да посочва писмено причините.   Предприятието също може да прекъсне договора, но това е доста по-сложно, защото законът защитава учащия се. За да го уволни, работодателят трябва преди това поне два пъти да е бил принуден да му наложи наказание. Освен това той трябва да докаже, че е принуден да го уволни заради някакво много сериозно нарушение - например че преднамерено е блокирал работата или пък че е излязъл в отпуск без разрешение.\r\nПредприятията, които изпитват остър недостиг на кадри, обикновено са и тези, които предлагат най-много места за професионално обучение. Често след успешно завършване на обучението те са готови да назначат хората, които са се обучавали при тях. Случва се обаче младежите да потърсят работа и при друг работодател. Като цяло хората, завършили професионално обучение, имат големи шансове да си намерят работа директно след като вземат дипломата си. Сред тях почти няма безработни. ", "date": "2019.05.29", "title": "Германия учи хората на нови професии и им плаща за това"}
{"url": "https://www.actualno.com/business/pravitelstvoto-otpusna-15-mln-lv-za-sofijskoto-metro-news_753695.html", "text": "    Правителството одобри допълнителни средства в размер на 20,9 млн. лв. по бюджетите на общините Столична община, Габрово и Петрич и по бюджета на Министерския съвет.      Столична община ще получи допълнителни 15 млн. лв., предназначени за доставка, реновиране и модернизация на метровлакове - част от процеса на изграждане и модернизация на метрото в София.\r\nОсигуряването на финансовия ресурс ще позволи спазването на заложения график за изпълнение на дейностите по най-големия транспортен проект на територията на столицата, който е със съществен екологичен и социален ефект.   Одобрени са и допълнителни трансфери в размер на 5,4 млн. лв. по бюджетите на общините Габрово и Петрич, предназначени за ремонт и благоустрояване на улици, тротоари, междублокови пространства, укрепване и отводняване на инфраструктурни обекти, както и ремонт на общинска пътна мрежа.  4 млн. лв. отиват за ремонт на пътища в габровски села, които са разрушени от тежката техника, която строи околовръстния път и подхода към Шипка. 1,4 млн. лв. пък отиват в община Петрич за път между Рупите и археологическите разкопки на Хераклея сантика.\r\nПремиерът Борисов поясни, че гърци, македонци и българи са знаели, че този град го има, но не се е знаело къде. Сега било ясно, че на 1 км от Рупите имало много туристи, а пътя бил \"черен\".\r\nДопълнителните разходи/трансфери по бюджетите на първостепенните разпоредители с бюджет се предоставят за сметка на предвидени разходи по централния бюджет за 2019 г. и за сметка на преструктуриране на разходи и/или трансфери по централния бюджет за 2019 г.     ", "date": "2019.05.29", "title": "Правителството отпусна 15 млн. лв. за софийското метро"}
{"url": "https://www.actualno.com/sofia/na-pyrva-instancija-sydyt-odobri-zamenka-za-stroej-na-nebostyrgach-v-strelbishte-news_753666.html", "text": "    Решението на Столичния общински съвет (СОС), с което преди 13 години строителната фирма НИКМИ е получила апетитен имот де факто на ъгъла на булевардите \"България\" и \"Петко Тодоров\" в София и където сега , е редовно. Това постанови Административен съд-София (АССГ). Делото е 292/2018 година и се водеше от съдия Весела Николова.       след като прокуратурата поиска нищожност на решението на СОС, а в делото се включи и Инициативен комитет \"Стрелбище\", който е двигател на протестите в квартала срещу инвестиционното намерение. Прокуратурата счете, че заменка не е трябвало да има, защото фактически НИКМИ не е съсобственик на урегулирания поземлен имот, който получава през 2006 година от СОС, не е съсед на имот, за който се предвижда сключено застрояване, не е наемател на общински имот, не притежава временен обект върху имота, запазването на който не противоречи на действащия Подробен устройствен план (ПУП), не е бивш собственик или наследник на бившия собственик на общинския имот и НИКМИ не е реализирала за своя сметка инфраструктура, която да обслужва и общинския имот. Пред съда НИКМИ представи копия от документи, доказващи строеж на техническа инфраструктура, но Инициативен комитет \"Стрелбище\" ги контрира с документи, доказващи, че тази инфраструктура се отнася за друг квартал по Общия устройствен план на района. Освен това преди 2006 година е имало заявления за замяна, касаещи имота, и от други фирми - \"Ивали 2\" ООД и \"Нитекс-Ко\" ЕООД, но не е проведен конкурс, както е трябвало, посочва прокуратурата, а аргументът против това да представлява нарушение е, че става въпрос за наредба, а не за закон – по закон няма такова изискване и общинските съвети могат да приложат закона като по-висш акт.   Всичко това обаче не е прието от съда като основание за нищожност на решението. Съдът посочва, че не е имало съсобственост между общината и НИКМИ, както и че има изградена от НИКМИ обществена инженерна инфраструктура в съседните квартали и частично в квартали 7г и 7е, а на всичкото отгоре това е станало в периода 1998 – 2001 година, когато нямало приложена улична регулация за три имота, в зоната, където НИКМИ сега иска да строи небостъргача. Отделно, към момента на замяната имотът не бил предвиден за зелена площ, а за високо жилищно строителство, казва съдът. Действително, през 2009 година, по Общ устройствен план (ОУП) вече там е предвидено за озеленяване, а ОУП има силата на закон и не подлежи на съдебен контрол, но в случая съдът отсъжда на база показанията на Подробен устройствен план (ПУП), макар той да е по-низш акт.\r\nНа 15 май, срещу плановете да се строи 43-44-етажна сграда, като тогава общински съветници от ГЕРБ, начело със зам.-председателят на СОС Николай Стойнев, увериха събралите се хора, че ще се борят планираното за застрояване място да си остане градинка. По отношение на нищожността на заменката обаче беше направена забележка от гражданин – такава, след 1 година от издаване на решението, има само ако издалият я орган е некомпетентен да го прави или ако решението е базирано на несъществуваща правна норма, с което се усъмни, че делото е хвърляне на прах в очите, защото в случая и двете условия не са нарушени. Именно в този дух сега са и мотивите на АССГ заменката да бъде призната за редовна.  За капак сега съдът осъжда прокуратурата да плати 1500 лева  на СОС, които искаха 24 000 лева хонорар , а на адвоката на НИКМИ – 700 лева , колкото беше поискано. Освен това съдът не признава „Инициативен комитет Стрелбище“ като правно заинтересована страна, защото не е регистран по Закона за юридическите лица с нестопанска цел и защото сделката между НИКМИ и СОС била гражданско-правна т.е. с права и задължения само за сключващите я страни.\r\nРешението може да бъде обжалвано от прокуратурата.   Припомняме, че решението на СОС от 2006 година става факт след от Радослав Тошев, съветник на \"Гергьовден\", който година по-късно става част от групата на ГЕРБ и два мандата поред е общински съветник, Петър Атанасов и Атанас Медникаров от партията на Стефан Софиянски ССД, както и Кирил Арсов от НДСВ. Решението първоначално е спряно като незаконосъобразно от областния управител на София, но това е преодоляно в съда.     ", "date": "2019.05.29", "title": "На първа инстанция: Съдът одобри заменка за строеж на небостъргач в \"Стрелбище\""}
{"url": "https://www.actualno.com/music/ostavat-broeni-dni-do-koncerta-na-sting-v-sofija-news_753625.html", "text": "    Британската суперзвезда пристига в София тази седмица, за да подари на българската публика един невероятен концерт в Арена Армеец! Турнето My Songs започна преди няколко дни, а България е една от първите държави, които ще станат част от обиколката на музиканта. На 24 май излезе и едноименният албум My Songs, който включва едни от най-големите хитове на , белязали кариерата му, в нов прочит и аранжимент. Албумът е наличен в  стандартна и делукс версия в онлайн магазин MusicMall.bg.       пристига в България заедно с голям екип и с личния си готвач. Концертът ще е наистина специален и впечатляващ. Самият музикант описва турнето като „животът му в песни“.   Специален гост на концерта ще бъде младата поп изпълнителка - . Тя дебютира през 2019 със забележителния си сингъл, “Elements”, с който  пречупва музикалните жанрове. За кратко време тя набира изключително голям брой фенове по целия свят!\r\nОгромният интерес към концерта беше очакван. Билетите са почти разпродадени, като все още има ограничено количество в продажба. Те могат да бъдат закупени от касите на Арена Армеец и Ивентим, както и онлайн на   Входовете на Арена Армеец в деня на концерта ще бъдат отворени в 18:30 ч. Булевард “Асен Йорданов“ няма да бъде затворен. Приканваме всички фенове да се насочат към залата по-рано, за да може да се извършат рутинните проверки по безопасността навреме. ще се качи на сцената около 20:00 ч., а около 21:00ч. ", "date": "2019.05.29", "title": "Остават броени дни до концерта на Sting в София"}
{"url": "https://www.actualno.com/society/aej-makar-i-bez-gospodari-efiryt-ne-trjabva-da-se-pylni-s-robi-news_753712.html", "text": "    \"Това че ефирът остава без \"господари\" не означава, че трябва да се напълни с роби\", се казва в позиция на Асоциацията на европейските журналисти - България по повод основните медийни проблеми през тази седмица.      Става въпрос за след влизането във владение на новия собственик Кирил Домусчиев и прокуждането от телевизиите на предаването .    Ето и цялата позиция на асоциацията: Две медийни новини белязаха деня след европейските избори. Журналисти обявиха, че напускат сайта Gong.bg заради “неприемлива намеса” в редакционната политика. Продуцентът на спортно шоу Гонг Томислав Русев съобщи в ефира на Дарик, че той и колегите му няма повече да пишат за сайта в знак на солидарност с главния редактор Николай Александров, чийто договор е прекратен.  Според публикации, причината за раздялата с Александров, който е един от създателите на медията, са футболните му пристрастия, които не се нравят на новия собственик на Нова броудкастинг груп Кирил Домусчиев, който е и собственик на футболен клуб Лудогорец.\r\nПак в понеделник от предаването “Господари на ефира” обявиха, че шоуто няма да се завърне в ефир, след като преговорите с различни телевизии са завършили без резултат.   Показателно е, че въпреки високия рейтинг на предаването, то не успява да си намери място в големите телевизии. Това е поредно потвърждение за привидния плурализъм, който съществува в българската медийна среда, в която предавания с потенциал да създават проблеми със силните на деня не са особено желани.    Асоциацията на европейските журналисти – България посочва, че смяната на собствеността или ръководството на една медия не бива да създава напрежение в журналистите, които да се притесняват, че могат да загубят работните си места, тъй като не са симпатични на новите собственици, директори или на свързани с тях лица.\r\nТова, че ефирът остава без “господари”, не означава, че трябва да се напълни с роби и като журналисти да останат да работят хора, които нямат право на собствени предпочитания, различни от тези на шефовете. В работата си журналистите трябва да се стремят да бъдат безпристрастни и обективни, но в личния си живот имат право, както на футболни, така и на политически пристрастия. Това е тяхно човешко право, а лишаването им от него ги превръща в безправни роби. Журналистите имат право и задължение да задават въпроси. Включително и такива, които не се харесват на хората с власт, най-вече такива. Отстраняването на журналисти заради лични предпочитания или заради въпроси, зададени в ефир или на вътрешно събрание на медията, създава среда на автоцензура, която е вредна за обществения интерес – а на този интерес трябва да служат на първо място медиите и журналистите.\" ", "date": "2019.05.29", "title": "АЕЖ: Макар и без \"господари\", eфирът не трябва да се пълни с роби"}
{"url": "https://www.actualno.com/bgfootball/nikolaj-kirov-veche-ne-e-trenior-na-botev-plovdiv-news_753730.html", "text": "    Николай Киров вече не е треньор на . Специалистът е уволнен от клуба. Това съобщи собственикът на \"жълто-черните\" Георги Самуилов, който даде специална пресконференция на базата в \"Коматево\".      Босът на клуба не разкри кой ще е новият наставник на тима, както и дали ще е българин, или чужденец. Той ще бъде назначен до 9 юни, когато стартира подготовката.   Под ръководството на спеца пловдивчани спечелиха Купата на България и Суперкупата през 2017 година, но през настоящия сезон загубиха финала от градския си съперник Локомотив (Пловдив) с 0:1. По-рано феновете на \"канарчетата\" се обявиха в подкрепа на специалиста.    ", "date": "2019.05.29", "title": "Николай Киров вече не е треньор на Ботев Пловдив"}
{"url": "https://www.actualno.com/business/s-blizo-2-mlrd-lv-investicii-vivacom-otbeljazva-10-godini-prisystvie-v-telekom-biznesa-news_753740.html", "text": "    За шеста поредна година VIVACOM запазва лидерско място на българския телеком пазар с общи приходи от 948 милиона лева в края на 2018 г., което е 6.6% повече спрямо 2017 г. Телекомът отбелязва и устойчив ръст от 12.8% в коригираната EBITDA до общо 359,8 милиона лева, докато разходите за инвестиции нарастват с 3.6% до 187.5 млн. лв. Това съобщи главният изпълнителен директор на VIVACOM Атанас Добрев при представянето на .      За 10 години VIVACOM инвестира  1.9 млрд. лева и се очерта като лидер в телекомуникационния сектор с най-големи приходи, най-големи инвестиции и най-голяма печалба, обяви още Атанас  Добрев.  „За да си номер едно в тези три направления, трябва да си първи в много други“, отбеляза  той и изтъкна работата в интерес на клиентите.  „Бяхме първите, които направиха по-лесно прекратяването на договорите“, посочи като пример той.   За изминалите десет години корпорацията се е наложила трайно на българския пазар като оператор с изключително голям обхват на телекомуникационни решения за частни и бизнес клиенти - мобилни и фиксирани гласови услуги, оптичен интернет, сателитна и интерактивна телевизия от най-ново поколение, както и индивидуални предложения за нуждите на корпоративните клиенти. Прозрачност и иновации   VIVACOM е първата компания, която публикува интегриран доклад – това е формат на отчет, който показва не само цифри, но и какво прави компанията, как го прави и показва нефинансови резултати, включително колко ток харчим, какви цели си поставяме, как ги постигаме, какво възнамеряваме да постигнем  следващата година, отбеляза Атанас Добрев. „За нас прозрачността и добрите корпоративни практики са базата на добрия бизнес“, категоричен е той.\r\nЛидерското място на VIVACOM се потвърждава и от данните за първото тримесечие на тази година. Общите приходи за периода януари - март 2019 г. са в размер на 235,2 милиона лева. В сравнение със същия период на миналата година компанията постига ръст от 5,5% . Въпреки силно конкурентния пазар, VIVACOM продължава да реализира и ръст в Коригираната EBITDA от 30,5%  до 112,5 милиона лева.\r\nИ тази година, следвайки най-добрите европейски и световни практики за корпоративно отчитане и прозрачност, VIVACOM отчете най-важните финансови резултати и нефинансови показатели в интегрирания годишен доклад, който предоставя и цялостна картина за представянето на компанията през изминалата 2018 г.       За поредна година VIVACOM остава най-предпочитаният  доставчик на интерактивна телевизия (IPTV). VIVACOM е позициониран като водещият IPTV оператор с 50% пазарен дял  към края на 2018 г. Абонатите на платени телевизионни услуги са се увеличили с 4,7% до 468 000 спрямо 447 000 за 2017 г. Това се дължи  на високото ниво на обслужване потребителите и богатото съдържание за удовлетворяване на предпочитанията на клиентите в съчетание с повишеното търсене на висококачествени интерактивни услуги.\r\nVIVACOM запазва позицията си на лидер на пазара на фиксирани широколентови услуги. Общият брой на  абонатите на фиксиран широколентов достъп се е увеличил с 2,8% до 444 000 спрямо 432 000 за 2017 г. Ръстът се обуславя от нарастването на броя клиенти на оптичен интернет, подхранван от увеличаващото се търсене на високоскоростен капацитет и надеждна широколентова услуга, предоставяна от компанията.\r\nКъм края на 2018 г. VIVACOM отчита 3 071 000 потребители на мобилни услуги, а пазарният дял на компанията на база приходи от мобилни услуги достига 30%, подкрепен от ръст на средния приход от клиент (ARPU) до 12.90 лв. за четвърто тримесечие на 2018 г. и съответно до 13.20 лв. за периода януари – март 2019 г.\r\nVIVACOM  осигурява 99,25% покритие   на населението с 4G технологията, която позволява високоскоростна интернет връзка в мобилна мрежа. Телекомът затвърждава мястото си на оператора с доказано най-бързата мобилна мрежа  в страната, измерена от OOKLA за 2018 г. Интегрираният годишен доклад , представен от Атанас Добрев, включва още анализ на допълнителната стойност, която телекомът допринася към обществото в качеството му на един от най-големите работодатели и сериозни корпоративни дарители.    ", "date": "2019.05.29", "title": "С близо 2 млрд. лв. инвестиции VIVACOM отбелязва 10 години присъствие в телеком бизнеса "}
{"url": "https://www.actualno.com/curious/kakvo-se-sluchva-s-tjaloto-ni-kogato-sprem-alkohola-news_753572.html", "text": "            пояснява Аса, като признава, че към момента, когато е приемала безразборно количество алкохол, килограмите й са стигнали до притеснителните 75. Решението й да откаже алкохола е от преди шест години, когато е на 21, пише fakti.bg. А причината да го направи и изцяло да промени хранителните си навици е снимка по бански, която й отваря очите за начина, по който изглежда.   Мнозина не си дават сметка, че алкохолът е доста калоричен. За справка 1 грам алкохол съдържа 7 калории, докато 1 грам протеин или въглехидрат - 4. Освен това калориите от алкохола са не само празни, тоест не носят никакви хранителни вещества необходими на тялото ви, но и блокират изгарянето на мазнините. Причината е, че можем да съхраняваме хранителни вещества като белтъчини, въглехидрати и мазнини в нашето тяло, но не можем да съхраняваме енергията от алкохола. Така че тялото се опитва да се очисти от него и то приоритетно. Всички други процеси, включително абсорбиране на хранителни вещества и изгаряне на мазнини, се прекъсват.    , споделя Аса.\r\nВ един момент обаче е отишла от едната в другата крайност и е тежала само 45 килограма. Обаче точно когато е на път да се сблъска с ужаса, наречен анорексия, тя открива фитнеса.        Днес шведката признава, че не знае колко точно тежи, защото отдавна е спряла да се мери. Просто е разбрала, че цифрите върху кантара въобще не са критерий за това дали изглежда добре, или не. , категорична е дамата. Тя също така споделя, че трансформацията й е повлияна и от решението й изцяло да промени хранителния си режим. Спряла е преработените храни, отказала е бялата захар и залага на балансирано хранене. , допълва тя.  , разкрива Аса.       ", "date": "2019.05.29", "title": "Какво се случва с тялото ни когато спрем алкохола "}
{"url": "https://www.actualno.com/society/remontyt-na-ul-graf-ignatiev-nekachestven-no-ostava-taka-news_753622.html", "text": "     по столичната улица \"Граф Игнатиев\" няма да бъдат ремонтирани, а на изпълнителя ще бъде наложена глоба.      Това стана ясно, след като кметът на София Йорданка Фандъкова инспектира ремонта на улица „Граф Игнатиев“ около пл. Славейков.   На мястото отново бе поставена емблематичната пейка на баща и син Славейкови, предаде БГНЕС.\r\nОбектът е инспектиран и предаден на Столична община вчера. Според Фандъкова нередности са констатирани на територията на 15 декара, които, обаче, остават така, тъй като не пречели на цялостното движение по улицата.  Кметът уточни, че улицата няма да се разкопава отново заради „няколко накриво наредени плочки“. Фандъкова заяви, че в момента фирма изработени новите ограничители, които ще бъдат поставени успоредно по дължината на трамвайната линия.\r\nОсвен това ще се върнат и част от търговските площи за книги, но с нов естетически вид, където „няма да стърчат и да се поставят кашони от банани“.\r\n\"Това е един изключително тежък обект по няколко причини. Първо, защото представлява труден за изпълнение проект.       И, второ, защото не включва само настилки – беше подменена 100-годишна канализация, бяха подменяни водопроводи, топлопроводи – т.е. това е координация на много хора, институции и структури“, обясни Фандъкова.\r\nТя припомни, че изпълнението на проекта беше изпълнено с редица проблеми и предизвикателства. „Участниците в проекта са много и всеки от тях носи отговорност – проектанта, отговорната фирма, изпълнителите и всички, които от страна на Столична община отговаряха за този проект“, обясни кметът на София.\r\nФандъкова се извини на гражданите за неудобствата, които възникнаха по време на изпълнение на проекта.\r\n„Изпълнението на този проект беше изключително необходимо за града. Вчера представители на надзора и на Дирекция „Транспортна инфраструктура“ проверяваха всички строително-ремонтни дейности по всички участъци от етап 2 – цялото протежение на ул. „Граф Игнатиев“, пл. Гарибалди“, пл. „Славейков“, градината на църквата „Св. Седмочисленици“, ул. „Солунска“.\r\nПо всички тези обекти бяха констатирани и направени бележки от страна на надзора. Вчера задачата беше да се провери отстраняването на забележките и да получа становището на експертите за степента и качеството на изпълнение на целия този проект“, каза още тя.      Фандъкова посочи, че комисията приема за завършени строителните дейности, но в отделни участъци констатира незадоволително качество. „Участъците са описани, изчислени са съответните санкции.\r\nИзчислените до момента са в размер на 109 хил. лв., които всъщност са максималният размер на неустойки по договор за участъците, в които са констатирани проблеми“, каза тя.\r\nПо думите ѝ цялостната площ на зоната е малко над 40 дка, като констатирани недобре изпълнени дейности са на площ около 15 дка.\r\n„И точно в тези участъци е наложена максималната санкция от 5% от всяка дейност“, уточни Фандъкова. Тя посочи, че на места е допусната различна големина на фугите, както и недостатъчно фугирано.\r\n„Констатирано е и некачествено озеленяване на определени зони, както и недобре оформена и завършена настилка и недобре подредена настилка на някои от капаците на ревизионните шахти“, обясни Фандъкова. ", "date": "2019.05.29", "title": "Ремонтът на ул. \"Граф Игнатиев\" – некачествен, но остава така"}
{"url": "https://www.actualno.com/europe/obviniha-boris-djonsyn-v-razprostranjavane-na-lyji-za-brexit-news_753644.html", "text": "    Борис Джонсън, един от кандидатите за премиерския пост във Великобритания, трябва да се яви в съда по обвинения за съзнателно разпространяване на лъжи е кампанията за референдума за членството на страната в Европейския съюз, предава AFP, цитирана от \"Фокус\".      Джонсън, бивш външен министър, ще бъде призован да се яви пред съда в Лондон, за да се изправи пред обвинения в злоупотреби в държавната служба, се казва в писменото решение на съдия Марго Колман.   Джонсън ще бъде подведен под отговорност за твърдението от 2016 г., че Великобритания дава на Европейския съюз 350 милиона лири (440 милиона евро) на седмица. ", "date": "2019.05.29", "title": "Обвиниха Борис Джонсън в разпространяване на лъжи за Brexit"}
{"url": "https://www.actualno.com/society/uchenici-kandidatstvat-za-svojata-pyrva-rabota-v-lidl-do-7-uni-news_753648.html", "text": "    До 7 юни е крайният срок, в който ученици от цялата страна, навършили 18 години, могат да кандидатстват за своята първа работа в Лидл България. Единственото, което трябва да направят, е да изпратят CV на jobs@lidl.bg и да станат част от платената лятна практика на компанията.      За седма поредна година практикантската програма на Lidl дава възможност на ученици в XI и XII клас да направят първите важни стъпки в професионалното си развитие, като не само учат нови неща и виждат отвътре как работи лидерът на търговията на дребно в Европа, но получават и конкурентно заплащане. Младежите подписват първия си трудов договор и получават нетно възнаграждение в размер на 540 лв. за целия период на практиката (при 6-часов работен ден, от понеделник до петък), както и ваучери за храна на стойност 60 лв., отново за периода на лятната практика, която продължава месец и половина – от 15 юли до 30 август 2019 г.\r\nОсвен всичко това, успешно завършилите практикантската програма на Лидл България имат реалния шанс да спечелят и голямата награда - едногодишна стипендия за първата си година като студент. За целта, единственото, което практикантите трябва да направят, е да споделят своите впечатления в специална анкета за обратна връзка, която ще им осигури участие в томбола за голямата награда, както и за още две допълнителни награди - месечни ваучери за храна на стойност 50лв и 30лв за период от 6 месеца.\r\nПовече информация за лятната практикантска програма и за кандидатстването може да намерите на сайта    ", "date": "2019.05.29", "title": "Ученици кандидатстват за своята първа работа в LIDL до 7 юни"}
{"url": "https://www.actualno.com/balkani/ek-preporychva-bezuslovno-nachalo-na-pregovorite-sys-severna-makedonija-news_753640.html", "text": "    Европейската комисия, в своя годишен доклад, препоръчва безусловното начало на преговорите със Северна Македония и Албания, съобщава МИA, цитирани от БГНЕС.      Комисията препоръчва на Съвета да започне преговори с Северна Македония. За да подкрепи продължаващата динамика на реформите, Комисията ще приложи засилен подход към преговорните глави относно съдебната система и основните права, правосъдието, свободата и сигурността в страната, се посочва в заключенията на ЕК.    ", "date": "2019.05.29", "title": "ЕК препоръчва безусловно начало на преговорите със Северна Македония  "}
{"url": "https://www.actualno.com/society/nov-izmeritel-za-kontrabandata-s-cigari-syzdali-eksperti-ot-unss-news_753728.html", "text": "    Нов и уникален измерител за незаконната търговия на тютюневи изделия са създали експерти от УНСС под ръководството на проф. Димитър Димитров. Този измерител е получен чрез статистически модел, който се базира на анализ на публично достъпни данни и установени фактори, които пряко или косвено влият на склонността към незаконна търговия. Интересното е, че новият инструмент може да се прилага не само за измерване на склонността към незаконна търговия на тютюневи изделия, но и свързаните престъпления като търговия с оръжия, наркотици, пране на пари и пр.      Новият измерител бе представен на пресконференция в УНСС след двудневна дискусия и пилотни обучения за експерти на тема борбата с незаконната търговия в рамките на проект „Идентификация на риска от контрабанда и фалшифициране (Анализ на бизнес процесите и пространствения аспект“ с ръководител проф. Димитър Димитров. Във форума участваха и зам.-председателят на парламентарната вътрешна комисия Валентин Радев, председателят на парламентарната комисия за наблюдение на приходните агенции и борба със сивата икономика и контрабандата Емил Димитров, зам.-министърът на вътрешните работи Стефан Балабанов, представители на изпълнителната власт от министерствата на икономиката и на финансите, НАП, Агенция „Митници“, ДАНС и ГДБОП.   Проблемът с контрабандата на тютюневи изделия е дълго време на вниманието на правителството, но това не е проблем само на една структура и за противодействието му са ангажирани различни звена като ГДБОП, Агенция „Митници“ и други, отбеляза Валентин Радев. Според него включването на хора от науката в процеса за преодоляване на негативите от контрабандата и фалшивото производство ще допринесе за разрешаването на проблемите в тази област.\r\nРекторът на университета проф. Статев изрази увереност в академичния  капацитет на експертите, които работят по проекта и подчерта, че  резултатите от изследванията и предложенията, които предстои да бъдат  финализирани скоро ще бъдат от огромна полза както за частния сектор,  така и за институциите.  Зам.-министърът на вътрешните работи  Балабанов подчерта, че България постига значителни успехи в борбата с контрабандата на цигари, макар този проблем да не е подчертано български, а международен.\r\nПо думите на председателя на парламентарната комисия  за наблюдение на приходните агенции и борба със сивата икономика и контрабандата Емил Димитров разработването на такъв проект е от огромна полза. Той дори посъветва академиците в бъдеще да насочат усилията си и към други области и проекти, например с фокус върху търговията с горива.   До момента в рамките на проекта са обучени над 1000 студенти от катедра „Национална и регионална сигурност“, като има предложение темата да бъде включена и в редовните програми през следващите години. Освен студенти, УНСС ще обучава и професионалисти. В рамките на първото пилотно обучение беше представен и продуктът от работата на академиците. Те са разработили три учебни материала, които се фокусират върху три направления – как се анализира нелегалната търговия, как се измерва нелегалната търговия и какви са правните аспекти на нелегалната търговия.    Незаконната търговия представлява сериозна организирана престъпна дейност и в никакъв случай не е еднократен акт, но за съжаление в нашето законодателство тя не се разглежда по този начин. Ето защо екипът на проф. Димитров е направил и подробен правен анализ, в който са идентифицирани 25 недостатъка на законодателството и се отправят препоръки и предложения на вниманието на институциите. ", "date": "2019.05.29", "title": "Нов измерител за контрабандата с цигари създали експерти от УНСС"}
{"url": "https://www.actualno.com/europe/avstrija-se-prosti-s-ikonata-na-formula-1-niki-lauda-news_753652.html", "text": "    Хиляди, включително петкратния световен шампион Люис Хамилтън, се стекоха във виенската катедрала „Св. Стефан\", за да си вземат последно сбогом с легендата на Формула 1 Ники Лауда, на 70-годишна възраст. Ковчегът с тялото на австрийския ас пристигна, придружен от полицейски кортеж и бе пренесен вътре от носачи, последвани от неговото семейство. При влизане в катедралата се чу звън на камбани, а хиляди граждани дойдоха в дъжда, за да изпратят своя герой в последния му земен път.        Съпругата на Лауда Бригит, заедно с двама от синовете му, постави състезателната му каска върху ковчега. Той беше обграден от венци и цветя, а до него беше поставена снимка на австриеца. Върху ковчега беше и шапката на Лауда, която той носеше, за да прикрива белезите, останали му от катастрофата през 1976 г.   Последва публична литургия и погребение, което бе само за най-близките. За първи път в „Св. Стефан\" се отдаде подобна чест на спортна личност, като в предишни случаи такова отношение са получавали архиепископа на Виена, кардинал Франц Кьонинг и принцът на Австро-Унгария Ото фон Хабсбург.\r\nЛюис Хамилтън, Себастиян Фетел, Бърни Екълстоун и Тото Волф бяха сред появилите се във Виена, за да почетат Ники Лауда. ", "date": "2019.05.29", "title": "Австрия се прости с иконата на Формула 1 Ники Лауда "}
{"url": "https://www.actualno.com/crime/haskovskijat-syd-ostavi-v-aresta-myj-zadyrjan-za-kupuvane-na-glasove-news_753657.html", "text": "    Хасковският съд остави в ареста Марин Асенов, който в деня на изборите е бил задържан за купуване на гласове, предаде БГНЕС.      Подсъдимият е осъждан 5 пъти, последното му наказание е 3 г. лишаване от свобода. При зададения въпрос от съда дали е женен, той отговори \"Ше ва излъжа\".   “Няма какво да кажа, вие преценете\", бе последната му дума. Пред журналисти Марин Асенов отрече обвиненията като заяви, че съжалява, че решил да помогне на комшийката си да гласува. Тя не била ходила до урната от 15 г.\r\nСпоред прокуратурата има достатъчно доказателства, че Марин Асенов е извършил престъплението. Неговата позната Христина Атанасова е трябвало да гласува за конкретна политическа сила срещу 15-20 лева, посочва обвинението.   ", "date": "2019.05.29", "title": "Хасковският съд остави в ареста мъж, задържан за купуване на гласове"}
{"url": "https://www.actualno.com/tips/futblni-prognozi-za-finala-na-liga-evropa-chelsi-ili-arsenal-shte-naddelee-news_753628.html", "text": "    Краят на ния сезон в най-добрите първенства из Европа настъпи. Вече се изиграха последните кръгове в шампионатите, минаха всички финали за националните Купи и дойде време за двата големи финала - в Лига Европа и Шампионска лига. В сряда вечер в 22:00 часа българско време може да следите , които ще си оспорват трофея във втория по сила клубен турнир. По повод финала ви представяме няколко много интересни , дело на нашия редови типстър The Dalai Lama:        Сигурна прогноза – Арсенал +0,25 За Арсенал спечелването на Лига Европа е единственият възможен път за достигане до Шампионската лига през новия сезон. Определено тимът на Унай Емери разполага с играчи, особено в атакуващата зона, които заслужават тази „награда”. Отделно на всичко именно наставникът е специалист в този турнир, печелейки три трофея в своята кариера и напълно е наясно какво му е нужно. Челси пък среща някои трудности преди старта на този мач, след като го очаква трансферно ембарго за следващите два трансферни прозореца, а също така си завоюва през първенство място в ШЛ догодина.. Все пак играчите в състава на „сините” като Еден Азар поставят под сериозна въпросителна бъдещето на Емери при „артилеристите”. Именно играчи като Еден Азар държат „в джоба си” бъдещето и на собствените си треньори – Маурицио Сари. Именно поради  изброените причини считам, че Арсенал няма да бъдат на губещата страна. Прогноза: Арсенал + 0,25, (коефициент – 1,85)    Голове На фона на представянето на двата отбора в защита, то залогът, който е твърде вероятен, е гол/гол. Арсенал е един от най-слабо представящите се тимове през тази година във , що се отнася до допускането на попадения. Челси, от своя страна, страдаше от редица проблеми при важните мачове в първенството, срещу отборите от Топ 6, но въпреки това тимът от Западен Лондон съумя да се пребори  за място в четворката. Фактът, че това е финал, ме кара да си мисля, че ще видим малко голове и само единият отбор ще вкара гол.     Прогноза: Да НЕ отбележат двата отбора гол – 2,17 коефициент    Голмайстор Един от голмайсторите във Висшата лига за сезон 2018/19 – Пиер-Емерик Обамеянг, ще защитава цветовете на Арсенал в сряда срещу Челси. Габонският нападател отбеляза 22 попадения, наравно с футболистите на Ливърпул Садио Мане и Мохамед Салах, като успеваемостта му е впечатляваща. Обамеянг показва нюх пред гола, който малцина очакваха да се види в хода на кампанията, а движението му по диагоналите в защитите на противниците прави така, че бранителите да са безпомощни пред класата му. Прогноза : Пиер-Емерик Обамеянг да вкара на „Олимпийския стадион” в Баку  по всяко време – 2,70 коефициент.    Корнери в дуела на финала    Челси са въвлечени в 9,37 корнера средно на мач в хода на тазгодишната му кампания. Средната такава успеваемост на клубовете на Острова е 10,32, като домакинските отбори допускат по 4,58 корнера, а същевременно правят по 5,74. Идентична е статистиката на Челси, макар че този мач се играе на неутрален терен. За Арсенал показателят е по 10,34 средно на мач, като при гостуванията си отборът от Северен Лондон прави по 9,74 корнера. Именно успевамеостта на тимовете да се възползват от статичните положения, що се отнася до ъгловите удари, то разчитам, че ще видим над 10 корнера в мача. Прогноза : Над 10,5 корнера – 2,02 коефициент в 7777.bg Картони Един от най-очакваните залози, който може да излезе в дуела между лондонските тимове. И двата отбора разчитат на здрава полузащита, която не желае по никакъв начин да позволява на противниковите атакуващи футболисти да притесняват защитите им. Да, Арсенал е отборът от Топ 6 в Англия, който е допуснал най-много голове и именно заради това отборът на Унай Емери разчита на по-мръснишки номера, когато говорим за отнемане на топката. В Челси разликата е, че халфовете са по-технически способни, но това не пречи на футболистите на Маурицио Сари да правят фаулове, когато е нужно. Затова разчитам, че двата отбора ще получат поне пет картона комбинирано. Прогноза : Над 4,5 картона –   ", "date": "2019.05.29", "title": "Футблни прогнози за финала на Лига Европа: Челси или Арсенал ще надделее?"}
{"url": "https://www.actualno.com/society/borisov-razporedi-speshna-proverka-na-zagrajdenijata-po-magistralite-news_753662.html", "text": "    Министър-председателят Бойко Борисов разпореди на министъра на регионалното развитие и благоустройството Петя Аврамова и на министъра на вътрешните работи Младен Маринов да предприемат спешна проверка на загражденията по магистралите, съобщиха от пресслужбата на Министерския съвет.      Причина за активността е на АМ \"Тракия\", при която лек автомобил удари кон. Неколкократно за този район е имало сигнали за излизащ на пътя кон и от снимки в социалната мрежа изглежда, че е същият, който е станал причина за сегашната катастрофа. От АПИ твърдят, че първоначално животното е било отведено извън магистралата от служителите на пътноподдържащата фирма, но часове по-късно конят отново е излязъл на платното. Според Пътната агенция това е станало през един от пътните възли на магистралата.   \"Там, където са откраднати, веднага да се възстановят, там където са пробити, да се поправят\", заяви премиерът Борисов на днешното правителствено заседание.\r\nБорисов беше категоричен, че трябва да се реагира максимално бързо при сигнал за скъсани или липсващи заграждения. Той поиска и при установени пробиви полицаите от КАТ да наблюдават местата, докато не бъде поправено всичко.  \"На пътните връзки няма ограда, но и на 112, и на трасетата, Маринов, има ли сигнал, веднага отива полицейски автомобил и ако трябва с лампите свети и предупреждава\", подчертава министър-председателя. ", "date": "2019.05.29", "title": "Борисов разпореди спешна проверка на загражденията по магистралите "}
{"url": "https://www.actualno.com/europe/ek-s-polojitelno-stanovishte-za-priemaneto-na-bosna-i-hercegovina-news_753672.html", "text": "    Европейската комисия даде положително становище относно искането на Босна и Херцеговина да получи статут на страна кандидатка за членство в Европейския съюз.      Докладът, отнасящ се до Босна и Херцеговина, също даде отговор на  заявлението на БиХ за членство в ЕС, което беше анализирано след като властите на страната отговориха на допълнителните въпроси от Въпросника на Европейската комисия през февруари тази година.\r\nСпоред него, ЕК заявява, че Босна и Херцеговина може да станат членки на ЕС чрез редица стъпки и изисквания, които трябва да бъдат изпълнени, предаде БГНЕС. \r\nСлед публикуването на становището на Европейската комисия относно статута на Босна и Херцеговина като кандидат за членство, 28-те държави-членки на ЕС трябва да вземат решение. Това означава, че страната все още няма статут на кандидат за членство в Съюза.   ", "date": "2019.05.29", "title": "ЕК с положително становище за приемането на Босна и Херцеговина "}
{"url": "https://www.actualno.com/varna/500-000-lv-za-dovyrshvaneto-na-hram-sv-prokopij-varnenski-news_753626.html", "text": "    Правителството отпусна 500 000 лв. за довършването на храм „Св. Прокопий Варненски“, предаде репортер на БГНЕС.      Точката за одобряване на допълнителни разходи и трансфери за 2019г. мина като първа.   „Знаете, че във Варна построихме, вече е на финала една разкошна катедрала, такава не знам дали е строена”, каза премиерът Бойко Борисов преди да даде думата на владиката.\r\n„Tази точка ги отпускаме”, посочи премиерът. Варненският и Великопреславски митрополит Йоан, обясни, че през 2009г. се е положил основен камък на храм \"Св. Прокопий Варненски\". За него до момента са дадени за строителство 2,6 млн. лв.  След това премиерът каза, че в тази точка отпускат за Столична община 15 млн. за доставка и модернизация на метровлаковете, за община Габрово – 4 млн. лв., да се „отремонтира всичко, което е развалено вследствие на големите строежи там”, за община Петрич – 1,4 млн. лв.\r\nКметът на Петрич Димитър Бръчков обясни пред журналисти, че с отпуснатите пари ще се асфалтира пътят до античния град Хераклея Синтика.    ", "date": "2019.05.29", "title": "500 000 лв. за довършването на храм „Св. Прокопий Варненски“"}
{"url": "https://www.actualno.com/society/okonchatelno-vsichki-narushiteli-s-kyshti-za-gosti-moje-da-se-izmyknat-ot-sankcii-news_753634.html", "text": "    Петчленен състав на Върховния административен съд окончателно обяви за нищожна Методиката за определяне на санкциите след плащане по проекти по Програмата за развитие на селските райони за периода  2007 – 2013 година, утвърдена от Изпълнителния директор на ДФ \"Земеделие\" (ДФЗ). Това гласи съобщение на пресцентъра на Върховния административен съд.      На практика това официално означава, че сагата с ще бъде платена от . Причината - отмяната на методиката значи, че ще бъде дадена възможност всички установени нарушители да си поискат парите от държавата в срок от една година след отмяната на методиката. Дори нарушителите, чиито глоби са потвърдени окончателно от съда, ще получат възможност за преразглеждане на делата си поради настъпилите нови обстоятелства. И това е така, защото глобите за къщите за гости, както и по другите мерки от ПРСР, продължават да се налагат по тази методика, която и на първа инстанция във ВАС.   Методиката е най-важният документ, съдържащ всички насоки за налагане на санкции по селската програма за периода. От тази програма Държавен фонд \"Земеделие\" (ДФЗ) е одобрил плащания за строителството на за 202 млн. лева.\r\nВ периода март 2011 – август 2013 година изпълнителен директор на ДФЗ е Румен Порожанов, който точно заради скандала с къщите за гости и колко точно от тях са действително такива, а не луксозни вили на \"заслужили\". Не е напълно ясно дали Порожанов е бил директор на ДФЗ, когато е приета методиката, защото той не води ДФЗ през цялата 2013 година. Между другото, от 27 ноември 2014 година до февруари 2017 година той също беше начело на фонда. Последните корекции по файловете на методиката, качени на сайта на държавния фонд, са от януари 2017 г., когато Порожанов все още е негов шеф. Месец след това - заради общественото недоверие към ДФЗ.  Припомняме, че черешката на тортата по отношение на къщите за гости беше на зам.-икономическия министър Александър Манолев, а Върховната касационна прокуратура го проверява - дали е измамил с проект за къща за гости. ", "date": "2019.05.29", "title": "Окончателно - всички нарушители с къщи за гости може да се измъкнат от санкции"}
{"url": "https://www.actualno.com/actualno/dori-igrata-na-tronove-ne-mojem-da-igraem-news_753645.html", "text": "    Темата \"европейски избори\" безспорно доминира тази седмица – дори в България. Всяка партия и партиен лидер вижда нещо различно в тях, но всички виждат и едно нещо, което няма как да не видят – мизерната избирателна активност.      Каква е причината – отвратили се били хората от политическата класа. Чудесно – и какво ще направи политическата класа? Ами абсолютно нищо. Защото не само не иска, но и не може.\r\nНе знам колко от вас са гледали завършилия вчера (28 май) сезона \"Мастър шеф\". Тези, които са, няма как да не им е направило впечатление какъв беше финалът. В него трима амбициозни хоби готвачи сътвориха истински чудеса – защото искаха и можеха. Защото горяха отвътре от желание да покажат какво могат.\r\nВ българската политика такива хора всъщност няма. Нито един. Има хора, които са поносими и приемливи, но толкова – няма увличащи след себе си, с идеите си и пламтящата жар, с която ги излага. Не че това е липса само в България – дефицит на лидери, които не приказват глупост след глупост, има и в световен мащаб. Но у нас чувството е, че не сме имали такива лидери вече поколения наред.  Светът, а и България, пощуря по \" \". А какво друго са книгите и какво друго е сериалът, ако не политика?! Политиката всъщност е нещо страшно интересно, освен да е страшно важно. Точно както в сериала, така и в истинския живот – е, без дракони и бели бродници, макар че в някои аспекти техните роли се играят много усърдно. И е наистина стряскащо как ей така, дори един политик в България, не проявява таланта на хора като Тирион и Варис. Макар да не съм партиен лидер и политик, това за мен е най-жалкото след тези избори – че не се стремим да станем по-добри, а гледаме как да не сме по-лоши, обаче не ни се получава. Както на политиците, така дори и на обикновените хора. Тъжно е! Автор:   ", "date": "2019.05.29", "title": "Дори играта на тронове не можем да играем"}
{"url": "https://www.actualno.com/crime/pilotyt-kojto-zagina-kraj-myglij-se-e-udaril-v-dyrvo-news_753689.html", "text": "    Пилотът, , се е ударил в дърво и се е сринал при аварийно кацане. Това каза за Агенция „Фокус“ директорът на Специализираното звено за разследване на авиационни събития (СЗРАС) към Министерство на транспорта Христо Христов по повод авиокатастрофата в мъглижкото село Юлиево.      „60-годишният мъж, който загина при авиокатастрофата край Мъглиж, е управлявал мотоделтапланер. Той е изпълнявал авиохимически полет, при който е обработвал земеделска земя. При аварийно кацане пилотът се е ударил в дърво и се е сринал“, заяви Христо Христов. Директорът на Специализираното звено отбеляза, че загиналият пилот е бил с много голям дългогодишен житейски професионален опит в летенето.   „Той е бил инструктор и е обучил много пилоти. Освен това е бил и производител на леки летателни средства и професионалист в конструирането им. В авиацията и най-големите професионалисти допускат грешки, едни от неумение, а други при прекалено много голямо самочувствие“, посочи още Христов. ", "date": "2019.05.29", "title": "Пилотът, който загина край Мъглиж, се е ударил в дърво"}
{"url": "https://www.actualno.com/crime/zadyrjanite-za-ubijstvoto-v-asenovgrad-ostavat-v-aresta-news_753745.html", "text": "    Окръжен съд – Пловдив наложи най-тежката мярка за неотклонение задържане под стража спрямо И. А. и М. А. Това съобщиха от Съдебна палата – Пловдив. Спрямо И. А. е повдигнато обвинение по чл. 116 ал.1 вр. чл. 115 и чл. 198 за умишлено убийство и грабеж, а спрямо М. А. – за грабеж, престъпление по чл. 198, ал. 1 от НК, като престъпленията са извършени на 26 май т.г. в Асеновград. Повдигнатите обвинения касаят престъпления, за които законодателят предвижда наказание лишаване от свобода.      Съдът прие, че от събраните до момента доказателства може да се изведе обосновано предположение, че И. А. и М. А. са съпричастни с повдигнатите им обвинения. Според съда е налице и реална опасност при по-лека мярка за неотклонение да извършат престъпление.   Определението не е окончателно и подлежи на протест и обжалване пред Апелативен съд – Пловдив на 6 юни 2019 г. от 10.00 часа. ", "date": "2019.05.29", "title": "Задържаните за убийството в Асеновград остават в ареста"}
{"url": "https://www.actualno.com/help/za-da-jivee-bebe-kalina-trjabva-da-se-operira-do-mesec-uli-darete-sredstva-news_753650.html", "text": "    Дъщеричката на Яна и Явор от град Варна се ражда на 22 март. Тя се развива добре през първия месец от живота си. Като всички бебета малката Калина развива жълтеница още през първите дни след раждането си. Никой обаче не подозира, че това е признак за по-сериозен проблем.      На 28 април 2019, на Великден Калина получава вътрешен кръвоизлив и е приета по спешност в болница “Света Марина” във Варна. Кръвта ѝ не се съсирва в резултат на липсата на витамин К, стойностите на билирубин били твърде високи. Тези симптоми показват, че нейният черен дроб и жлъчка не функционират правилно. Но причините за това може да са много...   Следват множество изследвания: кръвни тестове, ехографии, скенери, ядрено-магнитен резонанс. От болница “Света Марина” във Варна излизат с пет предполагаеми тежки диагнози: Остра и подостра чернодробна недостатъчност; Неонатална холестаза; Кървене от ГИТ; Анемия; Дупликационна дуоденална киста; ДД Киста на холедоха; ДД Билиарна атрезия.\r\nСемейството е изпратено в София в болница “Пирогов” с надеждата за оперативно лечение, което специалистите след много изследвания отново, преценяват, че не могат да извършат на място. Вероятната диагноза за тях е: Атрезия (липса или запушване) на жлъчните пътища и бебе Калина е насочена за активно наблюдение от детски гастроентеролог в \"Специализирана болница за активно лечение по детски болести - проф. д-р Иван Митев\" в София с оглед последваща чернодробна трансплантация.  Сега има надежда: Операция Kasai в Хамбург, Германия, която обаче не е направена поради напредналата фиброза (III-IV степен) на черния дроб и невъзможност дробът да бъде спасен. От Хамбург Калина е с диагноза: Цироза на черния дроб (Фиброза (III-IV степен) в резултат на неонатална холестаза и билиарна атрезия (липса на жлъчни пътища).  Надяваме се с ВАША ПОМОЩ ДА УСПЕЕМ и да съберем необходимите средства в срок, пишат родителите на момиченцето в своята        Въпреки сивия живот по многото болници, ежедневните изследвания, процедури, болка и системи, Калина е изпълнена с желание за живот и не се предава! Всеки ден тя ни дарява с безброй слънчеви усмивки, изучава ни със светлия си поглед, гука и ни говори по своя си начин и няма търпение да порасне, разказват още родителите ѝ.            ", "date": "2019.05.29", "title": "За да живее  - бебе Калина трябва да се оперира до месец юли. Дарете средства!"}
{"url": "https://www.actualno.com/bgfootball/chetvyrto-novo-popylnenie-podpisa-s-cska-news_753639.html", "text": "    Националът на България Петър Занев е официално част от ЦСКА. Бранителят водеше подготовка с отбора от началото на април, а днес очаквано подписа и своя договор с армейците.      33-годишният бранител има богат опит в родното първенство с екипите на Пирин и на Литекс, с който печели 2 шампионски титли, Купа и Суперкупа на страната.   В последните шест сезона благоевградчанинът игра в Русия, където стигна до капитанската лента на Амкар Перм и Енисей.\r\nВ местната Премиер лига той записа 130 мача, 3 гола и 9 асистенции. Преди това Занев бе в украинския Волин Луцк, а през кариерата си извън България, той е обличал още екипите на испанските Селта Виго и Расинг Ферол.  Футболистът има в актива си и близо 40 мача за представителния тим на България.\r\nКак ЦСКА посрещна Занев и кои са другите попълнения на \"червените\", вижте в . ", "date": "2019.05.29", "title": "Четвърто ново попълнение подписа с ЦСКА "}
{"url": "https://www.actualno.com/kustendil/jasno-e-koj-shte-predstavljava-pojarnikarite-ot-kustendilsko-v-nacionalno-systezanie-news_753578.html", "text": "    Вчера, 28-ми май, в Кюстендил се проведе областния кръг на ученическото състезание „Защита при бедствия, пожари и извънредни ситуации”, организирано от регионална дирекция  „Пожарна безопасност и защита на населението”-Кюстендил.      Състезанието се провежда за 16-ти пореден път и се утвърди като форма, свързана с подготовката на подрастващите за защита и самозащита при бедствия, аварии, катастрофи и пожари. В тазгодишното издание на областния кръг взеха участие 3 отбора – победителите от общинските кръгове от Кюстендил, Дупница и Кочериново.\r\nСъстезанието протече на два етапа. Първият етап включваше проверка на теоретичните знания на учениците чрез решаване на тест. Във втория отборите  участваха в състезателни игри в шест учебни центъра: „Защита при бедствия”; „Защита при промишлени аварии”; „Индивидуални средства за защита” „ Оказване на първа помощ” , „Противопожарна защита” и „Спасяване на давещ се”, в които участниците демонстрираха практически умения, сръчност, съобразителност и бързина.\r\nОтборът на ОУ „Кирил и Методий“ – Кюстендил, е областният първенец. Той ще продължи участието в националния кръг на състезанието на 26 юни в гр. Стара Загора, на второ място се класира отборът на ОУ „Ев. Георгиев“ – Дупница, а на трето място е отборът на СОУ „Христо Ботев“ – Кочериново.   ", "date": "2019.05.29", "title": "Ясно е кой ще представлява пожарникарите от Кюстендилско в национално състезание"}
{"url": "https://www.actualno.com/africa/chetiri-lyva-izbjagali-ot-rezervat-v-kamerun-ubili-30-goveda-news_753661.html", "text": "    Четири гладни лъва са избягали от природен резерват в Централна Камерун, тероризират местните жители и атакуват стада добитък.       избягали от парка в областта Мбам-ет-Кимм и нападнали добитъка, след което убили около 30 говеда, съобщават местните медии.   Регионалните власти възложиха на местната Германска агенция за международно сътрудничество (GIZ) да намери лъвовете.\r\nПървоначално властите в парка смятаха, че само два лъва са избягали, но след като са разгледали следите и  чули рева на големите котки, те установили, че избягалите хищници са четири.  Властите казали на местните жители да не се страхуват и да останат в домовете си след спускането на нощта.\r\nЦентралноафриканската държава Камерун, разположена на Гвинейския залив, е дом на множество паркове за диви животни.   Лъвът е националното животно на Камерун и много туристи в страната идват да видят мощните хищници. От време на време тези котки избягват от паркове и атакуват и убиват местни жители и добитък.     ", "date": "2019.05.29", "title": "Четири лъва избягали от резерват в Камерун, убили 30 говеда "}
{"url": "https://www.actualno.com/vraza/oficializiraha-modernizacijata-na-profesionalnoto-obrazovanie-i-obuchenie-v-dunavski-region-news_753566.html", "text": "    Областният управител Малина Николова, заместник-министър Таня Михайлова и изпълнителният директор на ТПП-Враца Илиана Филипова подписаха документ, отговарящ пряко за процеса на реализирането на държавната политика в областта на професионалното образование и обучение.       Събитието по подписване беше част от заключителна конференция по проект „Целенасочено изграждане на капацитет за партньорство в професионалното образование и обучение в Дунавския регион за ефективно модернизиране на системите за професионално образование и обучение - Learning by Doing ( „Учене чрез практика“, реализиран от РУО – Враца и Търговско-промишлената палата – Враца.\r\nРаботата на конференцията акцентува върху политиките за модернизация на професионалното образование и обучение чрез базирано на работа учене. „ Тук всички работят не само за развитието на региона си, а за бъдещето на децата, които утре ще упражняват професия“, каза Таня Михайлов а и допълни, че ключовите умения, които учениците усвояват в професионалните гимназии ще ги направят гъвкави и атрактивни, особено когато това се случва на конкретното работно място. \r\nНачалникът на регионалното управление на образованието Галина Евденова изрази  благодарност  от името на мениджърския екип и участниците в проекта „Учене чрез практика“ на Министерство на образованието и науката за оказаната подкрепа, сътрудничество и ангажираност при реализирането на проекта. Тя подчерта, че усилията на образователното министерство  са  допринесли за модернизиране на системата и за отваряне на образователните институции към потребностите на пазара на труда.   ", "date": "2019.05.29", "title": "Официализираха модернизацията на професионалното образование и обучение в Дунавски регион"}
{"url": "https://www.actualno.com/vraza/vrychiha-nagradite-neofit-rilski-na-izjaveni-uchiteli-i-direktori-ot-oblast-vraca-news_753561.html", "text": "    Награди в сферата на образованието бяха връчени на официална церемония,  организирана от Регионалното управление на образованието. Отличията се дават по повод  Деня на българската просвета и култура и на славянската писменост. Заместник – министър Михайлова връчи ежегодната награда на Министерството на образованието и науката „Неофит Рилски“ на водещи директори и педагогически специалисти от област Враца със значим  принос в развитието на образованието. Тя изрази благодарност към  педагозите и определи ролята на учителя като най-важна във всяко училище.      „Всички изпитваме особено вълнение, когато сме застанали пред учителите и учениците, положили невероятно много усилия, труд, упоритост и постоянство, за да стигнат до успеха. Успехът е този, който винаги е водил нашето училище напред и е посочвал пътя, по който да върви българският учител“, заяви министър Михайлова. Тя коментира, че ако едно училище е успешно, то е успешно, защото там се обучават  мотивирани ученици с амбициозни учители, учители които дават всичко от себе си, за да успеят.   Областният управител Малина Николова  награди учители в различни специалности и профили, както и изявени участници в дейностите по Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст и ключови участници при реализирането на проект „Учене чрез практика“.\r\nГолямата награда бе дадена на директорът на СУ „Христо Ботев“ Виктор Кръстев. За заслугите си бяха отличени и Жана Димитрова от с. Бутан, Марио Николов от с. Габаре, Жана Ицинска СУ „Козма Тричков“, Илонка Вутова ППМГ Враца, Йорданка Тодорова, Лала Бонева СУ „Козма Тричков“ Враца, Тодор Тинковски ППМГ Враца и Христина Ценовска ПТГ Враца.  Близо 40 преподаватели и директори от региона също бяха наградени за заслуги през настоящата учебна година. Наградите връчи областният управител Малина Николова .\r\n15 ученици получиха грамоти  за постижения в национални и международни състезания, наградите им връчи началника на РУО Галина Евденова.    ", "date": "2019.05.29", "title": "Връчиха наградите „Неофит Рилски“ на изявени учители и директори от област Враца"}
{"url": "https://www.actualno.com/curious/2-te-zodii-koito-ne-mogat-bez-seks-news_753580.html", "text": "    Те са известни като богове на секса. Нищо не им е странно и не умеят да кажат „не“. Представяме ви двата , които просто не могат да живеят без секс.       Скорпион    Когато става дума за любовта, страстта и секса скорпионите винаги присъстват и имат главната дума. Те са алфата и омегата на сексуалните умения и лесно ще ви въведат в свят на фетиши.\r\nИзвестни като отлични любовници скорпионите имат и неустоима сила на привличане и особено изразена аура, с която могат да се привлекат когото си пожелаят, но и да го принудят да играе по техните правила.  Ако случайно се окажете обект на скорпион знайте, че ще „паднете“, когато му дойде времето, а вашето нощно приключение ще бъде увенчано с най-интересният секс, който някога сте правили. Скорпионите особено обичат секси бельото, така че ако искате да ви запомни, знаете на коя карта да заложите.     ", "date": "2019.05.29", "title": "2-те зодии, които не могат без сeкс"}
{"url": "https://www.actualno.com/asia/smyrtni-prisydi-grozjat-16-choveka-zapalili-momiche-v-bangladesh-news_753551.html", "text": "    Полицията в Бангладеш трябваше да повдигне обвинения на 16 човека днес включително и ръководителят на ислямската семинария заради на 19 годишно момиче изгорено до смърт, предаде AFP.      Убийството на Нусрат Джахан Рафи миналия месец предизвика протести в цялата южно азиатска страна, като премиерът обеща да накаже всички виновни.\r\nРафи е била завлечена на покрива на ислямската семинария, където тя е учила. Нейните нападатели поискали от нея да изтегли обвиненията си за сексуален тормоз, които били подадени в полицията за неин учител.\r\nКогато отказала тя е била залята с керосин и подпалена. Момичето почина пет дни по-късно. Нейната смърт даде гласност на все повечето случаи на сексуално насилие в страната.  От полицията съобщиха, че по-късно днес ще бъдат повдигнати обвинения срещу 16-те участници, между които и две съученички на Рафи.\r\n„Те ще бъдат обвинени по закона за жените и децата и ние препоръчваме смърт за всички 16 обвиняеми”, заяви водещият разследването Махамед Икубал. Той сподели, че ръководителят на училището, където Рафи е била ученичка е наредил убийството ѝ от затвора.   В края на март ученичката отива в полицията, за да подаде жалба за сексуален тормоз срещу свой учител. В изтекло видео се вижда как шефа на полицейското управление и казва, че това „не е голяма работа”.    Икубал добавя, че 5 човека, включително три съученици на Рафи са я завързали с шалове докато останалите са я подпалвали. Планът е бил да представят случилото се като самоубийство.\r\nРафи е била с 80% изгаряния и умира в болницата на 10 април. Но преди това тя записва видео, в което повтаря обвиненията си против директора.\r\nБратът на Рафи Махмуд Хасан Номан заяви, че иска бърз процес. „Ние искаме всички виновници да бъдат обесени”, каза той. ", "date": "2019.05.29", "title": "Смъртни присъди грозят 16 човека запалили момиче в Бангладеш  "}
{"url": "https://www.actualno.com/curious/4-te-zodii-koito-obichat-tolkova-silno-che-chak-boli-news_753585.html", "text": "    Срещали ли сте се с човек, който е готов да ви подари цялото си сърце? Да рискува всичко свое и да бъде недостъпен за останалите? Ако не сте изживявали такава любов, насочете се към една от тези 4 . Преориентирайте се и ще бъдете обгърнати с най-голямата любов.       Овен    Овенът е толкова нетърпелив да даде цялата си любов на някой, че често забравя, че може бързо да омръзне на половинката си. Обича да се гмурне във връзката, както го прави и в живота си. Прави всичко възможно, за да предложи всичко на половинката си. Понякога обаче, се оказва във връзка, в която само той дава всичко от себе си. Прави всичко, което е необходимо за връзката – планове за срещи, подаръци и изненади.    Близници Обичат да се отдават изцяло във връзките си. Самата мисъл за такава ги кара да се вълнуват, както дете се радва на близалка. Може да се изнервят на половинката си, но привличането им винаги е толкова силно, че са готови да преглътнат всичко, само за да запазят връзката си. Готови са на всичко, за да доставят удоволствие на половинката си, дори да им струва много и финансово, и психически.         ", "date": "2019.05.29", "title": "4-те зодии, които обичат толкова силно, че чак боли"}
{"url": "https://www.actualno.com/politics/utre-bsp-se-vryshta-v-plenarna-zala-news_753557.html", "text": "    Парламентарната група на \"БСП за България\" ще участва в пленарното заседание на 30 май 2019 г. Това стана ясно след заседание на групата, което се проведе тази сутрин в централата на партията на \"Позитано\" 20, предаде Агенция \"Фокус\".       на 28 май 2019 г., а днес парламентарната група трябваше да реши кога да се случи това.\r\nОт заседанието на групата става ясно още, че днес депутатите на опозицията ще участват в парламентарните комисии. Така се слага край на 3-месечното отсъствие на опозицията от Народното събрание. ", "date": "2019.05.29", "title": "Утре БСП се връща в пленарна зала"}
{"url": "https://www.actualno.com/viewpoint/za-mydrija-bylgarski-izbiratel-deto-vse-njakoj-uspjava-da-go-izlyje-news_753591.html", "text": "    Европейските избиратели като цяло потвърдиха прогнозата, че искат промяна. И успяха да я наложат. Е, посоката на тази промяна очевидно няма да съвпадне с надеждите на едни и страховете на други, най-вече защото предупреждението за задаващо се национал-популистко цунами се оказа преувеличено. Така или иначе, за добро или лошо, Европейският парламент вече няма да е същият.       В България, за добро или лошо, промяна не се очертава. А заслугата за това е не само и дори не толкова на партиите (на някакви техни действия или бездействия), колкото на избирателите. Тук нямам предвид различните партийни пристрастия, отразени в изборните резултати, при които също няма промяна - четири години по-късно те се повтарят почти буквално. Нямам предвид и относително ниската избирателна активност. По този повод романтичната гледна точка за българския избирател гласи, че така „най-голямата партия“ (на негласувалите) е ударила „шамар на политическата класа“. Според по-прозаичната гледна точка, тази „партия“ се дели на две основни категории: едните не ги е грижа или въобще не разбират какво става, а другите или не желаят промяна, или ако я желаят, не разбират, че така всъщност гласуват за статуквото, срещу което роптаят. Тъй че не е ясно кой в края на краищата отнася „шамара“.\r\nТук имам предвид други, ясно проявили се на тези избори нагласи и характерни особености на значителни групи от българските избиратели, които са по-дълбоки и трайни от партийните предпочитания.   Бащицата и държавата хранилница Може би най-яркото доказателство за липсата на промяна е фактът, че управляващата партия - и по-точно нейният лидер - успя да обърне кампанията и изхода от изборите с най-старите и най-изтъркани номера за предизвикване на предизборни халюцинации. При това приложени върху избирателя в невиждани досега дози и предавани нонстоп на живо: ленти, инспекции и първи копки; магистрали, пътища, спортни зали, болници и заводи; снимки, прегръдки, печени агнета, майтапи, пожелания, обещания и пари за всеки, който го спре и си поиска.\r\nИ номерът пак мина безотказно, за кой ли път. Далеч съм от мисълта, че това е единствената причина за изборния успех. Но във всеки случай част от него се дължи и на ширещата се привързаност към представата за държавата като хранилница и за добрия всесилен бащица, който еднолично може да реши всеки проблем. И който се грижи за народа, защото е част от него.     Цената на апартаментите и цената на бензина Заради тази привързаност човек може въобще да не забележи или пък лесно да прости „дребните“ прегрешения на властта. На управляващата партия и досега много пъти ѝ бе прощавано. Никога обаче ударът не е бил толкова тежък, колкото в навечерието на тези избори с разкритията за имотните машинации на нейни водещи фигури. Но ето, че пак успя да се измъкне незасегната, без никакви видими щети за изборния резултат.\r\nЗаслуга за това има и друга характерна особеност на част от избирателите. Романтичната представа за тях в този случай казва, че те всъщност са много ядосани. И предупреждават, че повече прошка няма да има. Според по-прозаичната гледна точка, тези хора въобще не се впечатляват от злоупотребите на властта. Затова и ниските цени на апартаментите ѝ не са повод за особени вълнения, още по-малко пък за протести. За разлика от цените на горивата например, заради които миналата година мнозина се канеха да вдигат революция. А кой да брани България от тях? Знаейки добре това, кандидат за евродепутат понижи цената на бензина на собствените си бензиностанции в деня за размисъл, за да помогне на избирателите да направят верния избор. Преди това пък ги излъга, че ЦИК щяла да му затвори бензиностанциите и аптеките по време на кампанията, въпреки че тя изобщо няма такива правомощия. Той не спира да громи управляващите, но винаги гласува заедно с тях. На 9 май се снима на Червения площад в Москва, а после - с лидерите на европейската крайна десница в Милано (което, впрочем, не е толкова странно). „Най-големият родолюбец“, съюзил се с онези, които, ако можеха, веднага биха изхвърлили България от ЕС.   Очевидните противоречия, характерни за него, не му попречиха преди две години да влезе в Народното събрание. В Европейския парламент не успя за малко, но пък събра цели 70 хиляди гласа. А други, подобни на него, успяха. Техният номер е да раздухват фалшиви страхове и омраза, като си измислят и сочат въображаеми врагове, а после твърдят, че „бранят България“. Истинският проблем е, че няма кой да брани България от самите тях. Защото значителна част от българските избиратели системно проявяват склонност да вярват на измислици и небивалици, да се хващат на откровени глупости и да се припознават в пръкващите се отвсякъде карикатурни спасители, които иначе не са в състояние да решат нито един реален проблем на обществото. Избиратели или крепостни селяни? В същото време самите тези спасители служат много добре като плашило в ръцете на други свои „колеги“ (услугата е взаимна), които също се хранят от „страхуването“. Докато твърдят, че се борят за свободата им, те са превърнали друга група избиратели в нещо като крепостни селяни - за да ги накарат да гласуват под строй и да не се впечатляват от необяснимото богатство на своите избраници, които по избори ги навестяват с черните си джипове и многолюдната си охрана. Мъдър и безпогрешен - или беззащитна жертва? Романтичното гледище за българския избирател гласи, че той винаги си знае работата. И никога не греши, защото е мъдър. Също като народа.\r\nНо това не му пречи непрекъснато да се оплаква и да се изживява като беззащитна жертва на политиците, които все успяват да го излъжат, въпреки безпогрешния му нюх и пословичната му мъдрост. Ето това гласи по-прозаичната гледна точка. Автор : Ясен Бояджиев,  ", "date": "2019.05.29", "title": "За мъдрия български избирател, дето все някой успява да го излъже"}
{"url": "https://www.actualno.com/politics/elena-joncheva-ima-tri-pyti-poveche-preferencii-ot-stanishev-v-plovdiv-news_753562.html", "text": "    4904 са преференциите за Елена Йончева на евроизборите в Пловдив, най-много гласове е получила тя в район Централен, в който по традиция и активността е най-висока, но и предпочитаните партии са десни. Гласовете, посочващи Сергей Станишев, са 1469. Интересното е, че тези данни идват от града, в който Георги Гергов, основен противник на Корнелия Нинова, влияе върху партийните организации на БСП.      Георги Гергов е председател на областната организация, но негов избор е Красимир Трифонов, председател на градската организация. Когато наскоро бе направен опит той да бъде сменен, Гергов съумя да овладее преврата с доста силни думи. След резултата от евроизборите той пръв Нинова, с която имат конфликт откакто тя го отстрани от Изпълнителното бюро на БСП след една среща на Сашо Дончев и главния прокурор Сотир Цацаров в офиса му в ЦУМ. От две години на практика се води битка, която на евроизборите продължи чрез Елена Йончева и Сергей Станишев.    Твърдо застанал зад Станишев, Гергов днес говори за загуба на БСП на изборите и формално е така, но сравнени с резултатите от евроизборите през 2014 година, гласовете са повече. Тогава за БСП- явила се като Коалиция за България, в Пловдив град са гласували 16.6%, а в Пловдив- област- 21.3%. На току що миналите избори процентите вече са 25.9% и 28.8%. Левицата увеличава числено избирателите си, но така или иначе не подкрепи Гергов в избора му на първи в листата.  Предстои основните партийни организации да номинират кандидат за председател на БСП. Дали този път Гергов ще успее да наложи свой избраник- не е ясно. Интригата продължава. ", "date": "2019.05.29", "title": "Елена Йончева има три пъти повече преференции от Станишев в Пловдив"}
{"url": "https://www.actualno.com/balkani/otstraniha-dragnja-ot-postovete-mu-v-rumynskija-parlament-news_753592.html", "text": "    Лидерът на управляващата в Румъния Социалдемократическа партия (СДП) Ливиу Драгня бе лишен от мандата си на депутат и отстранен от поста председател на Камарата на депутатите, съобщава държавната агенция Аджерпрес, цитирана от в. \"24 часа\".      Пленумът на Камарата на депутатите одобри решенията за овакантяване на двата поста, след като в понеделник Драгня по обвинение в подстрекаване към . В понеделник вечерта Драгня .\r\nСъщевременно парламентарните групи в Камарата на депутатите внесоха предложения за поста председател, съобщава още агенцията.   Опозиционните партии - Национално-либералната (НЛП), Съюз за спасение на Румъния и \"Народно движение\" обявиха, че предлагат Ралука Туркан от НЛП за председател на Камарата на депутатите.  Управляващите социалдемократи предлагат за този пост Марчел Чолаку, съобщи временният председател на СДП и премиер Виорика Дънчила.\r\nДемократичният съюз на унгарците в Румъния предлага своя лидер Хунор Келемен за поста.\r\nПартия \"Про Румъния\" на бившия премиер Виктор Понта предстои да реши дали ще издигне кандидат.     ", "date": "2019.05.29", "title": "Отстраниха Драгня от постовете му в румънския парламент"}
{"url": "https://www.actualno.com/curious/6-frazi-koito-ne-biva-da-kazvate-na-bivshija-news_753568.html", "text": "              1. \"Днес бях на нашето място\"/\"Днес чух нашата песен\"- Когато прекарвате много време заедно е нормално да създавате много нови спомени и общи асоциации. След раздялата те ще ви напомнят хубавите моменти, които сте прекарали заедно, но няма нужда да споделяте това с бившия си. По този начин ще му покажете, че все още мислите за него. Ще натоварите както себе си, така и него. Това е един излишен, емоционален багаж, от който няма никакъв смисъл.   2. \"Нека останем приятели\"- Ще бъде прекрасно, ако успеете да запазите позитивите от връзката си, но това надали ще се случи. По-скоро ще нараните както себе си, така и бившия си партньор за втори път, в което ние не виждаме никакъв смисъл. Няма нищо лошо в това, че се чувствате добре, когато сте заедно, но след раздялата не е добра идея да поддържате приятелски отношения. Ако все пак решите да го направите, трябва да бъдете много внимателни и тези отношения да са много добре определени. 3. \"Поздравления за новата ти приятелка\"- Единственото, което трябва да направите, ако бившият ви е продължил напред,  е просто да го приемете и да продължите напред. Не търсете внимание, след като той е успял да се оттърси от миналото. Ако той иска да бъде с вас, ще бъде. Всичко останало е ясна липса на интерес от негова страна. 4. \"Харесват ми новите ти снимки и постове\"- Социалните мрежи определено са мястото, на което най-често ще срещате най-новите постове на бившия си приятел, което може би ще ви ката да се чувствате зле. Нормално е да искате да напомните за съществуването си с лайк или коментар, но ви препоръчваме да не правите това. Дори ще ви препоръчаме да махнете бившия си от всяка социална мрежа, за да не виждате публикациите му. За ваше добро е.     5. \"Защо не ми отговаряш?\" - Може би сте се опитали да привлечете внимание на бившия си по всевъзможни начини, но той по никакъв начин не показва, че това го вълнува. Нашият съвет е просто да се насладите на свободата си и да спрете да търсите одобрението и вниманието на този човек. Щом той е продължил, то е време и вие да го направите. Щом не показва, че има интерес, просто оставете отношенията ви в миналото и се насладете на живота си. 6. “Обичаш ли ме още?“ – това е най-лошия въпрос, който можете да зададете на бившия си. Важно е да разберете, че при мъжете работи следната логика: ако той иска нещо, той прави всичко възможно, за да го постигне. Това важи и за връзките. Ако той иска да е с вас, ще бъде. Без значение какво ще му коства. Ако не иска, отново нищо не може да го накара. ", "date": "2019.05.29", "title": "6 фрази, които не бива да казвате на бившия"}
{"url": "https://www.actualno.com/kustendil/muzikalno-sdrujenie-pomaga-za-lechenieto-na-14-godishnija-todor-velinov-news_753573.html", "text": "    Музикално сдружение \"Марин Големинов\" се включва в кампанията за набиране на средства за лечението на 14-годишния ученик - Тодор Велинов от град Кюстендил, като ще преведе по сметката на момчето приходите от билети за заключителния концерт на \"Майските музикални дни 2019\".         Днес - 29-ти май от 19:00ч. в Художествена галерия “Владимир Димитров - Майстора“ ще се проведе концерт на двете талантливи млади дами - Зорница Иларионова - цигулка и Ваня Пешева - пиано. Благотворителните билети за концерта са по 5 лв за ученици и 10 лв за възрастни. Всеки, който желае да помогне на младия Тодор може да закупи билети в офиса на Музикално сдружение “Марин Големинов“ на ул \"Пауталия\" № 5 от 11:00 до 13:00 и от 16:00 до 18:00 ч. Огранизаторите благодарят предварително на всички, които ще се отзоват и ще се включат в благотворителната кампания за 14-годишния ученик Тодор Велинов, предаде кореспондент от града за Actualno.com. ", "date": "2019.05.29", "title": "Музикално сдружение помага за лечението на 14-годишния Тодор Велинов "}
{"url": "https://www.actualno.com/crime/izmamnici-dyrjaha-pochti-10-chasa-81-godishna-smoljanchanka-na-telefona-vzeha-j-6620-lv-news_753536.html", "text": "    81-годишна жена от Смолян стана попадна в лапите на телефонни измамници и даде на мнимите полицаи 6620 лева, съобщиха от полицията.      Вчера в Районното управление е получена жалба от възрастната жена, в която описва, че за времето от 11 до 20.30 часа, тоест близо десет часа, предния ден е получила обаждане на домашния телефон от неизвестно лице. През цялото време я поддържали в заблуждение – и по домашния, и по мобилния телефон, че ще съдейства на полицията за залавяне на група телефонни измамници, за което е необходимо да предаде определена сума пари.   Незабавно след получаване на сигнала са предприети всички необходими оперативно-издирвателни мероприятия и криминалисти от РУ-Смолян работят по установяване на извършителя. По случая еобразувано досъдебно производство. ", "date": "2019.05.29", "title": "Измамници държаха почти 10 часа 81-годишна смолянчанка на телефона, взеха й 6620 лв."}
{"url": "https://www.actualno.com/cite/ako-doskoro-ministyr-predsedateljat-si-imashe-lubimci-pudelcheta-sega-javno-se-e-prenastroil-i-minava-kym-prasenca-news_753617.html", "text": "    Това и зам.-председател на парламента Веселин Марешки като един от изводите си за евроизборите.       ", "date": "2019.05.29", "title": "Ако доскоро министър-председателят си имаше любимци пуделчета, сега явно се е пренастроил и минава към прасенца"}
{"url": "https://www.actualno.com/politics/mvnr-razshirjavaneto-na-es-sys-stranite-ot-zapadnite-balkani-ostava-prioritetno-za-bylgarija-news_753757.html", "text": "     Министерството на външните работи на Република България приветства публикуването на пакета „Разширяване” за 2019 г. на Европейската комисия. Потвърдени са водещите принципи на политиката на разширяване – принципът на собствените заслуги и фокусът върху върховенството на правото и основните свободи, съобщават от МВнР.      Разширяването на ЕС със страните от остава сред приоритетните за България теми и следва да продължи да заема важно място в европейския дневен ред. Добросъседските отношения, регионалното сътрудничество, върховенството на правото са критерии от хоризонтално значение, попадащи в рамката на условностите.   Удовлетворени сме от запазването на динамиката, постигната от Българското председателство на Съвета на ЕС в областта на разширяването, включително с приетите заключения през юни 2018 г., която и настоящите доклади на ЕК отразяват. В тази връзка, приветстваме препоръките за започване на преговори за присъединяване както с , така и с Албания.\r\nС оглед на приоритетното значение на добросъседските отношения ще бъде необходимо на всеки етап от процеса да бъде оценявано изпълнението на постигнатите договорености в тази област с всички страни-кандидатки, които водят преговори за присъединяване. За тази цел с особено внимание ще бъде изисквано прилагане на практика на Договора за приятелство, добросъседство и сътрудничество с Република Северна  Македония.  България внимателно ще анализира докладите и препоръките на ЕК, с оглед на оценка на тяхната достоверност и обективност. Ще положим всички усилия за приемането на Заключения на Съвета, потвърждаващи значението на политиката на разширяване на ЕС като ключов инструмент за мир, стабилност, сигурност, просперитет и дълбочинна трансформация на обществата в страните-кандидати и потенциални кандидати за членство чрез изпълнението на необходимите критерии. Очакваме проектите на заключения, с които да бъде подготвено решение за започване на преговори за членство с Република Северна Македония и Албания. ", "date": "2019.05.29", "title": "МВнР: Разширяването на ЕС със страните от Западните Балкани остава приоритетно за България"}
{"url": "https://www.actualno.com/crime/kmetyt-na-bojurishte-obvinen-v-prestyplenie-po-slujba-news_753616.html", "text": "    Кметът, зам.-кметът и началникът на отдел \"Общински имоти\" в Община Божурище, , ще бъдат обвинени в длъжностно престъпление, съобщи на брифинг говорителят на Специализираната прокуратура Сийка Милева, предаде Агенция \"Фокус\".      \"Ще бъдат повдигнати обвинения на кмета на Божурище за длъжностно престъпление, както и на зам.-кмета и на началника на отдел \"Общински имоти\". По отношение на кмета ще бъде поискано задържане под стража, както и отстраняване от длъжност\", посочи Милева.\r\nВчера спецпрокуратурата в Община Божурище и иззе множество документи и компютърни данни.\r\nПричината е случай, за който още в края на януари тази година - за продажба на 80 декара общинска земя на скандално ниска цена от 1,68 лева на квадратен метър. Тогава кметът Димов подробно обясни как обвиняващият го председател на Общинския съвет в Божурище всъщност също бил подкрепил продажбата.  Множество граждани на общината са започнали да проверяват на сайта за обява, в която да видят информация за необходимите документи, които трябва да подадат.\r\n\"На 7 декември много граждани са се свързали с Общинския съвет на Божурище и информирали, че изведнъж на сайта на общината се е появила обява за необходимите документи, като е направена проверка, че срокът за подаване изтичал още същия ден. Това довело до невъзможност множество граждани да могат да подадат такива\", обясни Милева.\r\nОбявата на сайта на общината за продажбата на апетитните имоти край Божурище била публикувана 1 час преди изтичането на крайния срок на процедурата. За един работен ден новите собственици на земите - три фирми и следователка, получили имотите си, пише \"24 часа\".    Арестуваният градоначалник Георги Димов е изтеглил кредит от 1 милион лева, при условие, че годишната му заплата е 25 000 лева, разкриха от прокуратурата.\r\nДимов ще бъде задържан за 72 часа, като освен постоянен арест, държавното обвинение ще поиска и отстраняването му от длъжност. ", "date": "2019.05.29", "title": "Кметът на Божурище обвинен в престъпление по служба"}
{"url": "https://www.actualno.com/society/shte-falira-li-bnt-do-esenta-news_753623.html", "text": "    Има ли опасност съвсем скоро Българската национална телевизия (БНТ) да фалира? Този въпрос излезе на дневен ред, след като миналата седмица синдикатите в БНТ писаха до премиера Бойко Борисов, че телевизията има натрупани дългове от 35 млн. лева и е нужна спешна държавна инжекция, защото от октомври вече няма да има пари за заплати.      В своя статия обаче изданието на Огнян Донев - , твърди, че всъщност дълговете са почти двойно по-големи. БНТ има да покрива задължения по договори за около 60 милиона лева -  почти колкото е бюджетът ѝ за тази година (67,7 милиона лева).   Как точно се отрази управлението на вече отишлия си от поста Константин Каменаров, заради влязла в сила присъда за шофиране в пияно състояние. През 2017 година той влиза в БНТ, когато тя е с 25 милиона лева дълг. В мандата си (от септември 2017 година) Каменаров е сключил договори за близо 30 милиона лева за спортни права за различни периоди, някои от които и тригодишни (до 2021 г.) - договорено е излъчването на над 250 спортни срещи - футболни мачове, както и баскетбол, волейбол и гребане и др. Сред договорите има и екзотики, като например излъчването на първенство по канадска борба, като има закупувани договори с право на преотстъпване - тоест могат да се продават и на други телевизии.\r\nВ момента обаче БНТ трябва да заплати 3 милиона лева заради настъпил падеж - иначе всеки момент, включително днес или утре излъчването на мачовете може да спре.  Всяка година по закон БНТ е длъжна и да дава не по малко от 10 процента  от бюджета си за български филми, което не е правено от години поради  недоимък. Това са малко над 6 милиона лева, като в случая трябва да  бъдат извършени плащания за 2018-а, както и за настоящата година - което  прибавя към задълженията още над 10 милиона лева. Последното нещо,  което е произведено, са двата детски сериала, одобрени преди мандата на  Каменаров, като по този начин се е изпълнила и квотата за детски  предавания.\r\n1,6 милиона лева са дадени за лятната олимпиада в Токио през 2020  г. (в пакет със зимната в Корея) като в медията се говори, че този път  няма да се командироват екипи от журналисти, а състезанията ще се  коментират от София. Първоначално поисканата цена е била 4,2 милиона  лева, но се твърди, че Каменаров е успял чрез преговори да я свали.   Има и спечелени обществени поръчки за 5 милиона лева, които също чакат  плащания. Те са предимно за техника, строителство, ремонти на студиа.    БНТ инвестира и в някои скъпи външни продукции, най-успешната от които е  \"Стани богат\". Популярното състезание е с бюджет 4,4 милиона лева на  година (или над 20 000 лева на състезание). В същото време приходите от  реклама са се увеличили до над 20 милиона лева за миналата година при  над 7,5 милиона лева за 2017-та година, но това се дължи на Световното  първенство по футбол. БНТ обаче има ограничение по закон за честотата и  времетраенето на рекламните блокове, каквото търговските телевизии нямат  и вероятно тази година приходите от реклама ще се върнат до обичайните  си нива.\r\nПрез 2017 г. има две постановления на Министерския съвет за отпускане  още пари - едното е от януари, а другото - от декември. Съответно сумите  са 5 милиона лева и 14 милиона лева. И в двата случая те са отпуснати  за разплащане на задължения по договори за предоставяне на електронни  съобщителни услуги за разпространение - т.е. за излъчване. Телевизията получи и допълнителни 8 милиона лева по линия на българското  председателство на ЕС, което бе в първата половина на миналата година.\r\nОт СЕМ коментираха пред , че са запознати с писмото на синдикатите (то не е единствено, има и за БНР), но нямат правомощия да извършват финансова инспекция в обществената телевизия. Още от миналата година обаче Агенцията за държавен финансов контрол (АДФИ) е започнала проверка на БНТ   Припомняме, че предстои конкурс за нов генерален директор на БНТ. Той трябва да се проведе на 5 юли, като временният директор Емил Кошлуков ще опита да го спечели. ", "date": "2019.05.29", "title": "Ще фалира ли БНТ до есента?"}
{"url": "https://www.actualno.com/politics/spasi-sofija-vyzmuteni-ot-pogazeni-obeshtanija-na-fandykova-news_753607.html", "text": "    Част от новопостроената инфраструктура за новия тролей, който трябваше да замести закритото трамвайно трасе до кв. \"Лозенец\", няма да се използва . За това сигнализират от .      Недоволството на организацията е породено от удължаването на маршрута на новия тролей с над 1 км, като от НДК до Петте кьошета той ще пътува през Попа, вместо да се ползва новоизградената мрежа по бул. \"Фритьоф Нансен\".    Удълженият пробег ще коства на столичани над 170 000 лв. годишно , изчисляват активистите. Според тях освен излишни харчове решението ще се отрази негативно и върху времето за пътуване , поради което линията няма да бъде предпочитана от пътниците.\r\nВремето за пътуване от Лозенец до НДК и Петте кьошета, където хората се прекачват на метрото и други линии на наземния транспорт, се удължава с 5-10 минути, което обезсмисля линията, обясняват от \"Спаси София\".  Те припомнят, че тролейбусното трасе по бул. \"Фритьоф Нансен\" е било построено след решение на Столичния общински съвет, а настоящата разпоредба от там да не преминава тролей била направена еднолично от зам.-кмета по транспорт Дончо Барбалов и погазвала решението на Съвета. От организацията негодуват заради липсата на транспортна политика на .   \"В най-замърсената столица в ЕС колите явно са по-важни от осигуряването на място за екологичните тролеи. Това е поредното доказателство, че градският транспорт е последен приоритет на управляващите\", посочват в своята позиция.    От \"Спаси София\" подчертават, че това е второто погазено обещание на кмета Йорданка Фандъкова .\r\n\"Преди две години тя публично заяви, че трамваят в Лозенец няма да се закрива, но само година по-късно инициира неговото унищожаване.\r\nСега няма да спази и обещанието, дадено пред софиянци, че тролеят ще замени трамвая, без да влошава транспортната услуга\", посочват те.    ", "date": "2019.05.29", "title": "\"Спаси София\" възмутени от погазени обещания на Фандъкова"}
{"url": "https://www.actualno.com/vraza/nagradiha-pobeditelite-v-hudojestvenata-izlojba-zemjata-na-botev-news_753576.html", "text": "    На официална церемония в Регионалния исторически музей бяха наградени най-добрите в Общата художествена изложба „Земята на Ботев“. Изложението събра 95 творби на 36 художници от Враца, Монтана, Лом и София.      Жури от Съюза на българските художници  с председател  Любен Генов и членове: Антон Стайков и Милен Иванчев определи победителите в конкурса.   В раздел „Скулптура“, награда на името на Андрей Николов бе присъдена н за творбата „Птица“. бе отличен с наградата на Община Враца на името на Цено Тодоров за живопис за картината си „Пъстрите птицосамолети“.\r\nПризът на името на Пенчо Георгиев в раздел „Графика“ получи а за произведението „Измерения“. Наградата на името на Борис Коцев за приложно изкуство отиде за творбата „Ботевата светлина в сърцето“ на    получи отличието най-млад автор с творбата „Градски пейзажи“.\r\nОткриването на експозицията и награждаването на победителите бе съпроводено с  литературно четене на врачански поети, които представиха свои стихове, посветени на Христо Ботев. Свои творби пред врачанската публика прочетоха поетите  Красимир Данов, Върбан Велчев и Яна Кременска.   В рамките на церемонията се включиха млади таланти, ученици на музикалния педагог Олга Младенова и деца от балетната школа към НЧ „Развитие 1869“.     ", "date": "2019.05.29", "title": "Наградиха победителите в художествената изложба „Земята на Ботев“"}
{"url": "https://www.actualno.com/society/pilot-na-deltaplaner-zagina-v-kazanlyshko-news_753619.html", "text": "    Пилот на лека авиационна техника загина в района на мъглижкото село Юлиево, предаде БГНЕС.      Загиналият пилот е изключително опитен. Казва се Румен Иванов. Той е един от основателите на делтапланеризма в България и собственик на най-голямата фабрика за производство на делтапланери в страната. Инцидентът е станал днес преди обяд. Когато е тръгнал да прави заход за кацане делтапланерът се е закачил за клон на дърво, което се е развило и го е отхвърлило настрани.    ", "date": "2019.05.29", "title": "Пилот на делтапланер загина в Казанлъшко"}
{"url": "https://www.actualno.com/politics/mareshki-smjata-che-pochti-si-e-povtoril-rezultata-ot-parlamentarnite-izbori-video-news_753613.html", "text": "    Малко странни избори, в които почти препотвърдихме резултата си от парламентарните избори – така лидерът на \"Воля\" Веселин Марешки видя миналите вече избори за Европейски парламент.      Справка в официалната интернет страница на ЦИК показва, че през 2017 година \"Воля\" взе 4,26%, докато сега е над половин процент по-малко. Като абсолютен брой гласове обаче, през 2017 година партията на Марешки взема над 145 000 гласа, сега е под 67 000 гласа.   Марешки благодари \"на всички български родолюбци, които изразиха волята си, въпреки всичко, което се случваше и продължава да се включва\".\r\nКато изводи, лидерът на \"Воля\" посочи на първо място \"изключително отвращение към политическата класа\". Той даде пример с избирателната активност – почти 20% по-ниска в България от средната в Европа. Освен това, Марешки смята, че българите не се интересуват от евроизборите и считат него и формацията му за много по-полезни в България.  Третият извод на Марешки е, че \"ако доскоро министър-председателят си имаше любимци пуделчета, сега явно се е пренастроил и минава към прасенца\", но така и не каза кой визира с определението \"прасенца\", освен че прасенцето всъщност било едно. Лидерът на \"Воля\" не пропусна и да каже, че опозицията в България, особено извънпарламентарната, има с 25% по-висок от управляващите що се отнася до увеличение на гласове, като изтъкна \"Демократична България\" за пример. \"С 9% подкрепа от българското общество не можеш да поддържаш такъв режим, трябва да си много по-диалогичен\", обърна се Марешки и към ГЕРБ и същевременно добави с ироничен тон, че можело да се очаква сближаване между \"Воля\" и ГЕРБ.  ", "date": "2019.05.29", "title": "Марешки смята, че почти си е повторил резултата от парламентарните избори (ВИДЕО)"}
{"url": "https://www.actualno.com/politics/bsp-shte-poiska-ostavkata-na-goranov-news_753610.html", "text": "    БСП ще поиска оставката на финансовия министър Владислав Горанов. Това заяви депутатът от БСП Драгомир Стойнев след неформална среща на членове на НС на партията и депутати от левицата, предаде репортер на БГНЕС.      „Тъй като има огромно напрежение в българското общество, което касае Закона за политическите партии и неправомерното – взехме решение да търсим отговорност на финансовия министър Владислав Горанов за този акт на неправомерно отпуснати пари, защото това изцяло е негова вина. „Отговорност се търси като се иска оставката – и ние ще искаме оставката на финансовия министър Горанов за неправомерно изхарчени държавни средства“, съобщи Драгомир Стойнев от ръководството на партията след срещата.   На въпрос защо никоя политическа партия не е реагирала на изплащането на по-високите субсидии, Стойнев отговори, че БСП има пълна готовност да върне надплатените средства. „Но начинът, по който са изхарчени парите, е неправомерен, и някой трябва да понесе отговорност“. Укоримо е, че никоя партия не е реагирала, но вината е изцяло на министерството на финансите и изцяло на управляващите, защото този закон е гласуван по време на тяхното управление, допълни Стойнев. „Законът е ясен и в държавния бюджет е записано ясно, че един глас се заплаща по 11 лева“, добави Стойнев.\r\nНе е ясна сумата, която БСП трябва да върне в държавния бюджет.  „След вчерашното заседание на Националния съвет на партията беше взето решение за връщане на ПГ на БСП в работата на парламента. Днес имахме среща с народните представители, на която дообсъдихме следващите ни действия. Взе се решение от днес депутатите да влязат в парламентарните комисии, да се включат в работата на парламента, и от утре в пленарна зала ПГ на БСП да участва в заседанието на парламента“, допълни Горанов.\r\nОсновен приоритет на народните представители на БСП при връщането им в работата на парламента ще бъде внасяне на промени, които касаят борбата с корупцията в Закона за съдебната власт.   Стойнев отказа да коментира отказа на Делян Пеевски от ДПС да замине като евродепутат в Европейския парламент.     ", "date": "2019.05.29", "title": "БСП ще поиска оставката на Горанов"}
{"url": "https://www.actualno.com/politics/georgi-svilenski-ostavkata-na-ninova-beshe-dostojna-postypka-news_753742.html", "text": "    \"Това е загуба за БСП, каквито и интерпретации да се правят. В крайна сметка задачата, която бе поставена, беше за победа, а победата е един глас повече от опонента, но това не се случи.      Така че най-достойното нещо, което може да направи един ръководител, е да подаде . Това заяви в студиото на \"Плюс-минус\" в ефира на Нова телевизия заместник-председателят на БСП Георги Свиленски след загубата на социалистите на европейските избори.   \"Всеки има своето право да коментира, обаче аз мисля, че БСП проведе една добра кампания. Имахме ясна визия за Европа и за България. Не е вярно, че не сме говорили по европейски проблеми. Показвахме фактите и говорихме истината и това ядоса Борисов.\r\nЗаради това БСП беше поставена в много неравностойно положение, тъй като срещу нас беше изправена държавната администрация, общинската администрация, цялата медийна мощ, както и самият Борисов'\", обясни причините за загубата на партията Свиленски.   \"Да, успяхме да мобилизираме ядрото, но не стигнахме до периферията, което го оценяваме като проблем\", допълни още той.   По думите му напускането на е било аргументирано решение.    \"Излизането ни от парламента не беше грешка. Защото след това българският парламент показа, че не работи, че е несъстоятелен. Така че каузата, заради която излязохме, се видя, че си е заслужавала. Напускането ни беше абсолютно аргументирано и нашите избиратели го разбраха\", каза Свиленски и добави, че мисията на БСП е да свали ГЕРБ от власт.\r\n\"Мисията на БСП е да свали от власт ГЕРБ и няма друга партия, която да се справи с тази задача'', посочи зам.-председателят на \"столетницата\".\r\n\"Оставката на Нинова е подадена съобразно устава и нашите документи. Тя е само констатирана, т.е. не е нито приета, нито отхвърлена. Когато си загубил избори, ти трябва да поискаш отново доверието, иначе е непочтено спрямо тези, които са те предложили и избрали на този пост\", разясни в заключение Георги Свиленски.    ", "date": "2019.05.29", "title": "Георги Свиленски: Оставката на Нинова беше достойна постъпка"}
{"url": "https://www.actualno.com/europe/biletite-za-bylgarija-anglija-v-prodajba-ot-petyk-news_753739.html", "text": "    Билетите за домакинството на българския национален отбор срещу Англия на 14 октомври т.г. ще бъдат пуснати в ексклузивна продажба само в официалния фен-магазин на \"лъвовете\" в Национална футболна база \"Бояна\" в петък, 31 май.      Реновираният магазин ще отвори врати в 10:00 часа, като пропуските за най-атрактивния двубой на състава ни през тази година ще се продават на място на цени както следва: Сектори Б и Г - 20 лв., Сектор В - 40 лв., Сектор А - 60 лв., ВИП 2 - 200 лв., ВИП 1 - 400 лв.   Специално за привържениците на отбора в продажба ще бъде пусната цялата официална мач-колекция на Joma, а оригинални реплика-фланелки на титулярния и резервния екип на България ще се продават на преференциална цена от 55 лв. Гамата от продукти е обогатена и от фланелки с якичка за свободно време в бял, червен и зелен цвят с коронования лъв, символ на националите.\r\nОбновеният фен-шоп предлага и множество различни артикули, посветени на България, в това число топки, ключодържатели, шалове, значки, капитански ленти и прочие сувенири. На място ще могат да се купуват и билети за домакинството с Косово на 10 юни.  Празничното събитие ще бъде посетено и от избрани футболисти от селекцията на Красимир Балъков, които ще бъдат на разположение на привържениците за снимки и автографи около 10:30 часа. ", "date": "2019.05.29", "title": "Билетите за България-Англия в продажба от петък"}
{"url": "https://www.actualno.com/smolyan/protestirashti-majki-ot-smoljan-pokaniha-d-r-daritkova-na-diskusija-news_753553.html", "text": "    След проведените два протеста майки от Смолян поканиха д-р Даниела Дариткова да обсъдят действащото законодателство по отношение на семейството и децата.      Срещата ще се състои в петък, от 18 часа, в заседателната зала на хотел „Кипарис Алфа“.   Досега срещу оттеглената стратегия за детето се проведоха два протеста. Първият беше на 11 май. Вторият – на 21 май.\r\nСъбраха се стотици родители, които издигаха плакати с надписи: „Няма да дадем децата си!“, „Чуждите НПО вън от БГ“, „Да опазим семейството“, „Да защитим децата на България“ и др.  Протестът и двата пъти започна пред общината и областната управа и с шествие премина през бул. „България“до площад „Свобода“ на стария център на Смолян.\r\nНа първия протест дойде и д-р Даниела Дариткова, която е председател както на парламентарната група на ГЕРБ, така и на здравната комисия в Народното събрание.   Тя се опита да обясни на майките около себе си, че стратегията е оттеглена, но никой не искаше да я слуша. Няколко жени около нея успяха да чуят, че протестът им е свикан по фалшива новина, защото стратегията е оттеглена.    Няколко майки обаче я обвиниха, че е вносител на законови промени в ущърб на българските деца, даже й прочетоха пост във Фейсбук с такова съдържание, на което реагираха гневно. Тя поиска да се изкаже, за да обясни как стоят нещата от законодателна гледна точка, но не й дадоха думата. ", "date": "2019.05.29", "title": "Протестиращи майки от Смолян поканиха д-р Дариткова на дискусия"}
{"url": "https://www.actualno.com/america/ubijstveni-tornada-udariha-osem-amerikanski-shtati-video-i-snimki-news_753534.html", "text": "    Един човек загина, а най-малко 130 бяха ранени при поредица торнада в американските щати Охайо и Индиана, предаде Асошиейтед прес.      Смерчовете са част от 55-те торнада, които според метеоролозите са връхлетели в понеделник осем щата на изток от Айдахо и Колорадо.\r\nКъсно вчера огромно и опасно се завихри в западния край на Канзас сити, щата Канзас, съобщи Националната метеорологична служба.   През изминалите две седмици в САЩ се наблюдава необичайно висока активност на торнадата, а промяна в обстановката не се задава.\r\nВетровете отнасяха покриви, превръщайки сградите в огромни куклени къщи, изтръгваха къщи от основите им, поваляха дървета, събаряха електрически стълбове.        Осемдесет и две годишен мъж загина в град Селина, след като понесена от вятъра паркирана кола се блъснала в къщата му.\r\n\"Има райони, които наистина приличат на военна зона\", каза кметът на Селина Джефри Хейзъл.\r\nСпоред информацията, публикувана в интернет от Центъра за предвиждане на бури към Националната метеорологична служба, 14 торнада са вилнели в Индиана, 12 в Колорадо, а девет в Охайо.\r\nСъобщава се за седем смерча в Айова, пет в Небраска, четири в Илинойс, три в Минесота и един в Айдахо.       При гръмотевична буря в Колорадо е паднала градушка с размер на топки за тенис, десетки автомобилисти са отбили от междущатски път в Небраска заради счупените предни стъкла на колите си.  Националната метеорологична служба каза, че торнадо е било потвърдено и в Източна Пенсилвания, където са повредени къщи, но няма данни за пострадали.\r\nСлужбата издаде предупреждение за торнадо за части от Ню Йорк и Ню Джърси. Властите посъветваха хората незабавно да потърсят убежище на по-ниските етажи и да стоят далече от прозорци.\r\nСтрупването на 50 и повече торнада , такова нещо се е случвало 63 пъти в историята на САЩ, като в три от тези случаи и имало над 100 смерча. Необичайното този път е, че явлението обхваща особено обширен географски район, каза метеорологът Патрик Марш. ", "date": "2019.05.29", "title": "Убийствени торнада удариха осем американски щати (ВИДЕО и СНИМКИ)"}
{"url": "https://www.actualno.com/politics/valeri-simeonov-moje-da-ima-promeni-v-partijata-zaradi-loshite-rezultati-news_753552.html", "text": "    „Ще правим оценка на изборите. Ще правим анализ на лошите резултати, а те са такива“. Това заяви лидерът на НФСБ Валери Симеонов, предаде БГНЕС.      Симеонов бе водач на листа на „Патриоти за Валери Симеонов“ (НФСБ и Средна европейска класа), която събра малко над 1% от гласовете на провелите се на 26 май избори за Европейски парламент.   В тази връзка Валери Симеонов обяви, че може и да има промени в партията му, но това ще бъде решено на предстоящия ѝ политически съвет.\r\nТя бе категоричен, че няма напрежение в “ след евровота.  „Минаха изборите и пак търсите някакъв скандал. Няма скандал.  Няма да коментирам моите партньори, както не съм ги коментирал вече две години и половина“, заяви той пред журналисти в парламента\r\n„Нашите отношения ще си ги решаваме в коалиционен формат“. Симеонов поздрави и ВМРО за постигнатия резултат на евровота и изрази изненада от днешната поява на депутат от ДПС Делян Пеевски в парламента.    ", "date": "2019.05.29", "title": "Валери Симеонов: Може да има промени в партията заради лошите резултати "}
{"url": "https://www.actualno.com/showbusiness/kit-haringtyn-vleze-v-klinika-zaradi-kraja-na-igra-na-tronove-news_753540.html", "text": "    Изпълнителят на ролята на Джон Сноу в \"Игра на тронове\" Кит Харингтън е потърсил помощ в център за рехабилитация, за да се справи с алкохолизма и стреса. Причината за проблемите на актьора е краят на прочутия сериал.      \"Той не разбра, че това е краят. Той толкова упорито работеше над него в продължение на няколко години\", разкри приятел на Харингтън.   Актьорът се намира в лечебен център в щата Кънектикът от около месец. Той е настанен там няколко седмици преди излъчването на последния епизод от сагата. преминава психологически тренинги, практикува медитация за борба със стреса и негативните емоции. Всичко това му струва около 120 хиляди долара.  \"Харингтън реши да използва паузата в своя график, за да прекара малко време в лечебния център и да реши някои свои проблеми\", потвърди говорител на актьора.\r\nСъпругата на Кит Роуз Лесли изцяло го подкрепя. Тя също участваше в \"Игра на тронове\", където изпълни ролята на Игрит, припомня БГНЕС.   През март миналата година Харингтън разказа, че е бил принуден да потърси помощ от психотерапевт, когато създателите на сериала са решили да възкресят неговия герой, Джон Сноу, който беше убит по сценарий във финала на петия сезон. Актьорът призна, че това възкресение е било много трудно за него, защото изведнъж се е оказал център на внимание.    Първата серия на \"Игра на тронове\" излезе на малкия екран на 17 април 2011 г. От тогава до ден-днешен той е много популярен. Последният епизод на финалния осми сезон бе излъчен на 19 май. Той бе гледан от рекордните 19,3 милиона зрители. ", "date": "2019.05.29", "title": "Кит Харингтън влезе в клиника заради края на „Игра на тронове“ "}
{"url": "https://www.actualno.com/business/fond-zemedelie-plati-oshte-3-mln-lv-na-bioproizvoditeli-news_753549.html", "text": "    ДФ \"Земеделие\" изплати допълнително близо 3 млн. лв. (2 912 012 лв.) по схемите за обвързано подпомагане за плодове и зеленчуци за Кампания 2018, съобщиха от Фонд \"Земеделие\". Финансовата подкрепа се разпределя в пет направления между овощари и градинари, които отглеждат продукцията си по биологичен начин.      Най-много средства, в размер на 1 211 943 лв., са платени по Схемата за обвързано подпомагане за плодове. По Схемата за обвързано подпомагане за плодове - сливи и десертно грозде са преведени 371 590 лв. По Схемата за обвързано подпомагане за зеленчуци (зеле, дини и пъпеши) са оторизирани 96 789 лв. По Схема за обвързано подпомагане за зеленчуци стопаните са получили 861 948 лв., а по Схемата за обвързано подпомагане за зеленчуци оранжерийно производство - 369 740 лв.   Плащането е извършено след допълнителни проверки на земеделските стопани, които имат сертификат за биологично производство или са декларирали площи в преход към биологично земеделие (чл. 32, ал. 5 от Наредба № 3 от 17.02.2015 г.). Овощарите и градинарите, получили субсидиите, са доказали с документи, че са произвели и реализирали най-малко 50% от минималните добиви, определени в приложение № 5 от Наредба № 3 от 17.02.2015 г. Схемите за обвързано подпомагане за плодове и зеленчуци предоставят по-високо подпомагане за първите 30 хектара (съгласно приложение № 5 от Наредба 3 от 17.02.2015 г.). ", "date": "2019.05.29", "title": "Фонд \"Земеделие\" плати още 3 млн. лв. на биопроизводители"}
{"url": "https://www.actualno.com/america/sasht-mogat-da-preustanovjat-obuchenieto-na-turski-piloti-news_753538.html", "text": "    САЩ могат да преустановят обучението на турски пилоти за работа с  изтребителите F-35. Причината за това е планът на Анкара за закупуване на руски ракетни системи С-400, съобщават западни медии, цитирани от БГНЕС.      Пилотите се обучават в авиационна база Аризона. Все още не ясно дали те ще  трябва да напуснат страната, ако обучението им бъде прекъснато или може да останат в базата до вземането на окончателно решение.   По-рано Анкара заяви, че няма да се откаже от придобиването на ракетите \"Триумф\", като първата доставка се очаква през юли.\r\nCNBC,  позовавайки се на свои източници съобщи, че Съединените щати са дали на Турция две седмици, за да отмени закупуването на руски противовъздушни системи S-400 в полза на американските системи „Патриот”.  В противен случай Вашингтон ще изгони Турция от програмата F-35, ще наложи санкции и ще поиска отговор на НАТО. Турция многократно е посочвала, че S-400 не представлява заплаха за F-35. ", "date": "2019.05.29", "title": "САЩ могат да преустановят обучението на турски пилоти  "}
{"url": "https://www.actualno.com/plovdiv/signal-za-bomba-zabavi-delata-v-sydebnata-palata-v-plovdiv-news_753528.html", "text": "    Тази сутрин около 7.45 ч на тел.112 е получен анонимен сигнал за бомбена заплаха в близост до сградата на Съдебната палата в Пловдив, съобщават от полицията. Районът бе обезопасен и отцепен, извършена е евакуация на служителите, които до този момент са били в сградата. Работното време започва в 8, така че те не са били много. След проверката взривно устройство не е открито, подписан протокол отвори вратите на съда и делата се гледат по график с изключение на онези от тях, чийто начален час е бил в 9.      Делото, което се отличава от останалите в днешния график и предизвиква обществен и медиен интерес, е срещу бизнесмена Сотир Янков, съпругата му Елена, дъщеря му Мария и още 11 техни съучастници, обвинени в източване на ДДС за над 5.5 млн лв. Предстои разпоредително съвещание. Обвиняемите бяха арестувани през септември преди седем години по станалата известна Цитрусова афера. През 2005 година Сотир Янков бе обявен за бизнесмен на годината, той е собственик на най-голямото и модерно плодохранилище на Балканите край пловдивското село Първенец. Съоръжението е построено с пари по програма САПАРД. След разкритието за източения ДДС, хладилните складове и цялото имущество на фамилията бяха описани, плодохранилището вече има трети собственик след препродажба. Въпреки, че делото влезе в съда още през 2015 година, то бе върнато на прокуратурата заради процесуални нарушения година по-късно и едва сега влиза в съда.    ", "date": "2019.05.29", "title": "Сигнал за бомба забави делата в Съдебната палата в Пловдив"}
{"url": "https://www.actualno.com/america/oklahoma-sydi-johnson-johnson-za-pristrastjavane-kym-bolkouspokojavashti-news_753472.html", "text": "    Johnson Johnson, един от най-големите производители на лекарства в света, е изправен пред съдебен процес и многомилиарден иск от американския щат Оклахома.      Прокурорите на щата обвиняват фирмата в подвеждаща продажба на болкоуспокояващи и омаловажаване на рисковете от създаване на зависимост към тях, съобщи BBC. Johnson Johnson е поредният фармацевтичен гигант, който е подведен под отговорност за това обвинение от прокурорите на Оклахома, уточнява БГНЕС.   В своя съдебен иск, щат Оклахома твърди, че Johnson Johnson са  \"кралете в зародилата се криза в общественото здравеопазване в историята  на държавата\", като  внася суровини, които други производители на  лекарства използват за своите продукти.\r\nВъв встъпителните си изявления в град Норман, щатското обвинение  заяви, че Johnson Johnson заедно с Purdue Pharma и базираната в  Израел Teva Pharmaceuticals, която произвежда изписваното с рецепта  болкоуспокояващо OxyContin, са принуждавали лекари да предпишат повече  опиати през 90-те години чрез подвеждащ маркетинг.  От компанията отричат да са извършили злоупотреба и заявяват, че рекламират и продават продуктите си отговорно.\r\nСредно 130 американци умират от предозиране с опиати всеки ден, според Центровете за контрол и превенция на заболяванията в САЩ. През 2017 година от 70 200 души, починали от свръхдоза, 68% са имали рецепта за болкоуспокояващо, водещо до пристрастяване.    ", "date": "2019.05.29", "title": "Оклахома съди Johnson"}
{"url": "https://www.actualno.com/chistofainici/5-idei-za-pochistvane-na-doma-kogato-imate-domashen-lubimec-news_753850.html", "text": "          Според последните проучвания, ако споделяте дома си с космат приятел, то със сигурност сте по-щастливи и по-здрави. Лошата новина? Домът ви вероятно не е на същото мнение. Но няма страшно! Събрали сме някои от най-добрите изпитани съвети, за да запазите жилището си чисто и приветливо. 1. Купете качествена прахосмукачка Ако имате домашен любимец, без съмнение ще се нуждаете от допълнителна всмукателна мощност, качествен филтър и добра четка, за да можете да съберете космите, вместо да ги плъзгате по повърхността. Най-добрият вариант е хепа филтър или воден такъв. 2. Обновете дивана си Ако не можете да изгоните четириногия си приятел от дивана, може би е време да го актуализирате. Неправилният материал на тапицерията може да действа като магнит за косми, да задържа неприятни миризми и да показва всяко петънце. В случай, че имате куче заложете на кожа или плътна тъкан, най-добре с подобен цвят на домашния ви любимец, която може да бъде прана в пералня. 3. Репеленти за мебели За да тренирате домашните си любимци да стоят настрана от мебелите, поставете пластмасови предпазители върху килимите, фотьойлите, леглото и дивана. Можете да намерите подобни репеленти в магазините за килими. Пластмасовите предпазители са особено ефективни и няма да е нужно много време да дресирате животното да стои далеч от мебелите.\r\nВ случай, че имате котка, алуминиевото фолио също ще свърши идеална работа. Откъснете парче, достатъчно дълго, за да покриете горната част на дивана и възглавниците. Неприятното усещане, в комбинация със звука, ще държи котката ви настрана.\r\nТъй като някои почистващи продукти не са удачни за използване край домашни любимци, винаги трябва внимателно да четете етикетите. Препаратите \"Чисто\" са подходящи, ако имате четириноги приятели в дома си. Дезинфектиращите и почистващи продукти на марката унищожават 99,9 % от всички познати микроорганизми, без да се притеснявате за пухкавите си приятелчета. Научете повече за тях .   ", "date": "2019.05.29", "title": "5 идеи за почистване на дома, когато имате домашен любимец"}
{"url": "https://www.actualno.com/ruse/rusenski-pedagozi-s-prinos-v-obrazovanieto-zaslujiha-gramoti-neofit-rilski-news_753720.html", "text": "    Градоначалникът на Русе Пламен Стоилов награди днес изявени педагогически специалисти за висок принос в сферата на предучилищното и училищното образование.      Почетното морално отличие „Неофит Рилски“ бе присъдено на: Мая Петрова – директор на ЦПЛР – УСШ – Русе; Маргарита Янакиева – директор на АЕГ „Гео Милев“ – Русе; Стоян Йорданов Стоянов – заместник-директор на ДГ „Слънце“ – Русе; Милена Тодорова – старши учител в ОУ „Васил Априлов“ – Русе; Валерия Лавчева – главен учител в СУ „Йордан Йовков“ – Русе; Таня Нахабедян-Минчева – старши учител в ПГО „Недка Ив. Лазарова“ – Русе; Галя Градева – старши учител в СУЕЕ „Константин-Кирил Философ“ – Русе.   Кметът Стоилов поздрави отличените и изтъкна, че тази награда е едно морално преклонение пред техния труд, защото именно те са посланиците на Русе – градът на свободния дух, съвременните апостоли, пренасящи делото на светите братя Кирил и Методий. Той допълни, че Община Русе, в тясно сътрудничество с Регионалното управление на образованието, ще подкрепят русенските учебни заведения във всички техни начинания.\r\nЗа 24 май - Ден на българската просвета и култура и на славянската писменост Министерството на образованието и науката ежегодно присъжда грамота „Неофит Рилски“ за учители и директори на образователни институции от областта с принос в развитието на образованието.  Почетната грамота „Неофит Рилски“ се присъжда за високи резултати на ученици на проведеното през учебната година национално външно оценяване, значими резултати от национални и международни олимпиади, конкурси, състезания и др.; постижения в съответната професионална област или в методиката на преподаване, използване на съвременни интерактивни методи на преподаване и обучение, както и новаторски дух; партньорство и сътрудничество с родители, с обществените съвети, с училищно настоятелство, със социални партньори и с неправителствени организации; отговорност, инициативност, умения за работа в екип, организационни и управленски умения. ", "date": "2019.05.29", "title": "Русенски педагози с принос в образованието заслужиха грамоти „Неофит Рилски“"}
{"url": "https://www.actualno.com/education/dyrjavata-veche-ima-konkretni-idei-kak-da-zatvarja-bezpolezni-universiteti-news_753493.html", "text": "    Как държавата да може да закрива университети - отговор на този въпрос представя нов проект за промени в Закона за висшето образование, публикуван на обществено обсъждане.      Въпросът е особено актуален предвид постоянните констатации, че в България има все повече университети и де факто висшите учебни заведения се борят за студенти, а не студентите се борят за висше образование, което повдига и въпроса колко качествено е това образование.   Съгласно новото предложение, зад което стои министърът на образованието , висше учебно заведение (ВУЗ) ще бъде закривано, ако два пъти последователно не получи институционална акредитация от Националната агенция за оценяване и акредитация . Акредитация ще се отказва при оценка на висшето училище под 4 при 10-бална скала, пише в. \" \".\r\nПри първи отказ университетът ще има 18 месеца да се поправи и да поиска нова оценка. Ако не го направи или втората оценка също е под 4, ще се закрива, предвиждат предложените нови текстове в закона. Отказът за акредитация съществуваше и до този момент, но единственото последствие от него беше, че държавата спира субсидията.  Институционална акредитация ще се извършва на всеки 6 години. Досега периодите бяха между 3 и 6 г. в зависимост от получената от всеки ВУЗ оценка.\r\nУниверситетът да има оценка от програмната акредитация поне 8 в  дадено професионално направление, за да открива нови специалности в  него, предвижда друга от промените.\r\nВъвежда се и мораториум за откриването на нови факултети и филиали .  Временната забрана ще продължи, докато правителството изработи  национална карта на висшето образование и тя бъде одобрена от  парламента. Картата ще посочва конкретно къде колко студенти се обучават  в дадена специалност, както и какви са нуждите на пазара от такива  кадри, става ясно от предложенията на Красимир Вълчев. За откриването на нов факултет пък се предлага критерий - поне 3 катедри.       Университетите у нас са 51. Според анализ на правителството от 2017 г. страната има нужда от не повече от 10 висши училища. Други предложения Ректорите вече ще работят на мениджърски договори, сключени с  образователния министър, след като бъдат избрани от общото събрание на  ВУЗ-а. Министърът ще им поставя цели за изпълнение и ще получава от тях  годишни отчети, ще утвърждава и програма за развитие на всеки  университет.\r\nПромените слагат край и на т.нар. летящи професори. Едно  хабилитирано лице вече ще може да участва в акредитацията само на един  ВУЗ. Досега всеки професор можеше да е акредитиран в два. Общините, на  чиято територия има университети, ще имат свои представители в  настоятелствата им.\r\nДотук твърдо мнение изразява ректорът на Великотърновския университет Христо Бонджолов. \"Не мога да приема централизацията и това, че МОН търси начин да се  разпорежда и да влияе върху изборите и политиката на университетите чрез  Закона за висшето образование”, каза той, с уточнение, че все още не е  видял финалния текст на проекта. Не е съгласен и с това министерството  да решава къде какви специалности да има. \"Или имаме пазарна икономика,  или политика на указите. Лениновото време е отминало и не мога да  приема, че някой иска да върне времето назад”, каза още проф. Бонджолов.       ", "date": "2019.05.29", "title": "Държавата вече има конкретни идеи как да затваря безполезни университети"}
{"url": "https://www.actualno.com/america/huawei-se-zashtitava-v-amerikanski-syd-i-se-pozovava-na-konstitucijata-na-sasht-news_753492.html", "text": "    Китайският телекомуникационен гигант Huawei се обърна към американски съд с искане решението, с което в черния списък със забрана да се купуват компоненти и технологии на американските производители да бъде обявено за противоконституционно, предаде БГНЕС.      Huawei вече е завела дело в Съединените щати и възнамерява да подаде искане за решение в кратки съдебни производства, се казва в изявление на компанията, цитирано от РИА Новости. Компанията нарече забраната \"лишаване от обществени права\".   \"Този списък изрично посочва, че Huawei има вина и предвижда въвеждането на значителен брой ограничения за компанията. Целта му е ясна - да ограничи достъпа на Huawei до американския пазар. Това е тирания на \"използването на законодателство вместо съд\", което е забранено от конституцията на САЩ,\" се казва още в изявлението на китайския технологичен гигант.\r\nHuawei изрази надежда, че съдът ще обяви забраната за дружеството за противоконституционна и ще вземе решение за прекратяване на нейното изпълнение.  В средата на май американското министерство на търговията постави телекомуникационния гигант в черния списък, което блокира пътя му към закупуване на компоненти и технологии от американски производители. ", "date": "2019.05.29", "title": "Huawei се защитава в американски съд и се позовава на конституцията на САЩ"}
{"url": "https://www.actualno.com/politics/peevski-njama-da-hodi-v-evroparlamenta-bil-po-nujen-v-bylgarija-news_753539.html", "text": "        На въпрос дали е готов да седне на една маса с премиера Борисов предвид лошото състояние на патриотичната коалиция, Пеевски отговори: \"Вижте, с премиера Борисов може да сяда председателят. Аз няма защо да сядам с премиера Борисов\".      Попитан дали е бил ракетоносител на евровота, Пеевски призова да се погледнат подобрените резултати от парламентарния вот. На въпрос дали не подвежда избирателите като се кандидатира за евродепутат, а след това се отказва от мястото в ЕП, Пеевски отговори: \"Хората не ги подвеждаме. Пращаме хубави млади хора в европарламента. Ние сме за това. Затова толкова години сме в ДПС\", каза той.   Пеевски уточни, че най-големият преференциален вот в ДПС е за Мустафа Карадайъ и за него. \"Той е на първо място, аз съм на второ, което потвърждава позициите ни\", допълни Пеевски. Според него резултатът на ДПС на евроизборите е много добър.   ", "date": "2019.05.29", "title": "Пеевски няма да ходи в европарламента, бил по-нужен в България"}
{"url": "https://www.actualno.com/health/spokojstvie-za-harmonichen-jiznen-tonus-i-raztvora-hearttonic-news_753556.html", "text": "             Натурални Методи за Противодействие на Високото Кръвно Налягане Кардиолозите са стигнали до общо заключение, че хората, които страдат от високо кръвно налягане следва да извършват поне 30 минути активна физическа дейност всеки ден, за да могат да тушират симптомите на хипертония. Нездравословният начин на живот се води една от основните причини за появата на високото кръвно налягане, което води до трайно стесняване на стените на кръвоносните съдове, а в някои от по-тежките случаи – до образуването на шлаки и увеличаване на риска от инфаркт или инсулт. Ежедневният стрес покрай работните и семейни задължения също е главен фактор за възникването на подобен вид оплаквания.  Експертите съветват да се започне с леки промени и да се премине към по-генерални, които да благоприятстват успокояването на ритъма на сърцето и хармонизирането на функционирането на цялата сърдечно-съдова система. Страдащите от наднормено тегло, например, следва да ограничат консумацията на полуфабрикати, пържени изделия, рафинирани захари и вредни мазнини. Пристрастените към никотина пък трябва да направят всичко възможно, за да намалят цигарите или да ги откажат.\r\nЕто още няколко добри препоръки: - Консумацията на твърд алкохол трябва да се сведе до 30 мл. за мъжете и 20 мл. за жените. Виното е разрешено до 2 чаши от по 120 мл., тъй като е наситено с антиоксиданти спомага за работата на сърцето.      - Консумирайте поне 400 гр. плодове и зеленчуци дневно.  - Солта не трябва да надвишава 6 гр. дневно.  - Комбинирайте 1 с. л. мед с 1 ч. л. пчелен прашец и ги яжте сутрин на гладно.  - Пийте по ½ чаша чай от жълт кантарион по 3 (три) пъти дневно.            Как Се Ползват Капките за Повлияване на Жизнения Тонус ХартТоник? Производителят съветва потребителите да се придържат към добрите препоръки за безопасно ползване на био-козметичния разтвор за благоприятстване на усещането за спокойствие и удовлетвореност от живота, за да не възникнат противопоказания. Към момента не са налични данни за възможни странични реакции, а повечето клиенти споделят позитивни впечатления и мнения за продукта. Те отчитат достъпната му цена като предимство, а също и натуралните екстракти от кората, смолата и листата на дива лиственица. Капките за положително въздействие върху жизнения тонус и благоприятстване на усещането за хармония и спокойствие HeartTonic се прилагат по следния начин: 1) Взема се ½ ч. л. от разтвора и се смесва с 1 ч. л. мед, а после се разтварят в чаша с вода.  2) Максималният прием е до 4 (четири) пъти на ден близо 30 минути преди хранене.  3) Следва да се пие поне 3 (три) месеца. Желаещите да опитат продукта могат да го направят, попълвайки на био-козметичния продукт. Те следва да оставят свой актуален телефонен номер за връзка с дистрибутора. Плаща се при вземане на продукта, а текущата промоционална кампания позволява той да бъде взет с -50% отстъпка от автентичната му цена. Не Давайте на Стреса Да Ви Превземе! Повечето заболявания са причинени от прекомерното количество напрежение, което има в нашето ежедневие. Старайте се да отделяте повече време на себе си и близките си, за да намалете риск от такива. Бъдете щастливи и спокойни в кожата, която носите. ", "date": "2019.05.29", "title": "Спокойствие за хармоничен жизнен тонус и разтвора HeartTonic"}
{"url": "https://www.actualno.com/politics/parlamentyt-edinodushno-preodolja-prezidentskoto-veto-za-otchujdavaneto-na-imoti-news_753542.html", "text": "    Със 143 гласа „за“ парламентът единодушно прие отново Закона за държавната собственост и преодоля .      Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно.   Вчера това се случи и , където с 14 гласа \"за\" Комисията по правни въпроси в НС отхвърли ветото на президента.\r\nЗаконът за държавната собственост бе приет на 15 май и основната му цел е да се оптимизира и ускори процесът по изграждане на значими национални обекти, както и да се насърчават инвестициите в индустриалния сектор.  С измененията се предвижда и собствениците на земеделски имоти над 50 дка да бъдат по-добре компенсирани при принудително отчуждаване.\r\nНовото му обсъждане от депутатите се наложи, след като държавният глава наложи вето на закона 27 май.   Президентът смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти.    Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин.\r\nСпоред него тази промяна създава сериозен риск вместо да се ускори процеса на изграждане на значими национални обекти, той да бъде забавен. ", "date": "2019.05.29", "title": "Парламентът единодушно преодоля президентското вето за отчуждаването на имоти"}
{"url": "https://www.actualno.com/starazagora/primabalerinata-na-starozagorskata-opera-s-otlichie-ot-ministyra-na-kulturata-news_753498.html", "text": "    С грамота за творчески постижения и по повод Деня на българската просвета и култура и на славянската писменост беше отличена примабалерината на Старозагорската опера . Отличието ѝ беше връчено вчера от министъра на културата Боил Банов, по време на церемонията за връчването на традиционните награди за 24 май, с които се отличават творци и артисти за приноса им в развитието на българската култура и духовност.      „Наистина е голяма радост за нас - и за колегите ми зам.-министри, и за цялото министерство. Много хора го казаха и това е вярно - почитаме всички региони, почитаме и малките населени места, следим какво се случва и за нас това е въпрос на чест. Гордеем се с тази политика“, заяви министър Банов по време на церемонията.\r\nМиналата година родената през 1989 г. в Стара Загора Анелия Димитрова спечели “Кристалната лира” на Съюза на българските музикални и танцови дейци (СБМТД) и Класик FM радио в категорията “Млад изпълнител” за 2018 година за ролята си на Демна в спектакъла на Държавна опера - Стара Загора, “Нестинарка”. ", "date": "2019.05.29", "title": "Примабалерината на Старозагорската опера с отличие от министъра на културата"}
{"url": "https://www.actualno.com/politics/daniel-vylchev-borisov-e-perfektnijat-sumist-ima-masa-tehnika-i-harakter-news_753515.html", "text": "    Бившият образователен министър Даниел Вълчев заяви пред бТВ следното по отношение на евроизборите: \"Не съм изненадан от резултата от изборите. ГЕРБ губи тяга, но в партийното пространство няма политик от мащаба на Борисов. В сумото е така - трябва да имаш техника, маса и характер, той ги има и трите и никой не излиза срещу него с подобни качества\", каза Вълчев.      Той допълни, че в България изборите все още се правят с контролиран вот, с грешки при машинното гласуване, не са изчистени избирателните списъци.   \"Не говорихме за ЕС и за неговото бъдеще, а проведохме изборите като човекк, взрял се в пъпа си и си вади мъхчета оттам и прави изводи за света. \r\nБСП имат си таван, имат си вътрешни борби, които им попречиха. Не може да се опиташ да махнеш от листите Станишев, при положение, че той е шеф на европейските социалисти\", каза още Вълчев. Той добави още в юридическия факултет на Софийски университет са взели решение завършили право да полагат \"Клетва на посветилите се на правото\" в пленарната зала на Народното събрание, която няма институционален, а символичен характер.   ", "date": "2019.05.29", "title": "Даниел Вълчев: Борисов е перфектният сумист: има маса, техника и характер"}
{"url": "https://www.actualno.com/society/nimh-preduprejdava-za-gradushki-i-navodnenija-v-kraja-na-sedmicata-news_753499.html", "text": "    В следващите дни страната ни ще попадне в обширна зона с нестабилно време. Очакваме валежи, гръмотевични бури и градушки. Това предупреди НИМХ, предаде БГНЕС.      Според синоптиците, явленията ще са по-интензивни в централните и западните райони, а условия за значителни количества валежи ще има в петък. Капризното пролетно време ще се задържи до средата на следващата седмица. С нахлуването на по-хладен въздух дневните температури ще паднат с няколко градуса, но ще се задържат около 23-24 градуса.    . По-високото ниво \"тревога\" е в сила за горните течения на река Осъм в Северна България и река Тунджа в района на язовир \"Копринка\". Под наблюдение са още река Владайска от водосбора на Искър и река Ерма в Западна България. ", "date": "2019.05.29", "title": "НИМХ предупреждава за градушки и наводнения в края на седмицата"}
{"url": "https://www.actualno.com/society/otkriha-skelet-na-7800-godini-v-stolichnija-kvartal-slatina-news_753518.html", "text": "    Скелет на 7800 години бе открит в столитичния квартал \"Слатина\", предаде бТВ.      \"Малко знаем за тези хора и всеки скелет е много важен, това е третият скелет от 1985-та насам, когато се правят разкопки в този район. Той е и най-добре запазен, предполагам, че е жена. Тя е в свита позиция, долните крайници са свити и са били вързани, а ръцете са пред гърдите, знаем че така са погребвани\", заяви археологът проф. Васил Николов.   Той допълни, че тепърва ще се направи био анализ, с който да се разбере повече за човека на хилядолетия. ", "date": "2019.05.29", "title": "Откриха скелет на 7800 години в столичния квартал \"Слатина\""}
{"url": "https://www.actualno.com/politics/deljan-peevski-naj-posle-se-pojavi-v-parlamenta-news_753523.html", "text": "    Депутатът от ДПС Делян Пеевски се появи в сградата на българския парламент, предаде bTV.      Той пристигна двадесетина минути преди началото на парламентарното заседание с трима охранители. Пеевски запази мълчание пред журналистите, а депутатът Хамид Хамид отсече: „По-късно ще говорим“.   По-късно стана ясно, че Пеевски също се отказва от мястото на евродепутат. Той беше втори в евролистата на ДПС след лидера на партията Мустафа Карадайъ. Така евродепутати от ДПС ще бъдат Илхан Кючюк, Искра Михайлова и Атидже Алиева-Вели.\r\nКарадайъ вече обясни, че ще се откаже от мястото в ЕП и че бил оглавил листата, за да покаже, че тези избори са важни за ДПС. При това положение, реално .  Досега обаче никой не се ангажира с отговор на въпроса дали този път той ще стане евродепутат или ще се откаже от поста така, както направи преди пет години при предишните евроизбори, когато отново беше втори в листата и спечели място на представител в ЕП, но не замина за Брюксел.\r\nПрипомняме. че Пеевски записа . Депутатът е бил на работа за последно на 19 април 2017 г. - деня, в който се проведе първото заседание на настоящото 44-то Народно събрание.   Оттогава до 30 април 2019 г. той не се е явил на нито едно пленарно заседание, нито е участвал в работата на парламентарните комисии, макар че и до момента се води член на две - по икономическа политика и по земеделие.     ", "date": "2019.05.29", "title": "Делян Пеевски най-после се появи в парламента"}
{"url": "https://www.actualno.com/cite/spomnjam-si-kogato-g-n-gergov-beshe-kandidat-za-kmet-na-plovdiv-i-ostana-peti-a-ostana-na-rykovodna-dlyjnost-news_753511.html", "text": "    Така едно от по-младите лица в БСП Стоян Мирчев коментира ситуацията с ръководството на Столетницата, като отрече, че заема страна и е в какъвто и да е лагер.       ", "date": "2019.05.29", "title": "Спомням си, когато г-н Гергов беше кандидат за кмет на Пловдив и остана пети, а остана на ръководна длъжност"}
{"url": "https://www.actualno.com/business/kartinata-v-selskoto-stopanstvo-tutunyt-namaljava-otglejdame-vse-poveche-bob-i-leshta-news_753497.html", "text": "    Тютюнът ще остане само в едноименния роман на големия български писател Димитър Димов. Последните официални данни сочат, че славата на тази техническа култура е останала в миналото и тя все по-малко се отглежда у нас, предаде БГНЕС.      През целия XX век България е един от световните лидери по производство на висококачествени тютюни, като преди 9 септември 1944 г. той формира почти 60% от износа ни. В социалистическата епоха възходът на тютюна продължи, като приходите от него достигаха до 1,2 милиарда валутни лева от износ в средата на 80-те години, а страната ни беше на между 5-7 място в света по неговото производство.   Като цяло намаляват общите земеделски площи със засадена продукция, сочи годишният аграрен доклад за развитието на земеделието през 2018 г. на Министерството на земеделието и храните. Най-осезаемо е намалението при засаждането на площи с тютюн , като ако през 2013 г. те са били 19 265 хектара, то през 2017 г. спадат почти двойно до 10 506 хектара.  Намаляват и площите, засети с пшеница /1 197 768 хектара през 2017 г. срещу 1 328 062 ха през 2013 г./, ечемик /138 122 ха през 2017 срещу 182 457 ха през 2013/; и царевица /461 085 през 2017 г. срещу 518 471 ха през 2013 г./.\r\nРъст има при насажденията на индустриални маслодайни култури /123 544 ха през 2013 г. срещу 181 067 през 2017 г./. Впечатляващ е ръстът на засаждането на грах, боб, леща, бакла, фасул и други варива, които за периода от 2013 до 2017 г. са отбелязали почти десетократен ръст – от 8 263 хектара преди 5 години, на 78 389 през миналата година.\r\nРъст има и в овощните насаждения, които от 66 824 хектара през 2013 г. нарастват до 84 320 през 2017 г.        Площите със селскостопанско значение намаляват , като за петгодишния период са по-малко с близо 34 хиляди хектара, а общо през 2017 г. са 5 224 402. Расте, обаче, броят на регистрираните земеделски стопани, които от 70 776 през 2013 г. достигат 93 012 души през 2017 г. Земеделските стопани у нас разполагат със 7443 трактора, с 3518 почвообработващи машини, и над 2500 фуражообработваща техника.\r\nПродукцията от растениевъдството продължава да е водещ фактор в структурата на стойността на брутната продукция в селското стопанство за периода 2015-2017 г. Така през 2017 г. растениевъдството заема 68.3% от отрасъла, 23.1% дава продукцията от животновъдството, а селскостопанските услуги са на трето място с 5.8%.\r\nПрез 2017 г. земеделците са вложили над 516 милиона лева в семена, посадъчен материал и фуражи. Реализирани са 99% от произведените плодове от реколтата през 2017. За търговската мрежа са насочени 46%, за преработвателната промишленост – 30,5%, а за собствена консумация – 3,3%.\r\nВодещо място в производството на плодове заема Югоизточният район на страната – 27,4% от общото производство за годината, следван от Южен централен район с 22,4%, и Северен централен район с 19,9%. В Югоизточния район е съсредоточено производството на праскови (49,5%) и череши (42,0%), в Южния централен район – производството на круши (39,4%), ябълки (34,6%) и сливи и джанки (29,7%), а в Северния централен район са произведени 86,2% от кайсиите за страната.\r\nНай-голям дял от общото производство на плодове през 2017 г. заемат сливите и джанките – 22,4%, следвани от черешите – 22%, ябълките – 20,4%, и прасковите и нектарините – 15,7%. Най-голям спад при производството се отбелязва на орехите, които намаляват с близо 30% само за две години.      При зеленчуците през 2017 г. най-голямо е производството на картофи – 227,8 хил. тона (27,4% от общото производство на зеленчуци), домати – 158,8 хил. тона (19,1%), дини – 108,1 хил. тона (13%) и пипер (сладък и лют) – 54,8 хил. тона (6,6%).\r\nПрез 2017 г. се наблюдава намаление на броя на млечните крави и млечните овце-майки , съответно със 7,1% и с 3,3% спрямо предходната година. Производството на мляко през 2017 г. е в размер на 1 059 376 хил. литра, с 5% под нивото от предходната година.\r\nКъм края на 2017 г. общият брой свине в страната намалява с 3,8% на годишна база, до 593,2 хил. броя. Стопанствата, отглеждащи свине, общо са с 26,4% по-малко в сравнение с предходната година.\r\nПрез 2016 и 2017 г. България е изнесла над 25 млн. литра вино, като най-много бутилки са изнесени за Полша – над 16.5 млн. литра.; а износът извън страни от ЕС е близо 6 млн. литра, като 3.650 млн. литра са изнесени в Русия. България е внесла над 6 млн. литра вина, като те са предимно от Италия и Испания.\r\nПрез 2017 г. земеделското министерство е подпомогнало над 88 хил. бенефициенти с помощи за ликвидирането на болести по животните – с над 23.6 млн. лв. Най-голяма сума за помощ е била разпределена за помощ при „реализирането на доброволно поети ангажименти за хуманно отношение към птиците“ – над 33 млн. лв.    Риба По данни на Изпълнителната агенция по рибарство и аквакултури  през 2017 г. общият улов на риба и други водни организми от стопански риболов в страната намалява с 0,8% спрямо предходната година. Общият улов възлиза на 8 520.6 тона, от които 8 467,1 тона - в Черно море и 53,52 тона - в река Дунав. В сравнение с 2016 г., уловът в Черно море намалява с 0,9%, докато този в река Дунав нараства с 2,5%.\r\nСпоред данни за вноса на риба и рибни продукти през 2017 г. България внася най-много замразена риба – 44% от общия внос, а на второ място се нареждат водните безгръбначни  – 12.4%. Пресните и охладени риби съставят едва 9.9% от целия внос. Износът от България към други страни се съставя от 22.9% консервирани ракообразни и мекотели; 12.7% живи риби; мекотели – 24.7%, и пресни и охладени риби – 11.1%. ", "date": "2019.05.29", "title": "Картината в селското стопанство - тютюнът намалява, отглеждаме все повече боб и леща"}
{"url": "https://www.actualno.com/crime/ekspert-stojan-zajkov-moje-da-otkluchi-agresija-kym-vsichki-news_753513.html", "text": "    \"Не знаем достатъчно за психопрофила на Стоян Зайков. Възможно е той да отключи агресия към всички и безразборно да посяга на всеки. Възможно е и да се предаде без съпротива\". Това заяви експертът по сигурността Тихомир Стойчев пред бТВ за , който отне живота на двама души. Според Стойчев всъщност въобще може да не е на Зайков. \"Най-вероятно е скрито бракониерско оръжие, има много такива, това е масова практика на ловните дружинки, за да избегнат санкции\", каза Стойчев.      Според него МВР е направило твърде силна блокада на района и концентрацията на толкова много полицаи там може би не е добра. \"Това ми прилича на чекистко милиоционерските операции през социализма, която беше за диверсионно разузнавателни групи, които биха могли да действат на нашата страна. В момента този човек е като подгонен звяр\", заяви още Стойчев.    ", "date": "2019.05.29", "title": "Експерт: Стоян Зайков може да отключи агресия към всички"}
{"url": "https://www.actualno.com/europe/zelenski-vyzstanovi-ukrainskoto-grajdanstvo-na-saakashvili-news_753474.html", "text": "    Новият украински президент Владимир Зеленски възстанови украинското гражданство на бившия грузински лидер ,  две години след като той бе лишен от него и беше експулсиран от Украйна, предаде БГНЕС.      Някогашен областен управител в Украйна, Саакашвили влезе в драматичен конфликт с предшественика на Зеленски Петро Порошенко, обвинявайки го, че Киев не успява да се бори с ендемичната корупция. Саакашвили беше лишен от украинския си паспорт през юли 2017 година, след като беше обвинен, че се участва в заговор, финансиран от съюзници на подкрепения от Кремъл бивш украински президент Виктор Янукович.   През февруари 2018 г. бившият грузински президент беше задържан в киевски ресторант и отлетя за Полша.\r\nЗеленски възстанови гражданството на Саакашвили с указ, публикуван на президентския уебсайт. \"Благодаря ви, президент Зеленски! Слава на Украйна!\", написа Саакашвили във Facebook.  През 2018 г. Саакашвили, който живее в Холандия, призова европейските лидери да въведат санкции срещу Порошенко, като го обвини в нарушаване на правата на човека.\r\nСаакашвили е беше президент на бившата съветска република Грузия от 2004 до 2013 година.    ", "date": "2019.05.29", "title": "Зеленски възстанови украинското гражданство на Саакашвили "}
{"url": "https://www.actualno.com/europe/amnesty-international-s-goljamo-preustrojstvo-zaradi-konstatacii-che-e-toksichno-mjasto-za-rabota-news_753453.html", "text": "    Световноизвестната неправителствена организация Amnesty International обяви, че повечето от най-висшите ѝ служители ще напуснат през тази година, след като външен одит, провокиран от самоубийствата на нейни служители, е описал работната среда като \"токсична\".      Организацията, базирана в Лондон, ще освободи от работа петима от седмината си топмениджъри, предаде БГНЕС.   Външната проверка е установила, че работата в най-голямата и авторитетна правозащитна организация често поставя служителите ѝ под \"изключителен стрес\" и че усилията ѝ за подкрепа на персонала са били \"ad hoc, реактивни и частични\".\r\nAmnesty International е описана като \"създаваща токсична работна среда\", според извършилите одита – независимата консултантска фирма Konterra. \"Организационната култура и неуспехите в управлението са основната причина за повечето проблеми с благосъстоянието на персонала\", заключават докладът на проверяващите.  Amnesty International сама инициира разследването миналия август, след като Гаетън Мооту, известен изследовател, и стажантът Рос Макгрегър, последователно отнеха живота си в рамките на три месеца.\r\n65-годишния Мооту е работил в организацията от години и е бил известен с работата си в цяла Африка. В предсмъртното си писмо той се оплакал от неразбиране, изключително натоварване и липса на помощ от страна на мениджърския екип.   28-годишният Макгрегър, британски стажант, работещ в офиса на Amnesty International в Женева, е страдал от безсъние и безпокойство и се е самоубил в дома си в Лондон шест седмици след по-възрастния си колега Мооту.    Генералният секретар на организацията съобщи, че преструктурирането на ръководството е решено на среща на 9 май, а освободените от длъжност висши мениджъри ще напуснат до края на октомври. Нов \"лидерски екип на коалицията\" ще започне да функционира през ноември и ще се състои само от четирима директори. ", "date": "2019.05.29", "title": "Amnesty International с голямо преустройство заради констатации, че е \"токсично място за работа\""}
{"url": "https://www.actualno.com/america/podkrepjashti-trymp-trygnaha-da-strojat-chastna-stena-a-papata-zaklejmi-ogradata-s-meksiko-news_753459.html", "text": "    Поддръжници на Тръмп започнаха строежа на първата финансирана с лични дарения между САЩ и Мексико след кампания за финансиране в социалните медии, предаде БГНЕС.      Военният ветеран Брайън Колфаж публикува снимка от строежа на стоманената ограда в щата Ню Мексико. Той каза, че стената ще се построи с дарения в размер на повече от 22 млн. долара. Сумата е набрана чрез онлайн кампания през миналата година.\r\nСъбирането на средства стартира, след когато Конгресът на САЩ отхвърли финансирането за изграждане на гранична стена между САЩ и Мексико – едно от предизборните обещания на президента Доналд Тръмп.\r\nКолфаж е ветеран от американските ВВС. \"Ние правим история! Това е първата държавна гранична стена, финансирана от доброволни дарения!“ написа Колфаж в Twitter.       Стената се изгражда чрез неговата нестопанска организация WeBuildtheWall, която беше създадена след организирането на кампанията GoFundMe през декември миналата година под мотото \"Хората ще финансират стената\". Бившият главен стратег на Белия дом Стив Банън е председател на консултативния съвет на фондацията WeBuildtheWall.\r\nМеждувременно, заяви, че лично би казал на американския президент Доналд Тръмп, че идеята за изграждане на стена между САЩ и Мексико е заблуда.    \"Вече знаем за една /стена/ в Берлин, която ни донесе толкова главоболия и толкова много страдания ... Разделянето на децата от родителите им е срещу естествените права на хората ... Това е жестоко. Това е една от най-големите жестокости. Какво защитаваме? Територия, икономика на страната или кой знае какво?\", заяви папата в интервю, публикувано в уебсайта на Ватикана. ", "date": "2019.05.29", "title": "Подкрепящи Тръмп тръгнаха да строят частна стена, а папата заклейми оградата с Мексико"}
{"url": "https://www.actualno.com/literature/otkys-ot-muzata-na-viena-karoline-bernard-news_753253.html", "text": "    ЧЕТВЪРТА ГЛАВА      Тласкана от потребността да излее преизпълненото си сърце, Алма сядаше на пианото, щом имаше възможност за това. След поредния прекрасен, идиличен ден мелодиите, изразяващи мечтателното й настроение и копнежа й по Климт, идваха от само себе си. През тези седмици тя написа много песни; понякога не ги завършваше напълно, понеже трябваше да отпътува, но темите бяха в главата й. След завръщането си във Виена щеше да ги доработи. Отсега предвкусваше удоволствието.\r\nТози ден един нов град отново чакаше да бъде открит. Венеция! Алма и Гретъл, изпроводени от всевъзможните предупреждения на майка си, се разхождаха сами по площадите и се дивеха на каналите и на бляскавите палати. Поради напредналата си бременност Ана бе останала да седи на терасата в хотела и очакваше с нетърпение завръщането им. Сестрите не чувстваха липсата на строгата си майка, която слагаше на аптекарски везни всяко тяхно настроение, всяка тяхна дума. Те си позволиха да флиртуват с поглед с огнените италианци, купиха си от един уличен продавач отровнозелен сладолед с шамфъстък и дръзнаха да кривнат в улички, в които майка им със сигурност никога не би стъпила.\r\nСледобед се озоваха на Моста на въздишките. Под тях се плъзгаха гондолите. Когато двама господа ги поканиха да пътуват с тях, те се съгласиха.  – Само да не кажеш на мама – прошепна Алма на Гретъл, докато слизаха към водата.\r\n– Да не си откачила? – изкикоти се сестра й и пое ръката на единия младеж, който й помогна да се качи на лодката.\r\nДвамата господа се представиха като братя от Германия, Оскар и Вили Шулц. Получи се много забавно. Пътуваха из каналите, пиеха шампанско и се смееха на воля. Когато се разделиха два часа по-късно, Гретъл им каза името на хотела, в който живееха. Вечерта там се появи Оскар Шулц, инженер, и помоли за разговор с Ана и Карл Мол. Повикаха и Алма, която узна, че той най-официално бил поискал ръката й. Ана беше побесняла от яд, а сестрите се заклеха, че не са му дали повод да смята, че Алма би се омъжила за него.    Легнаха си, заливайки се от смях. Беше им се разминало на косъм! А после настъпи пак една от тези италиански нощи. Уханията, които нахлуваха в стаята им през прозореца, възтоплият нощен въздух и звездите на кадифеносиньото небе не позволяваха на Алма да се пренесе бързо в сънищата си. Така беше запленена от магията на Италия, че отказваше да заспи, а когато сънят все пак я споходи, тръгна да обикаля като сомнамбул, сякаш не можеше да намери покой. Една нощ Карл Мол я намери в коридора и я върна в леглото й, и оттогава капаците на прозореца им, за голямо нейно неудоволствие, трябваше да останат затворени.\r\nНа следващия ден отпътуваха за Флоренция. От художниците, изложени в галерия „Уфици“, тя най-много обичаше Ботичели. Не можеше да се насити на картината му „Поклонението на влъхвите“. Пред една руина стояха двайсетина мъже и се молеха. Вниманието й бе привлечено от фигурата в десния край на платното, която я прикова със странния си поглед, подигравателен и арогантен.\r\n– Това е самият художник – обясни пастрокът й.\r\nАлма кимна и продължи да се взира в картината.\r\n– Вие вървете, аз ще ви настигна – каза тя.   – Ще погледнем още веднъж Давид. Няма ли да дойдеш?\r\nАлма поклати глава. Давид на Микеланджело й беше безразличен. Прекалено перфектен беше, не й говореше както този мъж със странния поглед от картината, от когото просто не можеше да се откъсне.\r\nПосле се сети. Точно така я гледаше Климт в онази последна вечер, когато й каза, че не може да се ожени за нея. Алма си пое дълбоко дъх, издиша и отново вдиша. Климт. Ето че пак се бе промъкнал в главата й. На няколко пъти бяха пристигали пощенски картички от Виена, които и той бе подписал заедно с другите. Сякаш не съществуваше особена връзка помежду им.... От друга страна, нямаше как да й пише директно, майка й щеше да разбере. Сигурно чезнеше от копнеж по нея. А какво правеше тя? Возеше се на лодка с друг мъж, който на всичкото отгоре й направи предложение за женитба.\r\nПод изпитателния поглед на художника от картината, който я гледаше досущ като Густав Климт, тя се засрами за поведението си. Нима не можеше да бъде вярна на никой мъж? Нима бе редно да се държи така вятърничаво, да обича днес един, утре друг? Прав беше Климт, когато й каза преди заминаването, че не можел да вярва в сериозността на любовта й. От друга страна, точно той да каже подобно нещо, той, който въртеше поне три любовни връзки, това й се стори малко несправедливо. Но Климт беше художник, а художниците се мереха с различен аршин в сравнение с обикновените хора.\r\nНай-сетне тя се откъсна от картината, потънала в мисли. Отсега нататък щеше да се държи по-сериозно. Никакви флиртове повече! С това решение в сърцето тръгна да търси семейството си.\r\n \r\nДва дни по-късно Алма потегли на разходка с велосипед с Макс Буркхард, който се беше присъединил към тях в последната част от пътуването им. Караха покрай Арно и дори си устроиха надпревара. Върнаха се в хотела разгорещени и в приповдигнато настроение. Алма се смееше и бе хванала Буркхард под ръка.\r\n– А пък аз все пак бях по-бърза от вас – викна тя.\r\n– Но само защото ми се наложи да заобиколя онези хора. Иначе щях да ви бия.\r\n– Добре де, утре ще ви позволя да се реванширате...\r\nКакто се закачаше с него, изведнъж смехът замръзна на устните й. До пастрока си, седнал във фоайето на хотела, тя съзря не друг, а Климт, и тутакси пусна ръката на Буркхард.\r\nПриближи до двамата мъже с бясно туптящо сърце.\r\nКлимт се изправи да я поздрави, после се обърна хладно към Буркхард. Двамата стояха един срещу друг като съперници. Карл Мол явно не забелязваше нищо, ами забъбри весело:\r\n– Климт не знаел как да се оправи от гарата дотук. Разминали сме се, а той нямал кого да попита и от притеснение замалко не взел следващия влак обратно за Виена.\r\n– Би било много жалко – отбеляза Алма.\r\nКлимт отговори с ръмжене и седна, без повече да я погледне.\r\nАлма се прибра объркана в стаята си. Очевидно той й беше сърдит. Но защо? Задето бе прекарала деня с Буркхард? Ох, защо трябваше всичко да е толкова сложно!\r\n \r\nНа следващата сутрин Климт се отпусна и стана по-разговорлив. Потърси близостта й и притисна коляно до нейното по време на разходката с файтон край река Арно. В един момент, когато не ги наблюдаваха, извади от портфейла си кувертната картичка, на която бе изписала по-грешно името му.\r\n– Винаги я нося със себе си – заяви той.\r\n– А аз – вашето ветрило – отвърна му Алма.\r\nСлед като влязоха в една църква и обиколиха олтара, той я притегли дискретно към себе си и й прошепна в ухото:\r\n– Ето че вече сме били пред олтара. Освен ако не предпочетете Буркхард.\r\nАлма беше щастлива и в същото време несигурна. Толкова трудно й беше да прецени Климт. Дали новите му аванси нямаха ироничен подтекст? От друга страна, след като се върнаха в хотела, той я придърпа внезапно в една ниша между два шкафа за пране и я целуна страстно, като узурпатор. Алма отвърна на целувката му – и в следващия миг чу нечии стъпки. Отдръпна се, останала без дъх. Внезапно пред нея се изправи Буркхард. Очите му издаваха, че е разбрал какво става. Той изгледа Климт, сякаш възнамеряваше да го удари.\r\nАлма се обърна рязко и се завтече към стаята си, но се спъна на първото стъпало. Двамата мъже се втурнаха да й помогнат.\r\n– Оставете ме на мира и двамата! – извика тя и побягна.\r\n„Всичко това ми идва в повече – помисли си, докато бързаше нагоре по стълбите. – В що за ситуация се докарах? Каквито са ревниви, всичко ще провалят.“ Тя оправи пъргаво косата си, която Климт беше разрошил. Докосванията и целувките му горяха върху тялото й. Не беше редно обаче да е толкова ревнив, в крайна сметка тя не беше негова собственост. О, боже, дано само майка й да не разбере!\r\n– Знаеш ли как изглеждаш? – попита Гретъл, излежаваща се лениво на кревата, когато задъханата Алма влезе в стаята и тресна вратата след себе си.\r\n– Как?\r\n– Сякаш някой те гони.\r\nАлма се изкикоти напук на заплетената ситуация.\r\n– Виж, тук си права – отвърна.\r\n– Климт или Буркхард? – попита Гретъл.\r\n– Защо, личи ли си?\r\nСестра й се засмя.\r\n– Дали си личи? Сякаш и тримата носите на челата си табелки с текст: Внимание, опасност, мозъкът не работи поради любовни козни. На всяка цена трябва да си по-предпазлива. Научи ли мама, с теб е свършено.\r\nАлма изстена. Все пак Макс Буркхард възнамеряваше да си замине на другата сутрин, това щеше да поразведри ситуацията.\r\n \r\n*\r\n \r\nСлед два дни се върнаха от Флоренция отново във Венеция, която щеше да бъде последната им спирка. Алма беснееше, щеше да се пръсне от нерви. Климт бе отишъл с пастрока й на някаква екскурзия, а Ана Мол бе настояла Алма и Гретъл да прекарат цялата вечер в нейната стая и да й четат, понеже не се чувствала добре. Алма си блъскаше главата как би могла да разговаря на спокойствие с него.\r\nКъм полунощ майката най-сетне ги освободи, пожелавайки им лека нощ. Когато сестрите влязоха в стаята си, Алма намери бележка от Климт. Беше я пъхнал под вратата. Тя разкъса плика.\r\n– Кани ме на разходка с гондола утре предобед – възрадва се тя. – Погледни само! – Тя показа на Гретъл малката рисунка с туш, с която Климт бе украсил листа: изящен портрет на Алма с разпуснати коси.\r\n– Мама знае ли? – попита сестра й.\r\nАлма притисна листа към гърдите си. Беше прекалено щастлива, за да мисли по въпроса.\r\n– Просто ще кажем, че сме канени и двете. Ти ще излезеш от хотела с нас, а по-късно ще се срещнем отново тук...\r\n– И какво ще правя сам-сама във Венеция? – възрази Гретъл.\r\n– Трябва да го направиш заради мен. Ще те оставим в някоя сладоледаджийница и ще те приберем на връщане. Моля ти се, Гретъл, непременно трябва да говоря с него. – Тя прегърна и целуна сестра си. – Съгласна?\r\nГретъл продължаваше да се колебае.\r\n– Искаш да останеш насаме с него... Нали го знаеш какъв е. Ще се възползва от ситуацията.\r\nАлма се засмя самоуверено.\r\n– Силно се надявам да го направи. Освен това много точно знам колко далече мога и искам да отида. – Тя си представи какво ли ще е да се целуват в гондола, сигурно би било приказно. От вълнение не можа да мигне.\r\n \r\nНа следващата сутрин мина покрай стаята на Климт на път за закуска. Вратата беше отворена. Алма почука. Една прислужница сваляше спалното бельо. Вещите на Климт бяха изчезнали.\r\n– Къде е господин Климт? – попита тя, но момичето не я разбра, само повтаряше „Какво?“. Алма махна с ръка. Изведнъж я налегнаха съмнения.\r\nВлезе с малко закъснение в трапезарията, където родителите й и Гретъл вече седяха на сладкиши и кафе. Майка й я посрещна с навъсено чело.\r\nАлма наля в чашата си гъст шоколад от една сребърна каничка. Вече не можеше да издържа.\r\n– Къде е Климт? – попита. – Той ни покани двете с Гретъл на разходка с гондола по Канал Гранде. Много искам да видя корабчетата с певците. – Тя положи усилия да прозвучи непревзето, но всеки можеше да види как трепереха ръцете й, стиснали чашата с какао. Ана Мол не отговори. Алма стрелна с поглед сестра си, за да разбере дали е наясно какво става, но Гретъл само сви недоумяващо рамене.\r\n– Мамо?\r\nАна Мол се облегна на стола си. Бременността вече се очертаваше ясно под роклята й. Алма изпита неудобство от тази гледка.\r\n– Прочетох дневника ти – подзе майката. – Знам всичко.¬\r\nАлма остави с трясък чашата върху чинийката. Няколко капки какао опръскаха бялата покривка. Пръстите й се свиха в юмруци, страните й пламнаха от срам. Майка й беше прочела дневника й? Божичко, в такъв случай тя знаеше за всяка целувка, която бе разменила с Климт, за всяко докосване. Беше прочела любовните им клетви. А може би и фантазиите й за Буркхард? Как е могла! Това беше толкова унизително! Заслепена от гняв, тя се втренчи в майка си, без да може да издаде звук.\r\nАна извърна поглед и изрече:\r\n– Тази заран Карл чете конско на Климт.   Мол се прокашля.\r\n– Това ме изкара извън кожата, повярвай ми. Все пак Климт е мой приятел. Да действа така зад гърба ни!\r\n– Този мъж е твърде стар за теб, реномето му е възможно най-лошото. Освен това има огромни дългове. Според Карл бил принуден да плаща издръжка за няколко копелета. Климт е олицетворение на скандала!\r\n– Той е гений! Ние се обичаме! – извика Алма.\r\n– Дрън-дрън! Климт обича много жени, но най-вече снаха си. Мами собствения си брат!\r\n– Не е вярно! – кресна Алма.   – Видях нейните писма, дори тук той ги носи със себе си – рязко възрази Карл Мол.\r\nТова накара Алма да занемее. Той носи със себе си писмата от друга? А може би украсява и тях с рисунчици?\r\nКарл Мол й хвърли печален поглед.\r\n– Във всеки случай обеща никога повече да не се доближава до теб. Впрочем, вече отпътува. И то по свое собствено желание.\r\n– Заминал си е? – изуми се девойката.\r\n– Да разбирам ли, че не се е сбогувал с теб? – Мол се наведе през масата, сякаш искаше да я потупа утешително по ръката.   Ала Алма го изгледа с омраза.\r\nТой се облегна назад.\r\n– Не ни посрамвай, Алма – промълви тихо. – Повярвай ми, така ще е най-добре.\r\n– Мразя ви! – извика тя.\r\nУспя някак да се добере до стаята си и се хвърли на леглото, разтърсвана от ридания. В безсилен гняв заудря с юмруци по възглавницата, докато напълно се изтощи. После остана да лежи, трепереща от срам. Как щеше да живее с това унижение? Майка й я бе предала, проникнала бе в най-интимните й мисли. Никога вече нямаше да й се довери. Освен това бе загубила любовта си. С поведението си Климт й беше показал, че я обича, а сега се бе проявил като слабохарактерен страхливец! Изостави я при първия удобен случай. Тази мисъл я накара отново да избухне в ридания. Чудовищно беше: приятелството с Мол бе по-важно за Климт от нейната любов. Или пък неговата любов не е била достатъчно голяма. Той я бе предал. Тя го мразеше и повече нямаше да размени и дума с него! „Никога вече няма да се влюбя“, промърмори през сълзи тя.\r\nОстаналите два дни до заминаването им прекара главно в стаята си. В дневника си постави голям кръст след името на Климт. ", "date": "2019.05.29", "title": "Откъс от \"Музата на Виена\", Каролине Бернард"}
{"url": "https://www.actualno.com/politics/firmi-blizki-do-deputat-ot-bsp-i-syvetnik-na-prezidenta-s-toto-porychka-za-182-mln-lv-news_753440.html", "text": "    Две фирми с почти еднаква собственост, с един адрес и близки наименования  - „Демакс Ди Пи Ай“ АД и „Демакс“ АД, спечелиха поръчка на Българския спортен тотализатор на обща стойност 18,2 млн. лв. без ДДС.      Договорите с двете акционерни дружества, близки до депутата от БСП Петър Кънев и съпругата му Невянка Кънева, която е правен съветник на президента Румен Радев, са докладвани вчера. Те са за отпечатване и доставка на удостоверителни знаци.    За отбелязване е че двете дружества са единствени кандидати да изпълнят   поръчката . Фирми на Кънев са печелили и предходни поръчки на БСТ със   сходен предмет на дейност.\r\nПървата поръчка е за отпечатване и доставка на удостоверителни знаци за участие в моментни лотарийни игри“. Става въпрос за отпечатване на около 15 милиона талона годишно. Неин изпълнител е „Демакс Ди Пи Ай“. Акционерното дружество се представлява от 32-годишния сина на депутата – Георги Кънев и от Марин Несторов. Първият договор е на стойност 11 млн. лв. без ДДС.  Негов подизпълнител за 35% от дейността ще е „Демакс“ АД, чиято задача ще е производство и апликация на холограмна защита.  Втората поръчка е за отпечатване на 30 милиона броя фишове и ролки за издаване на квитанции за направен или анулиран залог, за изплатена печалба и др. Договорът тук е за 7,2 млн. лв. без ДДС и изпълнител на заданията е „Демакс“ АД. То също се представлява от Кънев и Несторов.\r\nПетър Кънев от години е представител на Бургас в Народното събрание.  Той е един от най-заможните депутати. Със съпругата му, извън фирмената собственост, притежават над 40 недвижими имота. Декларирал е частен интерес от свързаните с него юридически лица „Демакс“, „Демакс Ди Пи Ай“ и др.   Българският спортен тотализатор (БСТ) е държавно предприятие. То е хазартен оператор и реализира дейността си с цел набиране на парични средства за подпомагане държавната политика в областта на физическото възпитание и спорта.     ", "date": "2019.05.29", "title": "Фирми, близки до депутат от БСП и съветник на президента, с тото поръчка за 18,2 млн. лв."}
{"url": "https://www.actualno.com/plovdiv/startira-bezsrochna-kampanija-za-bezplatni-pregledi-za-rak-na-gyrdata-news_753457.html", "text": "    Безплатен скрининг за и доброкачествени заболявания на гърдата ще се провежда във Втора клиника по хирургия на УМБАЛ „Свети Георги“ в Пловдив. Кампанията е безсрочна, а прегледите и консултациите ще се провеждат всеки вторник и четвъртък, без предварително записване, от 12:00 ч. до 13:30 ч. в кабинета на доцент доктор Ваня Узунова. Той е разположен на 11-ия етаж на Хирургичния блок на булевард „Пещерско шосе“ №66, западно крило на сградата на болницата.      Ракът на гърдата е на първо място по заболеваемост от онкологични болести при жените, но именно млечната жлеза е органът, при който туморът може да бъде открит още в самото начало на появата му. На практика, ранното диагностициране определя и пълното излекуване, категорична е доцент Узунова. Според нея, всяка жена в полово зряла възраст трябва да прави профилактични прегледи при хирург мамолог. След като прегледа пациентката той следва да определи какви образни изследвания трябва да бъдат направени – мамографски, ехографски и други, както и дали има необходимост от хирургично лечение или наблюдение.   Доцент доктор Ваня Узунова е лекар-хирург с две специалности – „Обща хирургия“ и „Гръдна хирургия“. Има и защитена дисертация за заболяванията на млечната жлеза. Специализирала е във Франция и САЩ. Идеята й за провеждането на този скрининг се ражда след поредица от случаи на млади жени, под 30-годишна възраст, които се обръщат към нея в период, когато коварното заболяване е достигнало много напреднал стадий . ", "date": "2019.05.29", "title": "Стартира безсрочна кампания за безплатни прегледи за рак на гърдата"}
{"url": "https://www.actualno.com/interest/kitaec-uspja-da-prodade-laptop-s-naj-izvestnite-virusi-za-milioni-news_753473.html", "text": "    За китайския художник Гуо Донг простият черен лаптоп Samsung, \"зареден\" с шест мощни вируса, символизира една от най-страшните модерни заплахи в света. Но собственикът на преносимия компютър с название \"Упорстващ в хаоса\" шокира артистичния свят, продавайки машината за над 1,3 милиона долара в онлайн търг в Ню Йорк.      Няма нищо особено в произведения през 2008 година 10-инчов лаптоп, работещ с вече остарелия Windows XP на Microsoft, освен че в чиповете му се съдържат най-смъртоносните вируси, създавани някога. Там са: \"Аз те обичам\" от 2000 г., \"Собиг\" от 2003 г., \"MyDoom\" (2004), \"DarkTequila\" (2013), \"BlackEnergy\" (2015), и най-известният от всички \" \" от преди две години.   Лаптопът е мощен символ на заплаха, която може да порази целия свят. Шестте троянски коне, червеи и зловреден софтуер, заредени в него, са причинили поне 95 милиарда долара щети по света, според собственика му Гуо. ", "date": "2019.05.29", "title": "Китаец успя да продаде лаптоп с най-известните вируси за милиони"}
{"url": "https://www.actualno.com/europe/bitkata-za-nov-predsedatel-na-ek-nova-razdelitelna-linija-v-es-news_753462.html", "text": "    Между Франция и Германия се появиха признаци на разногласия, след снощната среща на лидерите на ЕС, която е първата след края на европейските избори, предаде БГНЕС, позовавайки се на BBC.      Лидерите на Франция и Германия вече предложиха различни личности да поемат ключовата роля на председател на Европейската комисия. Гласуването за Европейския парламент (ЕП) показа, че големите центристки блокове губят своето мнозинство за първи път. Засега Европейската народна партия (ЕНП) има 180 места, а Партията на европейските социалисти (ПЕС) е със 147 места, което значи, че двете най-големи политически семейства нямат мнозинство.\r\nВ преговорите за нов председател на ЕК, които могат да отнемат месеци участва и британският премиер Тереза Мей, но източници от Брюксел са потвърдили пред медиите, че не е имало разговори за Brexit.    Кой ще поеме управлението на ЕК?   Прекалено рано е да се каже. Преговорите вероятно ще бъдат дълги и трудни, като вече се спрягат имената на .\r\nСега предизвикателството е много по-голямо за кандидата на ЕНП Манфред Вебер, след като блокът му се сви от 217 места на 180 в парламент със 751 места. Пристигайки в Брюксел, Меркел каза, че \"разбира се\" подкрепя г-н Вебер, тъй като нейната партия е една от групите в ЕНП. Дотук и говори в този тон.\r\nФренският президент Еманюел Макрон, който се очаква да се присъедини към либералите от АЛДЕ и така те да са убедително трета политическа сила в новия ЕП със 109 места, дори не спомена Вебер като възможен кандидат - вместо това посочи главния преговарящ за Brexit Мишел Барние, който е французин, датският либерал и комисар по въпросите на конкуренцията Маргрете Вестегер и сегашния зам.-председател на ЕК и кандидат на ПЕС Франс Тимерманс с аргумент, че те имат \"правилните умения\". Самият Тимерманс сравни процеса на номинация за председател на ЕК с бруталната телевизионна фантастична драма \"Игра на тронове\".       Иначе има и лек оптимизъм - холандският премиер Марк Рюте каза, че евролидерите са се договорили да има пакетна сделка т.е. нов председател на ЕК, нов председател на Европейския съвет, нов председател на ЕЦБ и нов външен министър. Оптимистична нотка \"Трудният процес на Brexit действа като \"ваксина\" срещу анти-европейските настроения на континента. Тъй като европейците виждат на практика какво означава Brexit, те също така си направиха изводите. Brexit е ваксина срещу пропагандата срещу ЕС и фалшивите новини. Огромното мнозинство гласува за по-ефективен, по-силен и единен ЕС, като  отхвърли онези, които искат слаба Европа. Това е мощен знак\", заяви председателят на Европейския съвет Доналд Туск пред журналисти в Брюксел.\r\nТой добави, че всъщност, \"тъй като хората станаха по-проевропейски настроени, някои основни евроскептични партии изоставиха анти-европейските лозунги и се представиха като реформатори от ЕС. Това е положително развитие\". ", "date": "2019.05.29", "title": "Битката за нов председател на ЕК - нова разделителна линия в ЕС"}
{"url": "https://www.actualno.com/politics/v-podkrepa-za-i-s-kritika-sreshtu-ninova-cherveni-figuri-trygnaha-po-televiziite-news_753501.html", "text": "    Седем часа е продължило . Това стана ясно от думите на бившия председател на Столетницата Михаил Миков.      Миков изтъкна като най-голяма грешка на сегашното ръководство на БСП напускането на парламента и настоя, че парламентарната група на Столетницата трябва да е самостоятелна в решенията си дали да излезе или да се върне в Народното събрание. Същевременно Миков посочи пред БНТ, че Нинова приема оставката си само като израз на морал, не и на направени грешки .\r\nМихаил Миков посочи и, че имало сериозни твърдения, че предизборният щаб на БСП всъщност не управлявал изцяло кампанията, а решения се вземали и извън него. Не може грешките при една национална кампания да се прехвърлят на местните структури, подчерта бившият лидер на БСП.   Миков предупреди и, че прекият избор на нов председател на БСП е опасен , защото \"след една такава процедура се разпадна СДС\", защото никой не знае колко точно са членовете на БСП и защото времето е твърде малко преди местните избори. Той предупреди, че има засилващи се изказвания срещу Националния съвет на БСП и попита - нима този съвет не е избран на конгрес?   Подменихме европейската тематика , създадохме свръхочаквания сред симпатизантите и структурите и за предсрочни парламентарни избори - не бива да натягаш положението, когато няма условия, завърши Миков с критиките и отрече, че ще се кандидатира за председател на БСП Подкрепа Не бих казал, че ситуацията в БСП е драматична, общо взето се насочваме към разумни решения. Това заяви депутатът на БСП и бивш външен министър Кристиян Вигенин, който категорично подкрепи предложението на Нинова да се проведат избори за нов председател на БСП сред всички членове на партията.       Според него Корнелия Нинова \"по европейски\" дала оставка и един вид позволила равно състезание за лидерството в БСП. Не одобрих този факт, подчерта Вигенин и каза, че не приема агресивността на вътрешната опозиция с искането на оставката на Нинова . Той смята, че това може да повлияе много за идващите през есента местни избори.\r\nВигенин призова и да бъде смекчен острия тон вътре в БСП, защото това обезкуражава както членовете на социалистите, така и избирателите. Той защити включването в евролистата на БСП на \"външни хора\" като Велизар Енчев. \"От една страна Нинова има нужда от корекция на курса, от успокояване на вътрешните конфликти, а от друга страна обединените от нежеланието да виждат Нинова като председател, да бъдат по-внимателни, защото нашата цел е да печелим избори\", каза още бившият външен министър.\r\nНа въпрос на bTV защо БСП не спечели сега , тезата на Вигенин е, че избирателите на БСП не виждали смисъла от евроизборите и отрече социалистите да не са обърнали внимание на европейското в този вот. \"В по-голяма степен трябваше да излезем с положителни пожелания\", заяви Вигенин, но отрече червената кампания да е била \"с жлъч и злоба\".\r\nСъщевременно Вигенин видя тежки времена пред ГЕРБ, защото избирателите им намалявали, освен това всъщност имат пет евродепутати, тъй като Александър Йорданов е от СДС, а БСП също имат пет, макар и двама с гражданска квота – въпреки това обаче те били ангажирани с БСП . ", "date": "2019.05.29", "title": "В подкрепа за и с критика срещу Нинова - червени фигури тръгнаха по телевизиите"}
{"url": "https://www.actualno.com/america/administracijata-na-trymp-se-opitva-da-izgladi-imidja-na-vyglerodnija-dioksid-news_753479.html", "text": "    Уилям Хапър, съветник на американския президент Доналд Тръмп за нововъзникващите технологии и част от Съвета за национална сигурност на САЩ, сравни \"демонизацията на въглеродния диоксид\" с това как еврейското население е третирано в нацистка Германия.      \"Демонизацията на въглеродния диоксид е точно като демонизацията на бедните евреи при Хитлер\", казва Хапър в интервю за Squawk Box. Хапър е физик с диплома от Принстън, а точно увеличаването на въглеродния диоксид е считано за основен фактор за по-високите средни температури и топенето на ледниците.   Коментарът на Хапър се появи в статия на The New York Times във връзка с това как Хапър води дискусията в администрацията на Тръмп за намаляване на вредните емисии - с цел те да бъдат ограничени за електроцентрали и превозни средства и да се позволи разработването на изкопаеми горива на общински земи.\r\nАдминистрацията на Тръмп планира да ограничи прогнозите, свързани с замърсяването с въглероден диоксид във федералните проучвания до 2040 година, с цел да се избегне обсъждането на \"най-лошите сценарии\". Всъщност има план и за преоценяване на дългосрочното влияние на климатичните промени.   ", "date": "2019.05.29", "title": "Администрацията на Тръмп се опитва да изглади имиджа на въглеродния диоксид"}
{"url": "https://www.actualno.com/celebrate/sv-prepodobnomychenica-teodosija-konstantinopolska-news_753246.html", "text": "    Св. Теодосия била родом от Цариград. Тя била дъщеря на благочестиви родители и от детство била възпитана в любов към Бога. Баща й умрял, когато тя навършила седем години. Майка й я дала в манастир, където е продължило нейното възпитание в дух на подвижничество. Там тя достигнала до такава степен на духовно съвършенство и убеденост в истините на Христовото учение, че била в състояние дори живота си да положи за своята вяра.      Теодосия наследила голямо богатство, което тя употребила за украса на храмовете и за подпомагане на бедните.   Император Лъв Исаврянин със съдействието на еретика патриарх Анастасий започнал гонение против почитателите на светите икони. Заповядано било да се унищожи и древната чудотворна икона на Спасителя, поставена още от Константин Велики над вратите на царския дворец. Тогава Теодосия, която присъствала заедно с други инокини при това посегателство, в порив на ревност поискала да попречи на това кощенство. Тя отместила стълбата, по която се качвал войник да сваля иконата, и войникът паднал на земята и тежко пострадал. След  това Теодосия отишла с иконите при патриарх Анастасий и започнала да го укорява и изобличава за нечестивото иконоборство. Той съобщил на императора за нанесеното му оскърбление и преподобна Теодосия била затворена в тъмница, гдето в продължение на седем дни й нанасяли по сто удара, а на другите инокини още в същия ден били отсечени главите. На осмия ден Теодосия била влачена по града, хулена и оскърбявана, и накрай й нанесли жесток побой, от който тя умряла. Това станало на 29 май 730 година.    ", "date": "2019.05.29", "title": "Св. преподобномъченица Теодосия Константинополска"}
{"url": "https://www.actualno.com/crime/tvyrdenie-cvetan-vasilev-pribral-15-mln-evro-prez-dunarit-news_753449.html", "text": "    Източилият милиарди от КТБ банкер беглец Цветан Василев е прибрал 15 млн. евро през оръжейния завод „Дунарит“. Това стана ясно от показанията на Бисер Лазов - за източването на 4 млрд. лева от КТБ срещу Василев и още 17 души, пише \" \".      От \"Дунарит\" парите отишли в сочената за \"гара-разпределителна\" на средства от КТБ фирма, контролирана от банкера - ТЦ ИМЕ.   Кредитът от трезора, който уж бил за \"Дунарит\", бил отпуснат на 25 март 2014 г., или малко повече от два месеца преди колапса на КТБ. По думите на Лазов на същата дата били отпуснати заеми и на други дружества. На Търговски парк \"Тракия\" били трансферирани 6 млн. евро, на \"Равас инвест\" - 8 млн. евро, на \"Оптима Интертрейд\" и на \"Унисат\" - по 5 000 000 евро. и Търговски парк \"Тракия\" отишли директно в ТЦ ИМЕ, тъй като били реални компании и това нямало да събуди съмнения при евентуална проверка. Според указанията на Василев сумите за останалите дружества, или общо 18 млн. евро, обаче трябвало да минат през \"Бромак\" и още едно междинно дружество, докато отново се влеят в ТЦ ИМЕ. По думите на Лазов указанието било преводите към тези дружества да бъдат маскирани като вътрешнофирмени заеми, а не като банкови преводи. Така още същия ден всичките 39 млн. евро постъпили по сметката на дружеството ТЦ ИМЕ.\r\nЛазов даде пример и със 120 000 евро, изтеглени от сметката на дружеството \"Витро Инвест\", за чийто управител бил назначен формално личният шофьор на Василев - Здравко Босаков. Случаят бил от август 2013 г. След като били изтеглени, парите се изпарили. Те трябвало да бъдат внесени в касата на \" \", както се наричал обръчът от дружества около банкера, чрез които е бил източен трезорът. Въпросните 120 000 евро били отразени документално, като срещу сумата било записано съкратено - Ц.В ЧРД-И и Ц.В ИПС. Парите обаче така и не постъпили в касата на \"Фирмата\", твърди Лазов.  Той разясни повече и за касовата дейност на \"Фирмата\". Според него ключ от касовото помещение и от самата метална каса с парите имали само Василев и една от касиерките. Лазов бе категоричен, че в касата на \"Фирмата\" не е имало пари от някое конкретно дружество. Там се държали пари, които банкерът беглец отъждествявал като лично свои. Само Василев се разпореждал с парите в нея, посочвайки на кого конкретно и колко да се дадат. Според Лазов от тази каса се изплащали и всички лични разходи на Василев и семейството му. Освен реална каса, \"Фирмата\" имала и документална каса. В нея се отразявали на екселски таблици чисто счетоводно всички плащания. Само документална каса имало и всяко дружество от състава на \"Фирмата\".\r\nИзтеглените пари от сметките на тези дружества се отразявали като парична наличност в брой в съответното дружество, но само на хартия. Фактически изтеглените пари обаче се носели в касата на \"Фирмата\". А от там Василев се разпореждал с тях както си иска. По думите на основния свидетел към юни 2014 г. общата сума на водените по документи наличности на дружествата от \"Фирмата\" възлизала на 175 млн. лева в различни валути.    ", "date": "2019.05.29", "title": "Твърдение: Цветан Василев прибрал 15 млн. евро през \"Дунарит\""}
{"url": "https://www.actualno.com/politics/doklad-za-administracijata-raboti-poveche-otkolkoto-se-iska-ot-neja-news_753500.html", "text": "    Държавната и общинска администрация се формира малко повече от жени (65 746), отколкото от мъже (64 259), като общият им брой от 130 005 души се разпределя така: 78 721 са с висше образование, 51 174 са със средно, а 484 са с основно образование. Най-много чиновници са във възрастовата група 30 - 59 години - 110 123, а 10 950 души на и над 60-годишна възраст продължават да работят. Това сочи годишният доклад за състоянието на администрацията за 2018 година, предаде БГНЕС.      Ежегодно всяка държавна структура прави и на  служителите си, като условието за това е те да са работили поне 6 пълни  месеца в съответното ведомство. Така 9 349 души са получили \"изключително изпълнение\"; 36 073 души са получили \"изпълнението надвишава изискванията\"; 22 312 служители са били оценени с  „изпълнението отговаря на изискванията\"; а 62 души са получили  \"неприемливо изпълнение\" като оценка.    .\r\nБългарската администрация се състои от общо 141 784 души, назначени на щат. В централната администрация работят 105 927, а в териториалната – 35 857 души. Най-многобройна е администрацията в административните структури, които подпомагат изпълнителната власт – 24 204 души. Следват заетите в изпълнителните агенции – 14 193 души, и служителите в министерствата и МС – 7 033.  Повечето служители в администрацията се явяват на конкурс, за да започнат работа – 3 396 души от 13 196 души администрация. Почти същият брой служители са преназначени на друга длъжност, но в същото ведомство. В администрацията работят и 4 828 души с трайни увреждания или намалена работоспособност.\r\nПрез 2018 г. 53 администрации са направили функционален анализ и благодарение на него са подобрили организацията, работния процес и координацията си.\r\nОт администрацията на Министерски съвет най-много през годината са работили служителите в Съвета по европейските въпроси – с 31 редовни заседания, 1 извънредно и 1 изнесено заседание; на второ място е администрацията в Националния съвет за интеграция на хора с увреждания – 10 редовни и 4 неприсъствени заседания; на трето място се нареждат служителите на Националния съвет за насърчаване на заетостта с 10 редовни заседания през 2018 г. Националният съвет за тристранно сътрудничество е провело 9 заседания, също толкова заетост е имало и при Междуведомствения съвет по отбранителна индустрия и сигурност на доставките към МС.       Администрациите в Националния съвет по равнопоставеността на жените и мъжете, както и служителите в Националния икономически съвет, Съвета по превенция на престъпността, и Съвета по националния радиочестотен спектър са провели по четири заседания през годината. , сочи още докладът. Заплатите на двете длъжности имат таван, като тази секретаря може да варира от 1200 до 4000 лв., а тази на директора – от 1300 до 3000 лв. Директор на дирекция може да получава между 882 и 4320 лв. Най-ниски заплати взимат - между 450 и 1200 лв. , в които главният секретар получава между 2400 и 4000 лв., а главният директор – между 2000 и 3400 лв. Най-висок е таванът на заплатата на директора на дирекция, който е 4080 лв. В различните изпълнителни агенции заплащането на главния секретар варира от 1350 до 3500 лв.\r\nПрез 2018 г. са наложени 2 195 дисциплинарни наказания, от които 10.47% са завършили с уволнения. , сочи докладът. Над 46% от техниката е на възраст над 5 години, а едва близо 28% от компютрите са купени в последните три години. Най-често ползваната операционна система е Windows 8, а най-употребяваното приложение – Microsoft Word 2010.      През 2018 г. държавата е платила над 48.6 млн. лв. за телефонни разговори на администрацията.\r\nМВР разполага с най-много собствени сгради, в които да работи – 879; Агенцията за социално подпомагане ползва 473; Агенцията по заетостта – 264; а Агенцията по вписванията – 140. Най-малко – по две сгради ползват съответно изпълнителната агенция по горите, МОСВ, МТ, ММС, и ГД „Гражданска въздухоплавателна администрация“.  292 са администрациите, които осъществяват дейността си в една страда.\r\nПрез тази година 2 079 чиновници ще придобият право на пенсия. ", "date": "2019.05.29", "title": "Доклад за администрацията - работи повече, отколкото се иска от нея"}
{"url": "https://www.actualno.com/crime/bylgarin-zapodozrjan-za-moshten-vzriv-v-germanija-news_753491.html", "text": "    43-годишен българин е заподозрян за експлозия, станала факт в началото на седмицата в източногерманския град Халберщадт, предаде БНТ.      Българинът е в кома след взрива, а в къщата, където стана взрива, са открити химикали, с които може да се направи взривно вещество. Става  въпрос за отделни химични елементи, снабдяването с които е законно.   Полицията в  започна разследване срещу 43-годишен българин след експлозия в обитаваната от него къща. Според разследващите, той е причинил взрива в неделя срещу понеделник, съобщава БНТ.\r\nЗаради случилото се, бяха евакуирани 650 души. Хората в радиус от 300 метра са били евакуирани от домовете си заради опасност от вторични взривове.   ", "date": "2019.05.29", "title": "Българин заподозрян за мощен взрив в Германия"}
{"url": "https://www.actualno.com/chronicles/pakistan-se-objavjava-za-isljamska-dyrjava-news_753244.html", "text": "    Ислямска република Пакистан е държава в Южна Азия, част от т. нар. Широк Близък изток. Със своите 174 милиона жители Пакистан е шеста по население в света и втора след Индонезия по население сред мюсюлманските държави.      Страната граничи с Индия – на изток, Китай – на североизток и Афганистан и Иран – на запад. Тънкият и дълъг Вахански коридор отделя страната от Таджикистан. На юг страната има морска ивица, дълга 1046 km и граничи с Арабско море и Оманския залив. От стратегическа точка страната се намира между важните региони на Южна Азия, Централна Азия и Близкия изток.   Пакистан е федеративна парламентарна република, включваща четири провинции и четири федерални територии. С население от над 170 милиона души страната се нарежда на 6-то място в света и е втората най-многолюдна мюсюлманска държава в света към 2009. Пакистан се отличава с етническо, културно и географско разнообразие. Икономиката ѝ е 27-та в света по паритет на покупателната способност, но страната продължава да се причислява към развиващите се държави. Големи проблеми продължават да бъдат тероризмът, неграмотността и ширещата се бедност. Пакистан е ядрена сила, има осмите по големина въоръжени сили и е стратегически съюзник на САЩ и Китай. Членка е на ООН, Британската общности Г-20. ", "date": "2019.05.29", "title": "Пакистан се обявява за ислямска държава"}
{"url": "https://www.actualno.com/asia/orhan-pamuk-iska-da-otvori-muzej-na-anna-karenina-v-istanbul-news_753490.html", "text": "    Лауреатът на Нобелова награда за литературата Орхан Памук заяви пред РИА Новости, че подобно на \"Музея на невинността\" в Истанбул иска да създаде музей на Анна Каренина, героинята на едноименния роман на Лев Толстой.      \"Музеят на невинността\" е създаден от Памук според неговата книга със същото име. Той беше открит в Истанбул през 2012 година в района, в който се развива действието на романа. Книгата описва любовната история на богат бизнесмен от Истанбул, който се влюбва в далечната си бедна роднина Фюсун.   \"Наистина искам да отворя музей Анна Каренина. Романът ми – \"Музей на невинността\", първоначално беше написан с идеята за създаване на музей, основан на него, но Анна Каренина е написана като роман, а Толстой не е мислил за музей. Ако направите музей на Анна Каренина, трябва да сложите роклите ѝ там ... Можете да покажете руската реалност в този музей. Тя заобикаля Анна през 70-те години на XIX век\", каза писателят. ", "date": "2019.05.29", "title": "Орхан Памук иска да отвори музей на Анна Каренина в Истанбул "}
{"url": "https://www.actualno.com/society/novini-ili-novini-kartinata-na-pechata-za-29-maj-news_753445.html", "text": "            \"МОН предложи мораториум за разкриването на нови университети\" - гласи първа страница на вестника. Оказва се, че забрана за разкриването на нови висши училища в България и ограничаване на т.нар. \"летящи професори\" предлага Министерството на науката и образованието (МОН) в проект за промени в закона за висшето образование, пуснати за обществено обсъждане. Ограниченията обаче засягат повече държавните, отколкото частните вузове.\r\nИзданието не подминава и новината, че токът и парното . Това сочат предварителните разчети на Комисията за енергийно и водно регулиране (КЕВР).   2700 деца повече са кандидатствали за ясли и детски градини в София през тази година в сравнение с предходната. Това става ясно от доклад за завишаване броя на децата в групите в детските заведения в столицата, внесен за обсъждане в общинския съвет от зам.-кмета по образование Тодор Чобанов, пише \"Монитор\".     Скандалите спряха хората за вота - акцентира вестникът, посочвайки, че избирателната активност от евроизборите вече се доближи до тази от 2014 г. Друг от акцентите в днешния брой на в. \"Труд\" е анализ на Спирдон Спирдонов във връзка с приемането на последните поправки на Закона за отбраната и Въоръжените сили, гласящи, че армията няма да има полицейски функции. Медията обръща внимание на международни теми като новината, че лидерът на френската крайна десница Марин Льо Пен отива в Брюксел, за да работи по създаването на нова група в ЕП. ", "date": "2019.05.29", "title": "Новини или Novini - картината на печата за 29 май"}
{"url": "https://www.actualno.com/politics/pravitelstvoto-shte-pravi-nov-organ-za-ocenka-na-izpiraneto-na-pari-news_753484.html", "text": "    Редовното правителствено заседание днес, 29 май, ще започне в 12:00 часа. На него Министерският съвет ще реши дали да бъде създадена междуведомствена група, която да оценява риска от изпирането на пари и финансиране на тероризма. Предложението е на премиера Бойко Борисов, предаде БГНЕС.      Министърът на регионалното развитие и благоустройството Петя Аврамова ще запознае министрите с напредъка по изпълнението на програмата за енергийна ефективност на многофамилните сгради през 2018 година.   На заседанието ще бъде гласувано изменение и на сключената на 28.08.2002 г. спогодбата между България и Международната организация на франкофонията, която регламентира работата на Франкофонския институт по администрация и управление в София.\r\nВ дневния ред на заседанието на Министерския съвет е включено още обсъждането на проекта за изработване на закон за марките и географските означения.  Предстои правилникът за устройството и дейността на МВР, както и устройственият правилник на Агенция \"Железопътна администрация\" да бъдат променени. ", "date": "2019.05.29", "title": "Правителството ще прави нов орган за оценка на изпирането на пари"}
{"url": "https://www.actualno.com/america/masovi-aresti-na-zapodozreni-ubijci-v-brazilija-news_753477.html", "text": "    Бразилската полиция е осъществила гигантска операция за превенция на убийствата в почти всички щати в страната. За един ден са арестувани 968 заподозрени, според Националния съвет на началниците на гражданските полиции /НСНГП/ в Бразилия, предаде БГНЕС.      Арестувани са 56 души, заподозрени в убийство в резултат на домашно насилие или като проява на дискриминация, основана на пола.   Акцията е втора фаза от така наречената операция \"Кронос\". Във всеки щат полицията споделя и актуализира в реално време работата си в социалните медии, включително чрез снимки и видеоклипове.\r\n\"Като затваряме убийци, ние се надяваме да предотвратим бъдещи престъпления\", пише в изявлението на НСНГП.  По време на първата фаза на операция \"Кронос\" през август миналата година, полицията арестува близо 3 000 души, обвинени в убийства, основани на пола, и такива, свързани с домашно насилие, наред с други престъпления.\r\nМеждуамериканската комисия по правата на човека, част от Организацията на американските държави, изрази в началото на февруари \"дълбока загриженост\" за насилието, основано на пола в Бразилия, като отбеляза, че най-малко 126 жени са били убити в резултат на насилие, основано на пола.    ", "date": "2019.05.29", "title": "Масови арести на заподозрени убийци в Бразилия"}
{"url": "https://www.actualno.com/society/prognoza-za-vremeto-29-maj-srjada-news_753464.html", "text": "    Днес преди обяд над България ще е предимно слънчево. Следобед отново ще се развива купеста и купесто-дъждовна облачност и на места, главно в планинските райони, ще превали. Ще духа слаб западен, в Източна България – югозападен вятър. Максималните температури ще са между 26° и 31°. Това съобщи за Агенция \"Фокус\" Мартин Славчев, дежурен синоптик в Националния институт по метеорология и хидрология (НИМХ).      По Черноморието ще бъде слънчево, след обяд ще има временни увеличения на облачността, но ще е без валежи. Ще духа слаб югозападен вятър. Максималните температури ще са между 26° и 28°. Вълнението на морето ще е 1 - 2 бала. Температурата на морската вода е 16° - 20°.   В планините ще е предимно слънчево. След обяд ще се развива купеста и купесто-дъждовна облачност, на повече места в масивите от западната половина от страната. Ще превали, възможно е и да прегърми. Ще духа умерен до силен вятър от запад, по високите и открити части – от югозапад.\r\nАтмосферното налягане ще се повиши и ще е около средното за месеца.  През следващите дни въздушната маса над страната ще е неустойчива. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури. Най-висока е вероятността за локални интензивни валежи и градушки в петък. В източните райони през повечето дни ще се задържи без валежи, с повече слънце и по-високи температури. Дневните температури ще се понижат, отначало, а и по-съществено - в западните райони, впоследствие - и на изток. Вятърът ще е слаб до умерен, в петък - северозападен, в събота - ще се обърне от североизток. Преобладаващите максимални температури ще са между 21° и 26°. ", "date": "2019.05.29", "title": "Прогноза за времето - 29 май (сряда)"}
{"url": "https://www.actualno.com/politics/bylgarskata-kartina-za-ep-vsichko-uj-e-prebroeno-no-kyde-sa-preferenciite-news_753489.html", "text": "    Всеки трети избирател, отишъл да гласува на евроизборите на 26 май, е гласувал преференциално, показват данните на ЦИК след първото въвеждане на обработените секционни протоколи. Става въпрос за 36,71% от гласувалите.      Този процент обаче се разминава драстично с обявеното в екзит половете на четири големи социологически агенции. Най-голям процент на гласували преференциално дава \"Афис\" - всеки втори гласувал (51%). Изчисленията на \"Галъп\" и \"Тренд\" сочат почти същото - 49%. Най-малко преференции вижда \"Алфа Рисърч\", но пак доста повече от ЦИК - 42%.   Разликите са фрапиращи, защото според ЦИК близо 800 000 гласоподаватели са гласували преференциално, но социологическите агенции дават твърдо около 1 000 000, че и повече. В социалната мрежа Facebook вече тръгнаха оплаквания от хора, проверили протоколите в секциите, в които са гласували, че не виждат отбелязани преференции. Остава отворен въпросът какво ще покажат окончателните данни, защото ЦИК още вчера (28 май) обяви 100% отчетени протоколи, но и към този момент на официалния сайт на институцията липсват отчетени всички протоколи и все още стои положението от понеделник ранен следобед - .\r\nНа думи, според ЦИК нещата след 100% преброени протоколи изглеждат така: за ГЕРБ са гласували 31.07% от упражнилите правото си на вот. БСП получава 24.26% от гласовете, ДПС - 16.55%, ВМРО - 7.36%, „Демократична България“ - 6.06%. Реализираната избирателна активност е малко на 33%. Разпределението на мандатите и новите български евродепутати трябва да станат ясни до 31 май.  Според първоначалното преброяване на гласовете ГЕРБ печели в 21 области: Блaгoeвгpaд, Бypгac, Bapнa, Beлиĸo Tъpнoвo, Bpaцa, Гaбpoвo, Kюcтeндил, Лoвeч, Moнтaнa, Πaзapджиĸ, Πepниĸ, Pyce, Cилиcтpa, Cливeн, Cмoлян, Coфия 23-и избиpaтeлeн paйoн, Coфия 24-и избиpaтeлeн paйoн, Coфия 25-и избиpaтeлeн paйoн, Coфия oблacт, Cтapa Зaгopa, Πлoвдив гpaд, Πлoвдив oблacт и Xacĸoвo. БCΠ зa Бългapия пeчeли избopитe в oблacтитe Bидин, Дoбpич, Πлeвeн и Ямбoл, a ДПС в Kъpджaли, Paзгpaд, Tъpгoвищe и Шyмeн. , което беше ясно още сутринта на 27 май. ", "date": "2019.05.29", "title": "Българската картина за ЕП - всичко уж е преброено, но къде са преференциите?"}
{"url": "https://www.actualno.com/curious/naj-populjarnite-profesii-v-rusija-ne-tochno-vdyhnovjavashti-news_753482.html", "text": "    Най-популярните професии в Русия са касиер-продавач и готвач, според резултатите от проучване на Министерството на труда и социалната защита в Москва, съобщи БГНЕС.      В проучването са участвали 26 900 души. Оценката на професиите е направена въз основа на честотата на отговорите за тях от анкетираните.   Професията на продавач-касиер е спомената в 980 случая, а тази на готвач - в 862 случая. На трето място е професията на учител по професионално обучение, професионално образование и допълнително професионално образование (557 споменавания). Следват адвокат (488) и социален работник (483).\r\nВ топ десет на най-желаните професии в Русия попадат специалист по снабдяване (384), учител за деца и възрастни (343), медицинска сестра (312), чиновник (297) и счетоводител (241).   ", "date": "2019.05.29", "title": "Най-популярните професии в Русия - не точно вдъхновяващи"}
