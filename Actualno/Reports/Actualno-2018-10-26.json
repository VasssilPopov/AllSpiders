{"url": "https://www.actualno.com/society/novinite-naj-vajnoto-za-denja-26-oktomvri-news_702400.html", "text": "         Редакционният екип на ви представя най-важните новиниза изминалия ден, 26 септември.   2,47 лева за литър A95 и 2,49 лева за литър дизел средно в Монтана, а разликите не само в различни области, но и при различни вериги, дори в един и същ град, са вече чувствителни – това е картината на пазара на горива в България. Бизнесменът Николай Банев и съпругата му Евгения са били арестувани във Франция днес, 26 октомври. Арестът е осъществен на територията на Париж и е извършен въз основа на европейска заповед за арест на двамата, издирвани от българските власти. Акцията е на парижката полиция, предаде БНР.     Софийска градска прокуратура (СГП) е обвинила в пране на пари председателя на Съвета на директорите на \"Алфа Финанс Холдинг\" АД Иво Прокопиев и членовете на Съвета Константин Ненов и Иван Ненков, съобщиха от държавното обвинение. Тримата са с наложени мерки за неотклонение \"Подписка\". Леко, тихомълком и без много шум – така вчера, 25 октомври, на първо четене преминаха две много опасни промени в Наказателно-процесуалния кодекс (НПК), които дават широки правомощия на прокуратурата.    \"Сиенсис\" АД печели поръчката спешно да надгради софтуера на Търговския регистър с допълнителен дисков ресурс от 120 терабайта. Дружеството е подало оферта с най-ниска цена пред Агенцията по вписванията (АВ) за надграждане на съществуващите дискови масиви за съхранение на данни Dell EMC Unity 400. Поръчката беше пусната на 12 октомври, а изборът е по максимално съкратената процедура – чрез договаряне без предварително обявление. Депутатите приеха на първо четене с пълен консенсус законопроектите за личната помощ, касаещи хората с увреждания. Законопроектите за личната помощ са с вносители БСП и „Воля“. Предлага се хората с увреждания да избират асистентите си, да договарят условията и да прекратяват договорите. На първо четене депутатите приеха с 174 гласа \"за\" в пленарна зала новият Закон за хората с увреждания. Депутатите се обединиха в изказванията си, че проектът на закона не решава всички проблеми на хората с увреждания, но e стъпка в правилната посока. \"Годишно държавата губи приход от 330 млн. лв. заради липсата на регулация на софтуера на касовите апарати. Не обсъждаме отсрочка за подмяна на касовите апарати.\" Това каза говорителят на НАП Росен Бъчваров във връзка с искането от страна на бизнеса срокът за смяна на касови апарати да се удължи поне до началото на 2020 година. Николай Нанков е човек с натрупан опит и компетенции, които трябва да се използват. Ресорът му е благоустройство, геозащита, ВиК. МРРБ има добър и компетентен екип. Личната вина е нещо различно от поемането на политическа отговорност. На мястото трябва да се намери подходящият човек. Смятам, че той е подходящият човек, на мястото на което се намира.\" Това каза министърът на регионалното развитие и благоустройството Петя Аврамова в интервю за bTV. През 2017 г. в страните от Европейския съюз са били одобрени 3,1 милиона молби за престой на граждани на трети държави, съобщи Евростат. Това е увеличение с 4% в сравнение с 2016 г. Турският президент разглежда убийството на Хашоги като възможност да подкопае Саудитска Арабия, регионален и религиозен съперник на Анкара. Турция реши да продължи по пътя на правосъдието и отказа да даде на Саудитска Арабия възможността да избегне отговорността за убийството на Хашоги, журналист на The Washington Post.", "date": "2018.10.26", "title": "Новините: Най-важното за деня, 26 октомври"}
{"url": "https://www.actualno.com/africa/egipet-e-doprinesyl-za-primirie-mejdu-izrael-i-gaza-news_702456.html", "text": "  С египетското посредничество може би е постигнато споразумение, което ще сложи край на граничните бунтове в Газа и изстрелването на запалителни устройства срещу Израел, съобщи в петък сутринта вестникът на арабски език в Лондон „Ал Хаят“.     Според „Ал Хаят“ Израел се съгласил да облекчи някои от ограниченията по границите си, особено тези, които включват инфраструктурни проекти под егидата на ООН.   Като част от крехкото споразумение Израел сега би позволил материали за тези проекти да влизат в Газа чрез през пункта Керем Шалом. Също така би разширил и риболовната зона край брега на ивицата Газа, предаде БГНЕС.\r\nИнформацията се появи, след като Египет и ООН упражниха натиск върху Израел да възстанови спокойствието между израелската армия и „Хамас“ и да предотврати мащабна военна операция. Това се е случило след среща в четвъртък. Египет също така тази седмица проведе срещи с „Хамас“ и Израел.  Министърът на отбраната Авигдор Либерман заяви в четвъртък пред Армейското радио, че Египет и Организацията на обединените нации са поискали от Израел да облекчи блокадата си за Ивицата Газа в усилията си да възстанови спокойствието и да предотврати мащабна военна конфронтация   Израелският министър на отбраната Авигдор Либерман ясно беше изразил необходимостта от поставяне на червени линии, включително необходимостта от обвързване на нормалното функциониране на два гранични пункта на Газа с Израел, Ерец и Керем Шалом, с прекратяване на насилието.\r\nМиналата седмица Либерман спря преноса на гориво и газ към Газа и затвори преминаването на пешеходци през Ерец и търговското преминаване на Керем Шалом, след като ракета разруши дом в Беершеба на 17 октомври, а друга падна в Средиземно море край Бат Ям.    ", "date": "2018.10.26", "title": "Египет е допринесъл за примирие между Израел и Газа"}
{"url": "https://www.actualno.com/europe/merkel-bez-germanski-oryjija-za-rijad-do-izjasnjavane-na-sluchaja-kashogi-news_702460.html", "text": "  Германският канцлер Ангела Меркел заяви, че Берлин няма да изнася оръжие за Саудитска Арабия, докато не бъде изяснено всичко около убийството на журналиста дисидент Джамал Кашоги. Тази позиция беше наречена от френския президент Еманюел Макрон „чиста демагогия“.     \"Случаят с журналиста Кашоги е, разбира се, нещо невероятно, казах на саудитския крал вчера в нашия телефонен разговор\", каза Меркел на пресконференция с чешкия премиер Андрей Бабиш, цитирана от БГНЕС. \r\n\"Трябва да изясним произхода на това ужасно престъпление и дотогава няма да доставяме оръжия на Саудитска Арабия\", добави тя, като повтори коментарите, направени по-рано тази седмица.\r\nПозицията доведе до сблъсък с Макрон, който каза пред репортери в словашката столица Братислава в петък, че спирането на продажбите на оръжие за Саудитска Арабия ще бъде \"чиста демагогия\".     Продажбата на оръжия \"няма нищо общо с Кашоги. Не трябва да се смесва всичко\", каза той.\r\nВ петък Меркел също настоя, че \"Саудитска Арабия трябва да направи всичко, за да реши неотложната хуманитарна ситуация в Йемен, там в момента има милиони гладни хора, свидетели сме на една от най-големите хуманитарни катастрофи\".\r\nГермания миналия месец одобри износ на оръжие за Саудитска Арабия за 416 млн. евро за 2018 г. В миналото военният износ на Берлин за Саудитска Арабия предимно се състоеше от патрулни катери.    Германия и Саудитска Арабия върнаха на постовете им своите посланици през септември след 10-месечни мразовити отношения след критики от страна на Берлин за това, което Германия определи като намеса на Саудитска Арабия в ливанските вътрешни работи.   Случаят Кашоги откри сериозен разрив между Рияд и западна Европа, като Великобритания, Франция и Германия съвместно призоваха Рияд да изясни как е умрял Кашоги в консулството ѝ в Истанбул и обяснението да бъде \"подкрепена от факти, които да се считат за надеждни\".\r\n \r\nСлед две седмици мълчание саудитските власти признаха в събота, че Кашоги, пишещ за „Вашингтон пост“ журналист и виден критик на могъщия принц Мохамед бин Салман, е бил убит, след като е влязъл в консулството в Истанбул на 2 октомври.\r\nНо Рияд е изправен пред нарастващ хор на недоверие към закъснялото си обяснение, че Кашоги е умрял при \"скандал\", тъй като световните сили изискват отговори и местоположението на тялото му.   ", "date": "2018.10.26", "title": "Меркел: Без германски оръжия за Рияд до изясняване на случая Кашоги"}
{"url": "https://www.actualno.com/america/za-koletite-bombi-v-sasht-veche-ima-zadyrjan-news_702462.html", "text": "  Федералните власти са арестували заподозрян във връзка с досега известните 12 подозрителни пакета с изпратени по пощата бомби до висши представители на Демократическата партия и либерални критици на президента Доналд Тръмп.     „Можем да потвърдим, че имаме един задържан“, заяви говорителка на американското министерство на правосъдието в Туитър, уточнявайки, че по-късно ще има пресконференция по случая.   Според някои американски медии, сред които \"Ню Йорк Таймс\", заподозряният е в ареста във Флорида за разпит.     ", "date": "2018.10.26", "title": "За колетите-бомби в САЩ вече има задържан"}
{"url": "https://www.actualno.com/society/marinov-pametta-na-zaginalite-policai-ni-dava-sili-da-prodyljim-napred-news_702463.html", "text": "  Вътрешният министър Младен Маринов откри паметник на загиналите в изпълнение на служебния си дълг служители в Кърджали. Той благодари на служителите и гражданите, инициирали изграждането на паметника, съобщиха от МВР.     \"Знам, че един паметник, една кампания няма да ви върне онова, което сте загубили, но съм уверен , че това ще ви даде мотив и сили да продължите напред, да сте успешни в живота и голяма част от вас да сте мотивирани да продължите пътя на своите родители в системата на МВР, служейки на България\". С тези думи Маринов се обърна към децата и близките на загиналите служители. Той припомни, че полицейската и пожарникарска работа е наистина тежка и не винаги разбрана от обществото.   На откриването на паметника присъстваха директорът на ГДПБЗН гл.комисар Николай Николов, директорът на ОДМВР-Кърджали старши комисар Венцислав Момчилов и директорът на РДПБЗН комисар Сергей Заимов, областният управител Никола Чанев, кметовете на Кърджали и Крумовград инж. Хасан Азис и Сабихан Мехмед, служители на областната дирекция и пожарникари, близки на загиналите колеги.\r\nИдеята за паметния знак на загиналите по повод изпълнение на служебния си дълг служители е съвместна – на директора на ОДМВР старши комисар Венцислав Момчилов и на директора на РДПБЗН комисар Сергей Заимов. Проектът за паметника, който откриваме днес, е дело на архитект Станислав Луков, а средствата за осъществяването са събрани от дарения на полицейски служители, пожарникари и ръководствата на общините Кърджали и Крумовград в лицето на кметовете инж. Хасан Азис и г-жа Себихан Мехмед.  ", "date": "2018.10.26", "title": "Маринов: Паметта на загиналите полицаи ни дава сили да продължим напред"}
{"url": "https://www.actualno.com/politics/kurumbashev-nikakva-sdelka-za-brexit-bez-da-sa-uredeni-pravata-na-bylgarite-news_702464.html", "text": "  \"Няма да гласуваме за „празен чек” и докато Великобритания държи на търговско споразумение с ЕС, то трябва да бъдат защитени и правата на нашите граждани. Това каза вродепутатът от ПЕС/БСП Петър Курумбашев в предаването „Лице в лице” по бТВ.     Той посочи, че е бил на форум на Острова, посветен на алтернативите на Брекзит. По думите му британското общество осъзнава, че щедрите обещания за просперитет при излизане от ЕС няма как да станат реалност и нараства подкрепата за втори референдум.\r\nКурумбашев отбеляза, че и лейбъристите не са показали ясна позиция по темата, а лидерът им Джеръми Корбин „беше сякаш повече за Брекзит”.\r\n„Това е глупаво решение и за двете страни – Великобритания губи достъп до голям пазар, а Европейският съюз губи много силна икономика”, заяви социалистът.     Той подчерта, че ако се стигне до Брекзит, трябва да се уредят здравните права, достъпът до трудовия пазар и до образователната система на нашите сънародници. Курумбашев даде пример с таксите в университетите, които може рязко да се повишат за тези студенти, които не са британски граждани, предаде още \"Фокус\".    ", "date": "2018.10.26", "title": "Курумбашев: Никаква сделка за Brexit без да са уредени правата на българите"}
{"url": "https://www.actualno.com/society/sedmicata-v-absurdi-22-26-oktomvri-news_701456.html", "text": "              Всеки ден има авария по водопровода за Лом – само вчера имаше три, едвам приключваме с някой ремонт и ни викат за следващ. Той е направен през 1971 година – от тогава досега са възникнали толкова много каверни, че е невъзможно да се кърпи. По щастлива случайност има нов водопровод, затова възстановихме подаването на вода за 6 дни. Но ако стане авария в другата, старата част, 60 дни няма да можем да възстановим водоподаването. Това заяви ръководителят на ВиК Лом инж. Любен Филипов. : Ситуацията е обратна на \"капка по капка - вир става\". Метафорично обаче май хич не е обратна ...      Удрят ни в количеството сипано гориво, това е. Така зам.-директорът на ДАМТН Иво Атанасов коментира \"новия проблем\" на пазара на горива в България – измамите с количеството, а не с качеството на бензина и дизела у нас. : Който дава всяка буза, го удрят  Не мисля, че оставката на г-н Симеонов е толкова съществена. Така коментира вицепремиерът Валери Симеонов горещата тема с изцепката му относно майките на децата с увреждания и думите му, че става въпрос за една група \"кресливи жени\". Не може улицата да диктува поведението на хората, в парламента и Министерския съвет се влиза с избори, другото е хунта, заявиха от АОРБ, като видяха в Симеонов \"четвърти-пети министър\", който може да си тръгне, а \"работи добре\". : Със същия успех можех да номинирам , както и на \" \" - христоматийни примери за наглост до безумие!    Само 19 от общо 36 мерки за противодействие на радикализацията и тероризма са били изпълнени през 2017 година. Това показва доклада по Стратегията за противодействие на радикализацията и тероризма, който беше приет на заседанието на Министерския съвет от 17 октомври, 2019 година. : Друго си е да говорим, да говорим ...   Напълно очаквано за българската действителност, след бурната реакция срещу някой властимащ – в случая вицепремиера Валери Симеонов заради думите му към майките на деца с увреждания, че са кресливи жени и \"съмнението му\", че децата им са \"уж болни\", вече има обявен контрапротест на протеста на \"Системата ни убива\", който иска оставката на Симеонов. : Майтап, бе, Уили, !  Нещата в Русия съвсем не са розови и на прага на предстоящата зима обикновените хора се опитват да споделят притесненията си с управляващите. Последните обаче не се трогват от ниските пенсии на възрастните и раздават съвети - както го е правила съпругата на френския крал Луи XIV Мария-Тереза и чиито думи бедняците да ядат пасти, вместо хляб, се приписват на Мария-Антоанета, съпруга на Луи XVI. : Ама капитализмът е лош, лош!   \"Към момента излишъкът е 2.5 млрд. лв., но ще бъде стопен до края на годината до 0.5% от БВП. За трета поредна година този излишък ще се формира заради планирани, но неосъществени капиталови разходи\", заяви председателят на парламентарната бюджетна комисия Менда Стоянова. : Пожари се гасят и с пари. Но и не се допускат с пари. Защо тогава у нас има пожари? Сигурно защото някой краде пари.  Поднасям своите извинения, по никакъв начин не съм целял да обидя кого и да било. Това заяви вицепремиерът Валери Симеонов извънредно кратко обръщение от Министерския съвет, като уточни, че го прави \"по искане на Коалиционния съвет\". : , час по-рано: \"Ако бях се извинил, дали щяха да повярват, че е откровено?\"  Министерският съвет одобри отчет за напредъка в изпълнението на Плана за действие с мерки, които трябва да окуражат предприемачите – родни и чужди, да инвестират в българската икономика. Оказва се, че една от мерките касае пускането на ток. Съгласно отчета била одобрена законова поправка, според която операторът на дадена мрежа т.е. съответното ЕРП уведомява с \"писмен мотивиран отказ\" защо не може да пусне ток на някого, ако не може. : Следваща стъпка - държавата да задължи себе си да се гръмне!  Бившият премиер и лидер на ВМРО-ДПМНЕ Никола Груевски потвърди, че е получил решението на съда по делото \"Танк\", но не и документ, указващ кога трябва да започне излежаване на наказанието. Припомняме, че то е 2 години затвор - заради това, че е повлиял по втория начин да бъде купен луксозен \"Мерцедес\" от държавата. : Българска му работа, отвсякъде!  Става въпрос за кражба на крави от софийския кв. \"Враждебна\". : Какво ли се чудим, че 30 години не могат една държава да оправят ...  Вицепремиерът Валери Симеонов ще ръководи Националния съвет за хората с увреждания. Това се предвижда в проектозакона за хората с увреждания. След заседанието на Комисията министърът на труда и социалната политика беше попитан от журналисти дали е адекватно Валери Симеонов да оглави Националния съвет за интеграция на хората с увреждания. Петков отговори, че това е нормално. : И д-р Менгеле управител на НЗОК!   \"Благодаря ви, едно голямо благодаря на всички ви“, завърши своята реч държавният глава на САЩ, след което се обърна и тръгна към изхода, без дори да погледне стоящата отдясно маса с текста на указа. : Нищо чудно - главата си отдавна я е забравил ...  Цял месец (29 септември до 25 октомври) не стига на МВР да се сдобие със записите от охранителните камери на сградата на самото Министерство на вътрешните работи, на ул. \"6 септември\" и \"Ген Паренсов\", за да бъдат разпознати футболни хулигани от агитката на \"Левски\", пребили чернокож чужденец. : Трудно е да се бориш с мързела, ей!  Договори  за реконструкция на граничните контролно-пропускателни пунктове Кулата  (Петрич) и Калотина (Драгоман) подписа Агенция \"Митници“. Общата им  стойност е над 9 млн. лв. без ДДС при прогнозна 3 000 000 лв. без ДДС. : Честито!  Чешкият президент Милош Земан избра доста неудачен начин да се пошегува с журналистите, използвайки трагичния инцидент със саудитския журналист Джамал Хашоги, който бе убит в генералното консулство на Саудитска Арабия в Истанбул на 2 ноември тази година. \"Много обичам журналистите и по всяка вероятност ще ги поканя на вечеря в консулството на Саудитска Арабия\", заяви Земан. : А ние Ви каним в Освиенцим, г-н Земан!  Вицепремиерът Валери Симеонов, който отговаря за демографската политика в третото правителство на Бойко Борисов, вече няма да е председател на Националния съвет за сътрудничество по етническите и интеграционните въпроси към Министерския съвет. Вместо него постът заема друг вицепремиер - Томислав Дончев. : Все е нещо - не е баш от точния пост, но ...  В продължение на десет години - от 2005 до 2015 г., концесионерът на ски зоната над Банско - \"Юлен\" АД, не е плащал дължими такси по Закона за защитените територии. Това се разбира от решение на Окръжния съд в Благоевград, в който фирмата е осъдена да плати само част от дължимите такси, тъй като останалите са били погасени по давност. : Не е луд този, който яде баницата!  Над 310 милиона лева ще струва ремонта на старите съветски щурмови бомбардировача Су-25 от българските ВВС. Въпреки че сумата не е одобрена от парламента, военното министерство вече е приело офертата на единствения допуснат меркалия да ремонтира 14-те самолета. Става въпрос за беларуския \"Авиоремонтен завод 558\". Щурмовите самолети Су-25 е възможно да бъдат ремонтирани, но не за 310 млн. лв с ДДС, каквото е внушението в публикациите, а за 41 млн. лв. без ДДС, казаха от МО. Напук на това \"Дневник\" публикува ценовото предложение на ремонтиращия беларуски Авиационен ремонтен завод \"558\" - 132 484 980 евро (без ДДС) или 311 млн. лева с ДДС, което е подписано от Каракачанов на 23 октомври - като решение за покана за преговори за сключване на договор. : Фър-фър, говорит Москва!   След пълното изграждане на оградата по границата с Турция има значително намаляване на миграционния натиск. Това заяви вътрешният министър Младен Маринов по време на днешния парламентарен контрол. От думите му обаче стана ясно, че всъщност през тази година около стотина души повече са успели да пробият охраната ни точно при границата – 160 души са хванати на вход, докато през миналата година са били над 200. : Недокомплект в джоба, така стават тези работи!  На първо четене преминаха две много опасни промени в Наказателно-процесуалния кодекс (НПК), които дават широки правомощия на прокуратурата. : Почвайте да зубрите за Белене ... ", "date": "2018.10.26", "title": "Седмицата в абсурди (22 - 26 октомври)"}
{"url": "https://www.actualno.com/burgas/kmetyt-na-burgas-pozdravi-stroitelite-news_702469.html", "text": "  Кметът на Бургас Димитър Николов отправя поздрав към представителите на строителния бранш по повод професионалния им празник.     \"Уважаеми представители на строителния бранш,   Приемете моите най-искрени поздравления по повод професионалния празник на строителя 26 октомври - Димитровден.\r\nОще от древни времена хората, практикуващи тази професия, са наричани майстори. По този начин обществото е изразявало своето уважение към техния труд, знания и умения.  Голямата сила на тази професия се корени в това, че съграденото от строителя остава да живее и след него. То служи като основа за формирането на модерни идеи и реализирането на нови проекти.   Днес ролята на строителния бранш е все така важна. Изграждането на добра инфраструктура е определящ фактор както за развитието на икономиката, така и за удобството на гражданите. Използвам празника, за да Ви благодаря за доброто ни партньорство и съм оптимист, че съвместната ни работа ще се увенчае с нови успехи.\r\nНека свети Димитър Ви закриля и дарява със здраве и благополучие\", заяви Николов.    ", "date": "2018.10.26", "title": "Кметът на Бургас поздрави строителите"}
{"url": "https://www.actualno.com/society/vtori-sluchaj-na-afrikanska-chuma-kraj-silistra-news_702466.html", "text": "  Българската агенция по безопасност на храните (БАБХ) констатира втори случай на африканска чума при дива свиня край Кайнарджа, област Силистра. Това съобщиха от пресцентъра на БАБХ. Дивото прасе с необичайно поведение бе открито и отстреляно на 24 октомври 2018 г. в близост до граничното съоръжение с Румъния. Изпитването на взетите проби потвърди наличие на вируса на африканска чума по свинете (АЧС).     С цел контрол и ликвидиране на заболяването, БАБХ започна прилагането на всички мерки още при констатирания първи случай в същия район, в съответствие с действащото законодателство.   БАБХ ще извършва постоянни клинични прегледи за АЧС при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта АЧС в България. Мерките при домашни свине са насочени към стриктни мерки за биосигурност с цел прекъсването на възможността за прехвърляне на заразата между дивата и питомната популация свине в страната. Те са базирани на Стратегията на Европейския съюз (ЕС) за африканска чума по свинете (SANTE 7113/2015) и са насочени най-вече към дивата популация.\r\nБАБХ апелира гражданите да сигнализират за мъртви животни или животни с нетипично поведение в съответните ветеринарномедицински служби и областните структури на БАБХ по места.  Всичко за заболяването африканска чума по свинете, развитието на заболяването, мерките за предотвратяване разпространението и ликвидиране на болестта може да намерите на сайта на БАБХ .   ", "date": "2018.10.26", "title": "Втори случай на африканска чума край Силистра"}
{"url": "https://www.actualno.com/america/trymp-obvini-v-tuityr-twitter-che-reje-posledovatelite-mu-v-socialnata-mreja-news_702467.html", "text": "  Американският президент Доналд Тръмп обвини Туитър, че премахва някои от последователите му и създава трудности за присъединяване, като по този начин критикува социалната мрежа за нейните усилия да ограничи фалшивите или злоумишлени акаунти.     Тръмп, който има около 55 милиона последователи в Туитър, съживи спора си за \"пристрастие\" от страна на интернет фирми в написано сутринта съобщение, което предполага, че растежът в неговата мрежа се забавя.\r\n\"Туитър премахна много хора от моята сметка и, което е по-важно, те очевидно са направили нещо, което прави много по-трудно да се присъединяват - те са задушили растежа до такава степен, която е очевидна за всички\", пише той.   \"Преди няколко седмици това беше ракета, а сега е малък наблюдателен дирижабъл! Пълно пристрастие!“.  Забележките на Тръмп бяха насочени към усилията на Туитър да премахне фалшивите и \"спам\" акаунти за подобряване на безопасността на платформата.\r\nЗапитан за коментарите на президента, говорител на Туитър заяви: \"Нашият фокус е върху здравето на услугата и това включва работа за премахване на фалшиви акаунти, за да се предотврати злонамерено поведение.   Много известни акаунти са забелязали спад на броя на последователите, но резултатът е по-голяма увереност, че последователите, които имат, са истински, ангажирани хора\".    Според сайта за наблюдение на социалните медии TwitterCounter, Тръмп не е загубил последователи през последния месец, но скоростта на растеж на последователите изглежда е намаляла, предаде БГНЕС.\r\nТой имаше 54,7 милиона последователи на 26 септември и около 55,3 млн. в петък, с малко или никаква промяна през изминалата седмица.", "date": "2018.10.26", "title": "Тръмп обвини в Туитър Twitter, че реже последователите му в социалната мрежа"}
{"url": "https://www.actualno.com/society/protest-vyv-veliko-tyrnovo-zaradi-cenite-na-gorivata-news_702473.html", "text": "  Велико Търново се вдига на бунт срещу високите цени на горивата. Дизелът и бензинът в града са с около 20 и 30 ст. за литър по-скъпи в сравнение с другите градове. Протестът е граждански и се организира през социалните мрежи. Началото му беше обявено за 17 ч.     „Не е нормално цените във Велико Търново да са най-високи от цяла България и във всички други бензиностанции да са еднакви. Когато обявихме протеста, цените бяха 2,54 лв. за литър. В момента на обявяването на протеста имаше ефект – цените паднаха с 5 ст. Сега пак са същите. Няма логика различни пазарни играчи да обявяват еднакви цени”, заяви пред bTV организаторът на протеста Пламен Копанов.   „В българското общество в момента има натрупано огромно недоверие. Не можем да докажем, че има картел, но виждаме, че цените растат главоломно във всички аспекти, включително и в горивата”, коментира Мартин Карагеоргиев - друг участник в протеста.\r\nЗа кратко беше блокиран пътят София-Варна с демонстративно пресичане. Протести за цените на горивата се очакват и в други градове утре.  ", "date": "2018.10.26", "title": "Протест във Велико Търново заради цените на горивата"}
{"url": "https://www.actualno.com/europe/ubitite-jeni-na-grycko-turskata-granica-bili-majka-i-dve-dyshteri-news_702477.html", "text": "  Трите жени с прерязани гърла, които бяха открити по-рано този месец на гръцко-турската граница, са били майка и двете ѝ дъщери, които са били заклани, след като са били вързани, съобщи гръцки полицейски източник.     Телата бяха открити на 10 октомври близо до река Еврос между Гърция и Турция. Това е район, който е голям кръстопът за бежанци и мигранти, опитващи се да влязат в ЕС.   Властите все още разследват какво се е случило с трите жени от азиатски произход, въпреки че гръцките медии съобщиха, че те може би са били убити като „наказание“ от трафиканти на хора, предава БГНЕС. \r\n„Жените са били принудени да коленичат, преди да им бъдат прерязани гърлата, което напомня картини на действията на джихадисти, но засега нищо не е изключено“, каза полицейският източник.  „Това е безпрецедентен случай в историята на страната, пълна мистерия.“   Последните резултати от изследването потвърждават, че жертвите са майка на около 35 години и две нейни дъщери,на 17 и 15 години. Вярва се, че са азиатки, но не е потвърдена нито тяхната националност, нито идентичността им.\r\nУстановено е било, че майката у успяла да се развърже и се е опитала да спаси децата си.    Остава неясно, дали жертвите са били мигранти или бежанци. Няма съобщение от никого за изчезването на роднини, но това често се случва, когато семействата се разделят при опитите си да пресекат района край река Еврос на път към ЕС.", "date": "2018.10.26", "title": "Убитите жени на гръцко-турската граница били майка и две дъщери"}
{"url": "https://www.actualno.com/society/vremenno-njama-da-bydat-dostypni-chast-ot-elektronnite-uslugi-predostavjani-ot-mvr-news_702478.html", "text": "  Временно няма да бъдат достъпни част от електронните услуги, предоставяни от портала на МВР. От Дирекция „Комуникационни и информационни системи” информират, че част от услугите, предоставяни от портала за електронни административни услуги на МВР, както и за регистрация на договори за продажба на пътни превозни средства от нотариусите, свързани с Националния регистър на превозните средства и техните собственици, временно няма да бъдат достъпни, съобщиха от пресцентъра на министерството.     Причина е изпълнението на дейности по миграция на системния софтуер и хардуер, на които функционира Регистъра на ППС и собствениците им. Миграцията ще бъде осъществена в периода от 17.00 часа на 26 октомври, петък, до 8.00 часа на 29 октомври, понеделник.\r\nВъзможно е да възникнат затруднения и в услугите, предоставяни от МВР към застрахователните дружества при сключване на застраховки за МПС.", "date": "2018.10.26", "title": "Временно няма да бъдат достъпни част от електронните услуги, предоставяни от МВР"}
{"url": "https://www.actualno.com/sofia/pravjat-kytove-za-otdih-mejdu-grad-elin-pelin-i-selo-musachevo-news_702449.html", "text": "  Във връзка с насърчаване използването на велотранспорта, задоволяването нарастващите потребности на населението от двигателна активност и здравословен начин на живот, Община Елин Пелин ще обособи кътове за отдих по протежението на велоалеята между град Елин Пелин и село Мусачево, съобщиха от пресцентъра на администрацията на градоначалника Ивайло Симеонов.     За обособяването на кътовете ще бъдат извършени следните дейности:\r\n- Определените терени ще бъдат почистени;\r\n- Върху почистените площадки ще се направи изкоп с дълбочина около 20 см;     - Изкопите ще бъдат заравнени и в тях ще бъдат поставени стоманобетонни траверси, тъй като същите са висококачествен бетон, осигуряват по-голяма здравина, имат ниска себестойност и намаляват времето за обособяване на площадките;\r\n- След поставяне на траверсите, ще се използва филц за заравняване;\r\nВърху обособените площадки ще се монтират пейки и кошчета за отпадъци, допълват от Общината.    ", "date": "2018.10.26", "title": "Правят кътове за отдих между град Елин Пелин и село Мусачево"}
{"url": "https://www.actualno.com/moresport/kubrat-pulev-njakoj-den-bih-umrjal-za-bylgarskija-narod-news_702457.html", "text": "  \"Залата ще се пръска по шевовете и трябва трябва да бъда много концентриран. Да играя пред родна публика ме мотивира много. Това е най-голямата сила, която човек може да има. По-велико от това за мен лично няма. Знаете, че аз обичам българския народ и правя необходимото... Някой ден може и да умра за българския народ!     Това емоционално изказване направи Кубрат Пулев по повод предстоящия му мач срещу Хюи Фюри в \"Арена Армеец\" пред Нова телевизия.\r\n\"Стратегията е наистина много важна. Работихме и върху дисциплината на боксиране, за да не може човек да се разсейва.   Екипът ми е ушит от една фирма, която прави традиционни български шевици и бродерии. Така че халатът ми ще е уникален, а и ще има голяма стойност\", добави още българинът.  От своя страна Фюри заяви, че напрежението преди битката е върху българина, а той самият не се е чувствал никога по-добре преди битка.\r\n\"В крайна сметка битката си е битка. Винаги съм казвал, че съм готов да се изправя срещу всеки, във всяка точка на света. За мен няма разлика”, сподели Фюри пред британския \"The Mirror\".   Колкото повече се приближаваме до мача, толкова повече с нетърпение да изляза на музиката от „Смело сърце” и да чуя рева на тълпата. Пулев е труден противник, но аз не съм се чувствал по-добре преди мач в цялата си досегашна кариера. Говоря и физически, и психически. Готов съм да изляза и да победя”, категоричен бе 24-годишният боксьор.    Както е известно, победителят от сблъсъка в София получава правото да се бие за световната титла на IBF срещу сегашния ѝ притежател Антъни Джошуа. Двубоят за претендентското място на IBF е в събота вечер.\r\nОще за предстоящия сблъсък, прочетете в ", "date": "2018.10.26", "title": "Кубрат Пулев: Някой ден бих умрял за българския народ! "}
{"url": "https://www.actualno.com/europe/fifa-prizna-mondiala-v-rusija-za-naj-dobrija-v-istorijata-news_702461.html", "text": "  Съветът на Международната футболна федерация (ФИФА) призна Световното първенство в Русия (14 юни - 15 юли) това лято за най-доброто в историята. Това съобщи членът на Съвета Алексей Сорокин пред ТАСС след заседанието на ръководителите на организацията, което се проведе в Руанда.     Директорът на ФИФА по провеждане на състезания и събития Колин Смит е представил подробен отчет и Мондиал 2018 единодушно е бил определен за най-добрия в историята във всички отношения. В Русия по много показатели бяха счупени рекорди от предни шампионати. За успешни са били признати и инициативи като безплатния транспорт, идентифициране на запалянковци и други нововъведения.\r\nШампион на планетата стана отборът на Франция, който в заключителната среща победи Хърватия с 4:2. Русия за първи път в историята стигна до 1/4 финалите, където отстъпи на Хърватия след дузпи.", "date": "2018.10.26", "title": "ФИФА призна Мондиала в Русия за най-добрия в историята"}
{"url": "https://www.actualno.com/society/seriozen-nedostig-na-protivogripni-vaksini-v-cjalata-strana-news_702452.html", "text": "        Най-сериозна е ситуацията в Пловдивска област, където и двете ваксини са изчерпани още преди две седмици. Изчерпано е количеството им и във Враца, потвърдиха за bTV от Фармацевтичния съюз в града.   Пациентите трудно откриват ваксините и в аптеките в Кюстендил и Видин. В Бургас и Варна все още има налични количества, но не достатъчно.\r\nФармацевти под тепетата казаха ,че ваксините,които тази година са двойно по-скъпи, защото са четиривалентни, се изчерпали още преди две седмици. В някои аптеки дори правят списъци с чакащи пациенти, ако доставка все пак има.  Крайният срок ,до който пациентите могат да си поставят ваксини,които да бъдат ефективни, е краят на ноември.   ", "date": "2018.10.26", "title": "Сериозен недостиг на противогрипни ваксини в цялата страна"}
{"url": "https://www.actualno.com/society/pojar-v-stolipinovo-vdigna-na-krak-ogneborcite-v-plovdiv-news_702472.html", "text": "  Пожар в квартал „Столипиново” вдигна на крак огнеборците в Пловдив. Огнени пламъци обхванаха складова база за скрап в района. Четири пожарни екипа гасиха стихията.     Инцидентът стана малко след 17 часа. Огнеборците първоначално получили сигнал, че нещо гори и изпратили един пожарен автомобил. При пристигането видели мащаба на пожара и изпратили допълнителни пожарни екипи за подкрепление, предаде БГНЕС.   Според собствениците на помещението вътре имало скрап. Засега не е ясна причината за пожара, който задими половината квартал. За час огънят беше овладян и няма опасност от разпространение.", "date": "2018.10.26", "title": "Пожар в „Столипиново” вдигна на крак огнеборците в Пловдив"}
{"url": "https://www.actualno.com/starazagora/marshrutyt-na-trolejbus-2-v-stara-zagora-ostava-promenen-do-6-noemvri-news_702451.html", "text": "  Заради извършваните на строително-монтажни дейности на бул. „Руски“ в участъка между ул. „Августа Траяна“ и ул. „Ген. Столетов“ за периода от 27 октомври до 06 ноември включително остава променен, съобщават от Община Стара Загора.      : Стадион Берое – ул. \"Августа Траяна“ – ул. „Хан Аспарух“ - бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно.    Допълнителни спирки, които ще обслужват обходния маршрут на тролейбусна линия № 2:   Община Стара Загора се извинява за причиненото неудобство.", "date": "2018.10.26", "title": "Маршрутът на тролейбус № 2 в Стара Загора остава променен до 6 ноември"}
{"url": "https://www.actualno.com/crime/tihomylkom-ostana-edna-krachka-do-tova-pri-arest-na-dete-roditelite-da-ne-znajat-24-chasa-news_702404.html", "text": "  Леко, тихомълком и без много шум – така вчера, 25 октомври, на първо четене преминаха две много опасни в Наказателно-процесуалния кодекс (НПК), които дават широки правомощия на прокуратурата.     За какво става въпрос – за . Промените в НК са заради изисквания на Директива 2014/42/EC, която касае конфискацията на придобито от престъпна дейност имущество, като се прави и поправка в НК, че можеш да влезеш от 1 до 10 години в затвора заради кражба на автомобил.   Далеч по-опасни обаче са поправките в чл. 63 и чл. 386 на НПК. В чл. 386 се създава нова алинея – 5, в която пише следното: \" Когато е налице неотложна необходимост да се предотврати настъпването на тежки неблагоприятни последици за живота, свободата или физическата неприкосновеност на лице или за да се предотврати ситуация, при която наказателното производство може да бъде сериозно възпрепятствано, уведомяването по ал. 4 може да се отложи за . В този случай за задържането незабавно се уведомява Държавната агенция за закрила на детето \".\r\nПо същество и дава право при арест на тийнейджър родителите да не бъдат уведомявани за цяло денонощие!  В действащия НПК текстът е съвсем различен: „В случаите на задържане непълнолетните се настаняват в подходящи помещения отделно от пълнолетните, като незабавно се съобщава на техните родители или попечители и на директора на учебното заведение, когато задържаният е ученик”.  На този фон съвсем невинно изглежда промяната в чл. 63 от НПК (нови алинеи 9-11). Текстът е същият, с едно изключение – . Сега не е така – при арест се уведомява семейството на задържания, работодателят, освен ако арестуваният не иска и МВнР, ако арестуваният е чужд гражданин. Все пак, що се отнася до прикриването, че някой е задържан и прокуратурата иска да не казва за това за 48 часа, то може да обжалва незабавно пред съда и съдът решава дали положението да остане така. Остава обаче съмнението колко време ще трябва на съда да вземе решение.   ", "date": "2018.10.26", "title": "Тихомълком остана една крачка до това при арест на дете родителите да не знаят 24 часа"}
{"url": "https://www.actualno.com/politics/dps-predsrochnite-izbori-sa-neizbejni-upravlenieto-e-proval-news_702407.html", "text": "  \"Предсрочните избори са неизбежни. Въпросът е какво се случва в държавата и какво от това, че ще има ново правителство след едни предсрочни избори, ако ще се случва същото в страната.\"     Това заяви лидерът на ДПС Мустафа Карадайъ на брифинг след заседание на Централния съвет на партията.   \"Нашият централен съвет прие декларация. ДПС заявява своята категорична позиция, че управлението е пълен провал. Управляващите доведоха страната до пълен колапс.\", каза още той.\r\n\"Това популистко, националистическо управление на страната е цинично, брутално и позорно“, заяви Мустафа Карадайъ.  „По време на нашето заседание направихме анализ на обществено-политическата обстановка, състоянието на структурите и ни предстои да вземем решения.   Оценката ни е, че участието на националистите във властта нанася огромни щети на демокрацията, ерозира държавността и подкопава дори крехкото доверие на българските граждани в органите и институциите, генерира кризи и хаос и е заплаха за стабилността в страната“, коментира Карадайъ.\r\n\"Днес на власт са езикът на омразата, ксенофобията, расизмът. Основна отговорност за това носи ГЕРБ. Липсата на управленска визия и липсата на реформи отдалечават от хората, нерешаването на техните проблеми спомагат за все по-големите социални неравенства и липсата на справедливост“, допълни той.    „Пропусната беше възможността по време на председателството на Съвета на ЕС и по принцип страната ни да води проактивна европейска политика.   Несъобразяването с европейските ценности поставя под въпрос евроатлантическата ориентация на страната. Липсва диалог и координация между институциите“, каза още лидерът на ДПС.", "date": "2018.10.26", "title": "ДПС: Предсрочните избори са неизбежни, управлението е провал"}
{"url": "https://www.actualno.com/society/majkite-prodyljavat-s-protesta-izvinenieto-ne-se-priema-iskat-ostavka-news_702470.html", "text": "  За пета поредна вечер майките излизат на протест с искане за оставката на вицепремиера Валери Симеонов. По традиция протестиращите се събраха в 17:30 пред триъгълника на властта – президентство, Министерски съвет, Партиен дом. Шествието на майките се премести до централата на партия НФСБ, където за втори път тази седмица беше изразено недоволството срещу вицепремиера.     Исканията остават същите – окончателното приемане на пакета закони за хората с увреждания, както и оставка на вицепремиера по икономическата и социалната политика Валери Симеонов, предаде БГНЕС. Въпреки че днес Законът за хората с увреждания и Законът за личната помощ преминаха през първо четене в пленарна зала, протестите им продължават. С пълна сила остава и настояването им Симеонов да понесе политическа отговорност за думите си „кресливи жени“ с „уж болни деца“, които той изрече по техен адрес, макар и по-късно да поднесе извинение с обяснението, че не е правилно разбран. „Ние не искаме извинение, а оставка! Валери Симеонов няма място в управлението на страната“, категорични са майките.   С викове „Оставка“ и с плакати с надписи „Вие сте на всеки километър, но ние сме един до друг“, „Ние сме вашите работодатели. Валери, уволнен си!“ протестиращите настояха Симеонов да напусне властта.\r\nНай-голям интерес предизвика малко момче, което носеше надпис „Пич, подай оставка! Имам да пиша домашни“.  Майките се обявиха и против предложението на ГЕРБ начело на Националния съвет за хората с увреждания да остане социалният министър, а не ресорният вицепремиер, както предвижда текст в новия закон. Предложението на управляващите дойде след като се оказва, че това следва да бъде Валери Симеонов, за чиято оставка протестиращите майки настояват.   Тази сутрин протестиращите майки проследиха в парламента приемането на първо четене на Закона за хората с увреждания. Законопроектът е внесен от Министерски съвет и предвижда от 1 януари 2021 г. да се създаде Държавна агенция за хората с увреждания, която да изготвя индивидуалната оценка на потребностите и координиране на политиката за правата на хората с увреждания. Целта е единната структура да координира изпълнението на цялостната държавна политика в тази област.\r\nСъздава се и Съвет за наблюдение, който да гарантира защитата на правата и да извършва дейности по насърчаване, защита и наблюдение на прилагането на Конвенцията за правата на хората е увреждания. Определят се още нови форми на подкрепа, идентифицирани чрез индивидуална оценка на потребностите. Новият подход при изготвяне на индивидуалната оценка предвижда тя да се извършва от специализирани отдели към дирекции „Социално подпомагане\". Специализираните отдели ще бъдат сформирани от квалифицирани експерти, обучени за работа с хора с увреждания.    На законово ниво се предвижда определянето на конкретните видове подкрепа, състояща се от два компонента - месечна финансова подкрепа, която компенсира разходите, както и целеви помощи съобразно вида на увреждането и в зависимост от потребностите на оценяваното лице. Според майките обаче това е нито достатъчно, нито може да отмени гафа на Симеонов, който трябва да напусне властта заради думите си.   ", "date": "2018.10.26", "title": "Майките продължават с протеста - извинението не се приема, искат oставка"}
{"url": "https://www.actualno.com/dobrich/pet-sela-v-dobrichko-sa-v-infektiranata-s-afrikanska-chuma-zona-news_702413.html", "text": "   в Добричка област попадат в 20-километровата зона, инфектирана с африканска чума, стана ясно от заседанието на Областната епизоотична комисия.     Това са селата . Предпазната мярка е заради граничното им местоположение до Румъния и област Силистра, където е регистрирана африканска чума при диво прасе.\r\nВъв връзка с предприетите мерки за ограничаване разпространението на болестта са определени три . Буферната зона обхваща общо от Добричка област като 5 от тях са от община Генерал Тошево, 20 от община Тервел, 10 – от община Крушари и 11 от община Добричка.\r\nВсички останали населени места и територии от Добричка област, както и от област Силистра, попадат в .  Предстои да се определят терени за загробване на животни при необходимост. В момента такива има само в общините Шабла и Генерал Тошево.", "date": "2018.10.26", "title": "Пет села в Добричко са в инфектираната с африканска чума зона"}
{"url": "https://www.actualno.com/curious/dneven-horoskop-za-27-oktomvri-news_702421.html", "text": "        Всяка промяна ще е за добро, така че не протестирайте излишно. Това се отнася за всички сфери и дейности в живота. Смело може да смените прическата. Днес може да сте напълно спокойни. Всичко, което се случва около вас няма да ви засегне или навреди по никакъв начин. Не предприемайте нищо.   През този ден не се оправдавайте за каквото и да било. Действали сте, така както сте сметнали за добре. Ако искате да променяте нещо - оставете го за вбъдеще.     Днес ще ви се наложи да се занимаете с дребни, но важни дела. Действайте с повишено внимание и отговорност към действията си. Ако нямате желание най-добре не се захващайте за работа. Нежеланието ви ще се отрази отрицателно върху крайния резултат. Просто си починете. Днес може да преживеете известно разочарование, а всъщност ще получите яснота по важен въпрос. Погледнете от хубавата страна на нещата, а именно - имате яснота.   Очаква ви много общуване, което може да ви натовари. Още от сутринта помислете как да редуцирате срещите или броя на участниците в тях. Днес лесно ще привлечете вниманието, но какво ще правите с него. Има риск да се уморите бързо, а в последствие да не може да се измъкнете от ситуацията.    Понякога ни се случва това, което си мислим затова днес се въоръжете с най-положителните си мисли. Бъдете упорити и ще видите как светът около вас ще започне да се променя. Днес не е ден за излишни разходи. Не влизайте в магазина гладни или вдъхновени. Най-добре първо огледайте с какво разполагате у дома.    Днес не вземайте решения върху голи предположения. Не е сигурно дали те ще се окажат верни, а вие ще имате сериозни очаквания. Прекарайте деня в движение и интересни занимания. Поинтересувайте се какви събития има в града ви и посетете поне 1-2 от тях.", "date": "2018.10.26", "title": "Дневен хороскоп за 27 октомври "}
{"url": "https://www.actualno.com/europe/makron-smymri-belgija-za-pokupkata-na-f-35-news_702408.html", "text": "  Френският президент Еманюел Макрон заяви, че поръчката на Белгия за американски „F-35”, вместо някои от европейските изтребители „стратегически противоречи на европейските интереси”, предаде БГНЕС.     Припомняме, че Белгия обяви на 25 октомври, че ще закупи стелт изтребителите на „Локхет Мартин” за няколко милиарда евро, за да замени своите остаряващи F-16.   „Съжалявам за този избор. Там имаше оферта не само за (френските) \"Рафал\", но и за \"Юрофайтър\", една истинска европейска оферта”, каза Макрон пред репортери в Братислава.\r\n„Решението е свързано с белгийската процедура, с политическите ограничения на страната, но стратегически противоречи на европейските интереси ”, каза още той.  „Европа трябва да развие истински капацитет за европейската отбранителна индустрия във всички страни, които вярват в това начинание”, заяви Макрон.\r\nОфертата за „F-35” се надпреварваше с тази разработена от европейския консорциум на италианската „Фимеканика” и „Еърбъс” за „Юрофайтър тайфун”.   Белгийското правителство каза, че ще купи 34 невидими за радарите „F-35” за да замени „F-16”.    Премиерът на Белгия Шарл Мишел заяви, че страната му ще разчита на Европа и САЩ за своята защита.\r\nНа 26 октомври Жан-Доминик Джулиани, който оглавява европейския мозъчен тръст фондация \"Робер Шуман\", изрази съжаление от решението на Брюксел.\r\n\"Това не е европейски избор. Това е по-лошо от шамар, ужасно е за европейската отбрана\", каза Джулиани.   F-35 изисква цялостна система за поддръжка и експлоатация, която зависи \"от контрола на Съединените щати\", добави той.\r\nПравителството на Белгия съобщи, че F-35 ще започнат да бъдат използвани от белгийската бойна авиация през 2023 г.   ", "date": "2018.10.26", "title": "Макрон смъмри Белгия за покупката на F-35"}
{"url": "https://www.actualno.com/balkani/zaradi-podozritelen-paket-evakuiraha-mvnr-v-gyrcija-news_702416.html", "text": "  Служители на министерството на външните работи на Гърция бяха евакуирани от офисите си поради откриването на подозрителен пакет в сградата, предаде БГНЕС.     Министерството на външните работи се е обърнало към полицейски експерти по взривни устройства за инспекция.   В момента около 70 служители са напуснали работните си помещения пред входа на сградата на МВнР.", "date": "2018.10.26", "title": "Заради подозрителен пакет евакуираха МВнР в Гърция"}
{"url": "https://www.actualno.com/crime/prokuraturata-obvini-ivo-prokopiev-v-prane-na-pari-news_702415.html", "text": "   , съобщиха от държавното обвинение. Тримата са с наложени мерки за неотклонение \"Подписка\".     В Софийска градска прокуратура (СГП) се провежда разследване за престъпления по служба, извършени от служители на Министерство на икономиката, енергетиката и туризма (МИЕТ) във връзка с изпълнението на концесионните договори с „Каолин“ АД в град Сеново.   В хода на разследването са назначени множество експертизи, заключенията на които са в процес на изготвяне.\r\nСтава ясно, че на 23 април тази година е постъпил сигнал от председателя на Комисията за противодействие на корупцията и за отнемане на незаконно придобитото имущество (КПКОНПИ), заедно с материали от извършена проверка от страна на органа. В сигнала и приложените към него документи са посочени множество факти и обстоятелства, които са послужили , касаещо продажбата на придобити от „Алфа Финанс Холдинг“ АД акции от капитала на „Каолин“ АД, представляващи 100% от капитала на „РМД Каолин 98“ АД.  Въз основа на проведените допълнителни действия по разследването са събрани доказателства, обосноваващи ангажиране на наказателната отговорност на Иво Прокопиев за пране на пари, в качеството на председател на Съвета на директорите на „Алфа Финанс Холдинг“ АД. .   ", "date": "2018.10.26", "title": "Прокуратурата обвини Иво Прокопиев в пране на пари"}
{"url": "https://www.actualno.com/balkani/haradinaj-otnovo-se-protivopostavi-na-tachi-za-granicata-news_702410.html", "text": "  Косовският премиер Рамуш Харадинай отново се противопостави на идеята на президента Хашим Тачи за \"корекция на границата\" и повтори позицията си, че не признава никакво споразумение със Сърбия, което да води до промяна на границите.     На конференция за журналисти след днешното заседание на правителството, Харадинай подчерта, че \"може да има юридически обвързващо споразумение за взаимно признаване със Сърбия, но не договор, основваащ се на територията и на границата\".   „Това е замаскиране на разделянето на Косово. Косово е това от 17 ноември 2008 г., заяви Харадинай. Той подчерта, че Косово се интересува от помирение със Сърбия, за да затвори отворените въпроси в региона, предаде БГНЕС.\r\nЗа резолюцията на опозицията за диалога в Брюксел между Прищина и Белград Харадинай заръча на опозицията да потърси вариант за това, което прави в този диалог.  „Би било добре за опозицията да има вариант за това, което е добро, а не само за това, което не прави. Мисля, че вече определихме, че не трябва никой да има право да преговаря с никого за границите от 17 февруари“, каза Харадинай.   Косовският премиер заяви, че страната губи време с непродуктивни дискусии и по този начин отслабва собствените си позиции на външната равнина. Според Харадинай би било полезно да се приеме резолюция за диалога, но за този диалог следва да бъде сформира и делегация на Косово.\r\nОтношение по темата за границата между Косово и Сърбия взе в Тирана и президентът на Албания Илир Мета. Според него предложението за промяна на границите между Белград и Прищина изразходва много енергия за погрешни цели.    В конгресния център „Джордж Маршал“ Мета заяви, че диалогът между Косово и Сърбия навлиза в заключителната си фаза. „Според мен са необходими съвместни европейски и американски усилия, за да бъде доведена докрай тази работа.   Последното предложение за нов дебат относно окончателното споразумение за нормализиране на отношенията между Косово и Сърбия изразходва много енергия за неправилни цели. Той нито консолидира, нито успокоява Балканите, каза Мета.\r\nТова дебат, според ръководителя на албанската държава, се води на тежък провокативен език.\r\n“Откриването на такова разискване в момент, когато тревожни червени предупредителни флагчета от САЩ и ЕС бяха размахани относно намесата на трети участници в региона, го направи още по-тревожно. През последните седмици видяхме политическа реторика с яростен провокативен език, възкресявайки \"носталгията\" по ужасния геноциден режим. Не може да има по-голяма пряка заплаха от това за нашата сигурност“, смятат Мета.   ", "date": "2018.10.26", "title": "Харадинай отново се противопостави на Тачи за границата"}
{"url": "https://www.actualno.com/politics/bsp-celta-ni-v-promjana-na-modela-nalojen-v-godinite-na-prehoda-news_702453.html", "text": "  \"Целта ни е промяна на модела, наложен от всички политически сили в годините на прехода, и отворен разговор с обществото, без значение на политическа принадлежност.\"     Така определи целите на БСП председателят на партията Корнелия Нинова. На работна среща на „Дондуков“ 2 представители на ръководството на Българската социалистическа партия запознаха президента Румен Радев, вицепрезидента Илияна Йотова и секретарите и съветниците на държавния глава с основните принципи в проекта „Визия за България“.   \"Искаме да постигнем надпартиен документ, с който да се съобразяват управляващите, независимо от коя партийна сила са, защото в обществото има висока степен на съгласие по определени приоритети, заяви Нинова.  По думите й, амбицията на БСП е да се определят няколко приоритета и да се преодолее тенденцията на задълбочаване на неравенствата в обществото.   Нинова цитира справка от Министерството на финансите, с която партията разполага, според която 8000 души в България получават 7 млрд. лева доходи от дивиденти, а 2,5 млн. работещи и още толкова пенсионери живеят с 500-700 лева на месец.    Според  президента Радев е предимство, че проектът не представлява предизборна програма, написана в кратки срокове с цел разширяване на електоралната база, а с „Визия за България“ се търси широк дебат и съгласие за решения на всеобхватни и дълбоки обществени проблеми.   „От този проект и предлаганите публично добри идеи биха могли да се възползват всички“, коментира държавният глава.\r\nВ рамките на дискусията вицепрезидентът Илияна Йотова посочи, че документът опитва да промени статуквото, тъй като финансовата и икономическата инфраструктура ще предопределят до голяма степен развитието на социалната инфраструктура.", "date": "2018.10.26", "title": "БСП: Целта ни в промяна на модела, наложен в годините на прехода"}
{"url": "https://www.actualno.com/society/pavlina-panova-i-nadejda-djelepova-sa-izbrani-za-sydii-v-konstitucionnija-syd-news_702442.html", "text": "  На 26.10.2018 г. Общото събрание на съдиите от Върховния касационен съд (ВКС) и Върховния административен съд (ВАС) избра за съдии в Конституционния съд на Република България заместника на председателя на ВКС и ръководител на Наказателната колегия Павлина Панова (със 104 гласа) и заместника на председателя на ВАС и ръководител на Втора колегия Надежда Джелепова (с 90 гласа), съобщиха от пресцентъра на Министерството на правосъдието.     За съдии в Конституционния съд бяха издигнати кандидатурите на десет съдии от ВКС и ВАС. След първото проведено гласуване никой от кандидатите не получи повече от половината от гласовете на присъстващите членове на Общото събрание на съдиите, поради което бе проведен повторен избор с бюлетина, включваща имената на четиримата съдии, получили най-много гласове.   След повторния избор при гласували 172 съдии избирателната комисия отчете, че действителните бюлетини са 169 и гласовете са разпределени така: за съдия Павлина Панова (ВКС) – 104 гласа; за съдия Надежда Джелепова (ВАС) – 90 гласа; за съдия Емануела Балевска (ВКС) – 63 гласа; за съдия Дария Проданова (ВКС) – 45 гласа.\r\nСъдия Павлина Панова е завършила „Право“ в Софийския университет „Св. Климент Охридски“ през 1992 г. Започва работа като прокурор в Софийската районна прокуратура. През 1994 г. е назначена в Софийския районен съд, а от април 1998 г. става съдия в Софийския градски съд. От 2001 до 2007 г. работи в Софийския апелативен съд, като от април 2007 г. е съдия във Върховния касационен съд. От март 2013 г. е заместник на председателя на ВКС и ръководител на Наказателната колегия.  Специализирала е в „Т.М.С. Ассер Институт“ в Хага. Преминала е специализиран курс на обучение по право на ЕС в Германия и в Европейския институт за публична администрация в Люксембург. Има специализации в Дания, Полша и Франция. През 2004 г. става доктор по право в СУ „Св. Климент Охридски“. От 2007 г. е магистър по право на Европейския съюз и член-национален представител на България в Евроджъст. Автор е на множество статии, съавтор е в сборници и монографии. От началото на 2009 г. е съдия ad hoc в Европейския съд по правата на човека в Страсбург. От 1996 до 2000 г. е хоноруван асистент по право в Катедрата по наказателноправни науки на СУ „Св. Климент Охридски“. От 2000 г. е преподавател в Националния институт на правосъдието, а от 2008 г. е и лектор към Центъра за обучение на адвокати.   Съдия Панова е учредител и член на Управителния съвет на Българската асоциация по европейско право и член на Съюза на учените. Владее английски и руски език.\r\nСъдия Надежда Джелепова е с над 35 години юридически стаж. Завършила е „Право“ в Софийския университет „Св. Климент Охридски“. Започнала е професионалната си кариера през 1983 г. като стажант – съдия и след това като младши – съдия в Софийския окръжен съд. Две години по-късно е назначена за районен съдия в Районен съд – Елин Пелин, където работи до 21 август 1989 г. От 1 септември 1989 г. до 1 декември 1991 г. е арбитър в Градски държавен арбитраж. Назначена е за съдия в Софийския окръжен съд на 2 декември 1991 г., като през 1995 г. е избрана за заместник-председател на същия съд.    Във Върховния административен съд е съдия от 23 октомври 2000 година. През март т. г. съдия Джелепова беше избрана за заместник-председател на Върховния административен съд и за ръководител на Втора колегия. Кандидатурата й беше предложена от председателя на ВАС Георги Чолаков и беше подкрепена с мнозинство от Пленума на съдиите на ВАС. Подкрепа изрази и неправителствената организация „Юристи срещу корупцията“. През годините е била лектор в професионални обучения, организирани от Националния институт на правосъдието.", "date": "2018.10.26", "title": "Павлина Панова и Надежда Джелепова са избрани за съдии в Конституционния съд"}
{"url": "https://www.actualno.com/asia/indijska-aec-postavja-nov-svetoven-rekord-za-neprekysnata-rabota-news_702444.html", "text": "  На 25 октомври 2018 г. Първи енергоблок на индийската АЕЦ „Кайга“ отбеляза 895 дни непрекъсната работа.     Това е нов световен рекорд за реактор с тежка вода и втори по продължителност на непрекъсна работа в цялата история на АЕЦ в света, сочи информация на руския сайт за ядрена енергетика \"atomic-energy.ru\".   В АЕЦ „Кайга“ се експлоатират 4 енергоблока с реактори PHWR-220 с мощност 220 мегавата.\r\nПърви енергоблок на централата работи без прекъсване от 13 май 2016 г.  Сред всички АЕЦ в света абсолютния рекорд държи Втори енергоблок на британската АЕЦ. Хейшам“ с реактор с газово охлаждане AGR. Той е работил непрекъснато 940 дни, докато през септември 2016 г. е спрян за планов ремонт.   Техническите особености на реакторите PHWR и AGR позволяват да се осъществи частично презареждане с гориво без спиране на реактора.", "date": "2018.10.26", "title": "Индийска АЕЦ поставя нов световен рекорд за непрекъсната работа"}
{"url": "https://www.actualno.com/america/ot-belija-dom-pokaniha-putin-na-vizita-vyv-vashington-news_702426.html", "text": "  Белият дом официално е изпратил покана до президента на Русия Владимир Путин да посети Вашингтон. Това съобщи съветникът по националната сигурност на американския президент Джон Болтън в петък, предаде Reuters, цитирана от агенция \"Фокус\".     „Поканихме президента Путин във Вашингтон“, заяви Болтън по време на пресконференция в Грузия, няколко дни след срещата си с Путин и високопоставени чиновници от руската администрация в Москва, като добави, че евентуалната среща между президентите на САЩ и Русия ще бъде догодина. Все още не се знае дали руският президент е приел предложението да пътува до Вашингтон.    Припомняме, че Путин и Тръмп имат планирана двустранна среща и в Париж на 11 ноември, когато двамата ще присъстват на мероприятията по случай 100-годишнината от края на Първата световна война, но по думите на Болтън тя ще бъде кратка. ", "date": "2018.10.26", "title": "От Белия дом поканиха Путин на визита във Вашингтон"}
{"url": "https://www.actualno.com/politics/barekov-sezira-syda-v-strasburg-za-dejstvijata-na-valeri-simeonov-news_702419.html", "text": "  Евродепутатът Николай Бареков изпрати сигнал до Европейския съд за правата на човека в Страсбург (ЕСПЧ), в който описва действията от последната седмица на вицепремиера Валери Симеонов и моли да бъде извършена надлежна проверка по случая. Документът е адресиран още до министър-председателя Бойко Борисов, главния прокурор Сотир Цацаров и до директора на Национална следствена служба Борислав Сарафов.     След като в сигнала описва събитията у нас, Бареков констатира, че Валери Симеонов е нарушил редица национални, европейски и международни правни норми.    „С изказването този представител на държава - членка на ЕС си позволи да погази основни демократични принципи и национални и международни документи, гарантиращи правата на човека. В това число: Всеобщата Декларация за правата на човека приета през 1948 г. от Общото Събрание на ООН; Конвенцията за правата на детето (1989); Международна конвенция за елиминиране на расовата дискриминация (1965); Конвенцията за елиминиране на всички форми на дискриминация срещу жени; Конвенцията срещу тормоз и други форми на жестокост, нечовешко или деградиращо отношение (1984); Конвенцията за правата на лицата с увреждания (2006) и други.”, пише в документа Бареков.  От изложеното в сигнала става още ясно, че Валери Симеонов е нарушил и основни конституционни норми.    „В своя чл. 6, ал. 1 Конституцията на Р България прогласява, че всички хора се раждат свободни и равни по достойнство и права. Не е допустимо ограничаването на права на основанията по чл. 6, ал. 2 от Конституцията. Сред тях е и личното положение. То се определя от физическите, психическите и интелектуалните специфики на отделния човек, в това число и на хората с увреждания. Като се изключи конституционно ограниченото активно и пасивно избирателно право (чл. 42, ал. 1 и чл. 65, ал. 1 от Конституцията), правата на тези лица са неограничими на основание на тяхното лично положение. В Чл. 29, ал. 1 пък изрично се отбелязва, че никой не може да бъде подлаган на мъчение, на жестоко, безчовечно или унижаващо отношение, както и на насилствена асимилация”, допълва още Бареков .    Евродепутатът споделя в документа и основателни по думите му обществени съмнения за това, че на територията на Министерски съвет вицепремиерът внася и употребява психотропни и упойващи вещества.   „Последователната неадекватност на Валери Симеонов създаде основателни съмнения у обществото и че лицето употребява психотропни вещества. Фактът, че част от неприсъщите за представител на държавата изказвания са направени в сградата на Министерски съвет на Р България поставя на дневен ред сред гражданите и въпросите дали се осъществява контрол на лицата, пристъпващи прага на сградата, внасят ли се незаконно наркотични вещества, кой и как извършва проверката”, се казва в сигнала. Според Бареков поведението на българския вицепремиер води и до основателни съмнения за това, че лицето следва идеите на евгениите, които налагат идеята за недопускане на раждане на поколения с аномалии, налагане на расова политика, целяща създаването на чиста раса и дискриминация на хора, родени с увреждания.", "date": "2018.10.26", "title": "Бареков сезира съда в Страсбург за действията на Валери Симеонов"}
{"url": "https://www.actualno.com/burgas/razkriha-podbuditelja-na-paleja-pred-doma-na-fotoreporter-v-burgas-news_702423.html", "text": "  Бургаският районен съд гледа мярката за неотклонение на , който е обвиняем като подбудител за палежа пред дома на бургаския фоторепортер Борислав Пенков. Издирва се 33-годишен мъж от Бургас, който е прекият извършител. Биберов е на 38 години, от Бургас, криминално проявен.     Припомняме, че на 14 октомври тази година пред вратата на Борислав Пенков беше поставена горяща гума, която причини щети на целия вход. Пострада и електрическо табло с 27 електромери, собственост на „Електроразпределение ЮГ“ .\r\nПо случая с бургаския фоторепортер брифинг дадоха административният ръководител на Апелативна прокуратура – Бургас Любомир Петров, Зам. адм. ръководител – зам. апелативен прокурор при Апелативна прокуратура Йовита Григорова и Директорът на ОД на МВР – Бургас старши комисар Калоян Калоянов. Искаме да покажем своята категорична нетърпимост към подобни прояви насочени срещу журналисти и полицаи, бяха единодушни магистратите. Те споделиха, че работата по случая продължава.  ", "date": "2018.10.26", "title": "Разкриха подбудителя на палежа пред дома на фоторепортер в Бургас"}
{"url": "https://www.actualno.com/america/edin-ot-havajskite-ostrovi-potyna-videosnimka-news_702428.html", "text": "  Един от островите на Хавайския архипелаг вече е в историята. Той потънал след урагана \"Уалака\".     Островът е дълъг 1 км и широк 120 м. Той е вторият по големина в северозападния атол. Крайбрежието му е дом на 96% от хавайските зелени костенурки – животински вид, застрашен от изчезване, съобщава БГНЕС.     Представители на научната общност вярват, че други острови също могат да се окажат под водата заради климатичните промени.  Хавайският архипелаг се състои от 24 острова и атола, разположени в северната част на Тихия океан.    ", "date": "2018.10.26", "title": "Един от Хавайските острови потъна (ВИДЕО+СНИМКА)"}
{"url": "https://www.actualno.com/cinema/mylchanieto-na-sestra-mi-s-ovanes-torosjan-i-dejan-donkov-na-kinomanija-2018-news_702448.html", "text": "  „Мълчанието на сестра ми” на режисьора Киран Коларов (който е и сценарист на филма) е сред родните продукции, които тазгодишната Киномания ще покаже.     Трагикомичната история е за едно самотно и малко странно семейство, което бащата отдавана е напуснал (оставяйки след себе си само колекция от пеперуди – свидетелство за многобройните му връзки), ексцентричната майка Виена (бивша цигуларка, кръстена на Виенската филхармония), се опитва да сплоти, синът –тийнейджър, мечтае да стане писател на еротични романи, а 18-годишната сестра Анди умишлено отказва да говори и контактува само чрез таблета си.\r\nкВ това семейство, по думите на самия режисьор, е имало предателство и измяна, но в крайна сметка любовта преобразява духовния свят на майката и двете й деца.\r\nАнди (Каталин Старейшинска) се увлича по чаровния скитник Динко Кучето (Ованес Торосян), който вижда в младото момиче изгодна сделка, но в крайна сметка се оказва отчаяно влюбен в него. Деян Донков играе ролята на шармантния цигански барон Бингото, на който Динко има намерение да продаде Анди. След драматични премеждия, сломената майка предприема отчаян ход...   Каталин Старейшинска, която изпълнява главната роля във филма, е сред обещаващите млади актриси в театъра, която вече има номинация за Икар за дебют, както и за Аскеер за „Изгряваща звезда”.\r\n„Във филма става въпрос за борба за близост и любов. Недоимъкът на любов сред хората може би се дължи на това, че ние не искаме да разберем  другият свят, околните, и се интересуваме прекалено много от собственото си битие. Нямаме понятие какво са другите около нас”, убеден е режисьорът.    Премиерата за София е в кино „Люмиер Лидл” на 22 ноември от 18:30 часа.\r\nСледете програмата на Киномания, за да разберете местата и датите  и за останалите прожекции!\r\nБилетите са в продажба на касите на НДК, както и онлайн на tickets.ndk.bg. Гледайте селекцията на Киномания 2018, за да видите големите филми преди големите награди!\r\nКиномания е част от Календара на културни събития на Столична община за 2018 г.", "date": "2018.10.26", "title": "\"Мълчанието на сестра ми\" с Ованес Торосян и Деян Донков на Киномания 2018"}
{"url": "https://www.actualno.com/europe/germanija-ne-se-otkazva-ot-severen-potok-2-vypreki-syprotivata-na-ukrajna-i-polsha-news_702434.html", "text": "  Позицията на германските власти по отношение на газопровода „Северен поток 2“ остава неизменна, като от Берлин смятат, че става въпрос за търговски проект, съобщи в петък на брифинг представителят на министерския съвет на страната Улрике Демер, цитирана от ТАСС.     „Позицията ни не се е променила: става въпрос, преди всичко, за търговски проект, но едновременно с това Германия и други европейски страни са заинтересовани Украйна да продължи да играе роля на страна-транзитьор на руски газ“, заяви тя.   По думите на Демер, правителството на Германия приветства началото на преговорите между Русия, Украйна и Европейския съюз за „продължаване на газовия транзит след 2019 година“.\r\nСъс старта на своето изграждане преди три години, руският газопровод влоши драстично вече напрегнатите отношения между Германия и Полша. Докато ЕС е объркан от настояването на Берлин строежът да бъде завършен, Варшава твърди, че ше има негативни последици за сигурността на ЕС, ако „Северен поток“ 2 започне да функционира.  Планираният газопровод, минаващ през Балтийско море, се очаква да бъде завършен през 2020 г., като разходите по конструкцията се оценяват на 10 млрд. евро.\r\nПри пълна експлоатация той ще доставя до 55 млрд. куб.м годишно природен газ директо до Германия, заобикаляйки неудобните Украйна и Полша, които са и най-големите противници на проекта.   Напрежението между Варшава и Берлин заради газопровода се усети и във вторник, когато полският президент Анджей Дуда направи официална визита в Германия.    След неговата среща с германския президент Франк-Валтер Щайнмайер Дуда отново призова за прекратяване на строежа на  „Северен поток“ 2, като заяви, че проектът нарушава енергийния баланс на целия регион, като увеличава влиянието на един доставчик.\r\nПаралелно със „Северен поток“ 2 руската компания „Новатех“ планира изграждането на терминал за втечнен природен газ в Германия, само на 140 км от Росток.\r\nВ същото време, заплашена от американските санкции, Германия се съгласи да увеличи вноса на втечнен природен газ от САЩ, за да балансира между Москва и Вашингтон.   Понастоящем в Конгреса на САЩ се обсъждат пет варианта за санкции срещу германски компании и други страни членки на ЕС, участващи в изграждането на „Северен поток 2“.\r\nСъмненията по дострояването на газопровода се подхранват и от отказа на Дания да одобри маршрута на проекта, желаейки той да бъде преразгледан на европейско равнище.   ", "date": "2018.10.26", "title": "Германия не се отказва от Северен поток 2, въпреки съпротивата на Украйна и Полша"}
{"url": "https://www.actualno.com/politics/majkite-na-deca-s-uvrejdanija-vypreki-prietite-na-tozi-etap-zakoni-protestite-prodyljavat-news_702369.html", "text": "  \"И след приемането на законите на първо четене, протестите продължават. Искаме да видим финала.\"     Това заяви пред журналисти в парламента Мая Стоицова от организацията на майки на деца с увреждания „Системата ни убива“.   \"Днес в парламентарна зала чухме депутати от всички партии да говорят на нашия език срещу ТЕЛК, за хоризонтални политики за уврежданията, за единен регистър на хората с увреждания. Най-после заговориха на нашия език“, посочи тя. „Сега ние искаме да ги попитаме - готови ли са да се преборим с ТЕЛК. Явно е общо искане и всички смятат, че това е голямата спънка реформата да не се случи така, както трябва“, каза още Мая Стоицова.\"\r\nПротестиращите майки се обявиха против предложението на ГЕРБ, социалният министър да остане начело на Националния съвет за интеграция на хората с увреждания.  \"Против сме начело на Националния съвет за интеграция на хората с увреждания да бъде министър. Желанието ни е начело на съвета да седи вицепремиер, тъй като хората с увреждания не са в социалното министерство. Трябва да бъдат обвързани министерство на здравеопазването и това на образованието, а това не може да го направи социалният министър.”   “Нашата борба е да излезем от отговорността на социалния министър, а това предложение на ГЕРБ е ужасяващо. Не можем да предположим, че държавата може да зависи от тази личност (Валери Симеонов). Ние продължаваме и днес с протестите за оставката му. Всички се убедихте, че ние издържаме на всякакви условия. Ще продължим да бъдем през деня на улицата, а вечер на палатките”, заяви друга протестираща майка- Вера Иванова.", "date": "2018.10.26", "title": "Майките на деца с увреждания: Въпреки приетите на този етап закони - протестите продължават"}
{"url": "https://www.actualno.com/europe/pritesnjavat-li-se-sasht-ot-ruskite-podvodnici-news_702326.html", "text": "  Командващият военно-морските сили на САЩ в Европа адмирал Джеймс Фого заяви, че подводниците на Русия са способни да нанесат удар по всяка европейска столица. Той допълни, че Русия продължава да отделя средства в \"много ефективни\" подводници.     \"Те са най-умелите наши противници”, смята Фрог, съобщи CNN.   Фого уточни, че подводниците от проекта \"Варшавянка\", въоръжени с крилати ракети \"Калибър\", могат да поразят всяка европейска столица от местата, където \"руснаците ги задействат\".\r\n\"Дали ще го направят? Не мисля, но трябва да сме осведомени къде се намират във всеки един момент\", допълни още Фого.  По думите му Русия е разширила присъствието подводниците си в Северния ледовит океан и в Северна Атлантика, \"те действат в места, където на се действали по-рано\". Фого смята, че над 20 от повече от 40 руски подводници влизат в състава на Северния флот на Русия. Той призова НАТО да вложи средства в развитието на средства за локализиране на подводниците.   По-рано Фого вече заяви, че \"руските подводници вероятно са едни от най-безшумните и смъртоносни в света, с изключение на нашите собствени\". Архив     ", "date": "2018.10.26", "title": "Притесняват ли се САЩ от руските подводници?"}
{"url": "https://www.actualno.com/curious/vertikalen-maraton-sybra-pari-za-dobri-kauzi-news_702429.html", "text": "  След успешно подобрен рекорд на Гинес през месец март екип “Синьо“ на дружествата, част от белгийската банково-застрахователна група KBC, през септември месец си постави още по-висока цел – служителите от всичките 6 държави, в които групата присъства, заедно с приятели, семейство, клиенти и партньори, да достигнат до Луната. Чрез специално разработена за целта платформа TEAM BLUE CONNECTS служители, клиенти и партньори на Групата можеха да се включват в спортни събития и своеобразно да даряват изминатите от тях километри. В замяна КВС Груп пое ангажимент да монетаризира всеки изминат километър и да дари средствата за местни каузи.      – с други думи прибавянето на още 384 400 км към крайния резултат. По този начин новата цел беше да изминат 768 000 км чрез своите спортни активности.\r\nБългария в лицето на ОББ, ДЗИ, ОББ Интерлийз и дъщерните дружества на ОББ допринесе с над 20 собствени и партньорски събития, в които участие взеха хиляди ентусиасти. А вчера, на 25 октомври, се проведе и закриващото събитие - ОББ Вертикален маратон. Емблематичната сграда с височина от 95 метра, ОББ Милениум център, дом на компаниите от КВС Груп в България, се превърна в домакин на нетрадиционния ОББ вертикален маратон. 24 етажа нагоре, 24 етажа надолу, 1012 стъпала и 190 м денивелация гласеше статистиката, съпровождаща състезанието. Всички посетители имаха възможността изпитат куража си – 24-те етажа на централата ги очакваха, заредени със сили и искрена мотивация, защото стълбите останаха единственият начин да се придвижат в сградата. Над 300 участници, сред които и професионални състезатели, регистрираха своите километри.   . Един смесен отбор – на баща с едва 9-месечния му син обра овациите на всички присъстващи. Най-младият участник Преслав Кръстев се състезава в ръцете на баща си Александър като самостоятелен играч и двамата регистрираха изминатите от тях километри по отделно. По впечатляващ начин се представиха и самите служители на КВС Груп България, чийто времена не отстъпиха през резултатите на професионалистите. Успех при жените записа Елена Русева от ОББ, а при мъжете – Николай Дерменджиев, също от ОББ с времена съответно от 7:18 сек и 5:29 сек. В категория професионалисти призовите места грабнаха Лиляна Гоцева (5:07) и Иван Сираков (4:09). Всички участници могат да разгледат своите времена на следния линк: Събитието беше закрито от официална церемония, на която Йохан Тейс, главен изпълнителен директор на KBC Груп съобщи на живо резултатите от TEAM BLUE CONNECTS предизвикателството с връзка, която се излъчваше в централните управления на КВС Груп във всяка държава. Емоциите от ОББ вертикален маратон достигнаха своя връх малко след края на състезанието, когато стана ясно, че предизвикателството е преодоляно успешно с над 770 867 изминати километри, в рамките само на два месеца. Тя следва да се разпредели сред шестте държави участнички в идните дни, спрямо приноса на всяка. В България набраните суми ще бъдат дарени за каузите \"История с бъдеще: висше образование за повече български деца\", ОББ StartUp, Българската Коледа, Фондация because и сдружение \"Деца с онкохематологични заболявания\".    ", "date": "2018.10.26", "title": "Вертикален маратон събра пари за добри каузи"}
{"url": "https://www.actualno.com/asia/turcija-sysredotochava-vnimanieto-si-na-iztok-ot-reka-efrat-v-sirija-news_702436.html", "text": "  Турция е решена да насочи вниманието си на изток от река Ефрат в Сирия вместо да губи време със сирийския район Манбидж. Това заяви президентът на страната Реджеп Таийп Ердоган в петък, като отново повтори, че регионът ще бъде изчистен от терористи и върнат на истинския си собственицк – сирийския народ, пише електронното издание на турския вестник Sabah, цитирано от агенция \"Фокус\".     Турция е осуетила създаването на терористичен коридор в Сирия, който заплашва границата ѝ и няма да допусне нови опити за формирането му, които са и „червена линия“ за националната сигурност на страната, каза държавният глава заседание на управляващата „Партия на справедливостта и развитието“ с ръководителите на провинциалните ѝ клонове.   Президентът заяви, че думите му трябва да бъдат възприети като последно предупреждение, независимо че Турция няма желание да влиза в конфликт с който и да е.\r\nОсвен това Ердоган разкритикува остро САЩ заради това, че снабдяват с оръжия и припаси сирийските кюрдски „Отряди за народна самоотбрана“ (ОНС), които се смятат за терористична групировка, тъй като са клон на „Работническата партия на Кюрдистан“ (ПКК), влизаща в списъка на терористичните организации на САЩ, ЕС и НАТО.  ПКК води въоръжена съпротива срещу турската държава от 40 години и конфликтът до момента е струвал живота на най-малко 40 хиляди души досега. Според Ердоган не е мъдро от страна на САЩ да избират тъмна организация пред Турция.   Изданието припомня още, че ОНС доминират подкрепяните от САЩ „Сирийски демократични сили“, които контролират почти цялата територия на Сирия източно от Ефрат и общо една трета от цялата площ на разкъсваната от война страна. Подкрепяните от Вашингтон формирования контролират и районите Манбидж и Табка на десния бряг на реката.", "date": "2018.10.26", "title": "Турция съсредоточава вниманието си на изток от река Ефрат в Сирия"}
{"url": "https://www.actualno.com/asia/zaginalite-pri-navodnenijata-v-jordanija-veche-sa-20-news_702402.html", "text": "  В Йордания от наводнения са загинали най-малко 20 души, повечето от които ученици, съобщиха спешните служби. Правителствен вестник нарече случилото се „Трагедия в Мъртво море“.     Други 35 души са били ранени в резултат от проливните дъждове в Йордания. Сред тях има и служители на силите за сигурност, които участвали в спасителни операции, каза пред АФП източник.   Спасителите все още издирват деветима изчезнали в района на Мъртво море, след като „техният автобус бил пометен от бурните води“.\r\nВодната стихия отнесла ученици в морето, след като били вече слезли от автобуса.  Също така сред мъртвите има минувачи, които си правили пикник в района, казаха от гражданска защита. Намиращ се наблизо мост се е срутил. Йорданската телевизия съобщи, че крал Абдула II е отменил планирано посещение в Бахрейн, за да следи развитието на екстремната ситуация, предаде БГНЕС.\r\n\"Моята печал и скръб са равни само на гнева ми към всеки, който не е предприел стъпките, които биха могли да предотвратят този болезнен инцидент\", пише кралят в Twitter.   Държавният вестник \"Ал-Рай\" излезе със заглавие \"Трагедия в Мъртво море\" на първа страница, а частният вестник \"Ал-Гад\" каза, че е \"Черният ден\".    Според медици сред загиналите са и три иракски деца. Телевизия Роя показа кадри с ридаещ иракчанин, който през сълзи нареждаше, че само преди месец починала жена му, а сега загубил и сина си.\r\nМъртво море, най-ниската точка на земята, е заобиколено от стръмни долини и дерета, които често стават място на наводнения и свлачища през есента и зимата.\r\nМинистърът на образованието Азми Махафзан обеща \"пълно разследване\" за смъртта на учениците.   Той каза, че автобусът е тръгнал по маршрут, който не е договорен с министерството, и че организаторът на пътуването носи пълна отговорност.\r\nОфициално от министерството на образованието на Йордания заявиха, че училището е получило разрешение преди около седмица да посети Ал-Азрак, мястото, където се намира природен резерват източно от Аман.   ", "date": "2018.10.26", "title": "Загиналите при наводненията в Йордания вече са 20"}
{"url": "https://www.actualno.com/crime/arestuvaha-nikolaj-i-evgenija-banevi-news_702384.html", "text": "  Бизнесменът Николай Банев и съпругата му Евгения са били арестувани във Франция днес, 26 октомври. Това е станало в 8,50 часа местно време в Ница.     Арестът е извършен въз основа на европейска заповед за арест на двамата, издирвани от българските власти. Акцията е на парижката полиция, предаде БНР.   Заместник-главният прокурор Гешев обяви, че разследването е от около два месеца като тезата на прокуратурата е, че престъпното сдружение е извършвало длъжностни престъпления, пране на пари, документни измами и данъчни престъпления. За момента обвиненията са задочни.\r\nОт прокуратурата потвърдиха още, че тази сутрин следователи от Отдел „Следствен“ на Специализирана прокуратура извършват процесуално-следствени действия на адреси в София и страната - претърсвания и изземвания, обиски на лица и разпити на свидетели в рамките на образувано досъдебно производство за извършени престъпления.  От там допълниха, че Баневи са разследвани за пране на пари, документни измами и данъчни престъпления.   Разследването е свързано с дейността на приватизирания завод „Полимери“ АД, което бе приватизирано от Николай Банев и бе обявено в несъстоятелност.\r\nПод полицейска обсада е семейната им къща в столичния квартал \"Бояна\". Извършва се обиск и на офис на фирма, собственост на Евгения Банева, намиращ се на бул. \"Витоша\", съобщи Канал 3.    ", "date": "2018.10.26", "title": "Арестуваха Николай и Евгения Баневи"}
{"url": "https://www.actualno.com/business/deloto-za-zastrahovatelja-olimpik-otnovo-be-otlojeno-news_702366.html", "text": "   , предава националното радио.     Днешното заседание продължи повече от час и половина и премина в  много разгорещени изказвания на адвокатите на застрахователния надзор,  гаранционния фонд и временния ликвидатор, от една страна, и на  възразяващите кредитори, от друга страна.   Днес стана ясно, че втори кредитор има възражения по процедурата за ликвидация. Това обаче предизвика бурен спор с адвокатите, тъй като срокът за  подаване на възражения по делото е изтекъл на 16 октомври и по този  начин се нарушава процедурата.\r\nСъдия Ангело Давид даде възможност на адвоката на кредитора да внесе  молба за влизане в започнатата вече съдебна процедура, а дали тя се  приема, или не ще стане ясно на следващото заседание.  В същото време адвокатите на кредитора, внесли възражение на  предишното заседание, се отказаха да го представляват. Той също получи  възможност да намери нов защитник до следващото заседание.   Делото за ликвидацията на застрахователна компания \"Олимпик\" продължава на 2 ноември.\r\nФалитът на застрахователната компания засегна близо 200 000 българи,  най-вече заради задължителната застраховка \"Гражданска отговорност\".    ", "date": "2018.10.26", "title": "Делото за застрахователя \"Олимпик\" отново бе отложено"}
{"url": "https://www.actualno.com/politics/za-namaljavane-na-cenata-na-gaza-s-pone-20-nastojava-demokratichna-bylgarija-news_702375.html", "text": "  Министърът на енергетиката Теменужка Петкова да поиска при посещението си в Москва намаление на доставната цена на природния газ за България с поне 20%, предлага извънпарламентарното политическо обединение \"Демократична България\".     Петкова е в Москва от сряда като ръководител на българската делегация за смесената комисия за икономическо сътрудничество. Визитата й приключва днес, но в официалното съобщение на Министерския съвет темата за цените не е посочена като част от дневния ред.   Според \"Демократична България\" управляващите \"бягат от въпроса\" и досега преговори са водени само на техническо ниво от \"Булгаргаз\", нито е поискана компенсация от руската страна за минали периоди.\r\nВъзможността за предоговаряне на цената дойде след като Европейската комисия и \"Газпром\" постигнаха споразумение за това под заплахата на антимонополно дело заради несправедливи цени в България, Естония, Латвия, Литва и Полша.  Опозиционната формация напомня, че цената на природния газ и парното се повиши значително от 1 октомври и това удря както върху конкурентоспособността на икономиката, така и върху стандарта на живот на хиляди български граждани.   \"Цената на парното вече беше повишена и хиляди българи ще плащат високи сметки. Ако се запази сегашното ценообразуване, има съществен риск от допълнително поскъпване на газа и отоплението за бита и за бизнеса. Високите цени на газа удрят върху конкурентоспособността на важни бизнес отрасли.\", посочват от организацията.\r\n\"Демократична България\" предлага България да заведе арбитражно дело срещу \"Газпром\", както Русия направо това заради АЕЦ \"Белене\".    Според нея решението на Европейската комисия дава възможност за арбитраж, ако не се постигне споразумение за цената в рамките на 120 дни, които са изтекли в края на септември. Обединението настоява България да включи представители на Европейската комисия в преговорите си с \"Газпром\".   \"Както Русия заведе арбитражно дело срещу България заради АЕЦ „Белене”, така България има всички условия на свой ред да заведе дело, ако не постигне справедливо намаляване на цените на газа\", завършва обръшението си формацията.", "date": "2018.10.26", "title": "За намаляване на цената на газа с поне 20%, настоява Демократична България"}
{"url": "https://www.actualno.com/curious/izvestna-pivovarna-syzdava-pyrvata-aviokompanija-za-bira-v-sveta-video-news_702383.html", "text": "        От пивоварната предлагат на любителите на бирата вълнуващ бирен круиз, полет от Англия и до САЩ, включваш обиколка на няколко пивоварни на американска земя.   Полетът е насрочен за февруари 2019 г. с двупосочно пътуване от Лондон, Англия до Кълъмбъс, щата Охайо.\r\nПътуването включва четири нощувки в Колумб с обиколка на местни пивоварни, барове и ресторанти. BrewDog казва, че гостите ще посетят и еднодневно пътуване до Синсинати за допълнителни пивоварни обиколки.     Говорител на пивоврната коментира: \"Бихме искали да предложим пътувания от Колумб до нашата родина в Шотландия, за да покажем нашето разширено семейство, откъдето идваме, но засега нямаме планове за това - ако има достатъчно търсене, ще помислим!\"       from on .", "date": "2018.10.26", "title": "Известна пивоварна създава първата авиокомпания за бира в света (ВИДЕО)"}
{"url": "https://www.actualno.com/starazagora/otkrivat-kyshtichki-za-knigi-v-kazanlyk-news_702378.html", "text": "  Къщички за книги по проект Bookcrossing zone откриват утре в 11 часа пред музея на розата в парк “Розариум”. Инициативата е на “Младежки център за развитие - Взаимопомощ”, и Общинска библиотека “Искра”.     Проектът е финансиран от “Младежка банка” към Обществен дарителски фонд - Стара Загора. Целта му е повече хора да четат книги в Града розите. В Парк “Розариум” ще се поставят , а библиотека “Искра” осигурява книгите за тях. Къщичките ще са за 4 различни възрастови групи - бебета, деца, младежи и възрастни хора.\r\nИдеята е на трима доброволци от “Взаимопомощ” по проект “ДоброволциТЕ”, финансиран от програма “Еразъм+”. Тяхна е и идеята за езиковото кафене “Италиано” в библиотека “Искра”.", "date": "2018.10.26", "title": "Откриват къщички за книги в Казанлък"}
{"url": "https://www.actualno.com/society/preminavaneto-kym-zimnoto-chasovo-vreme-shte-zasegne-razpisanieto-na-13-vlaka-news_702367.html", "text": "  Предстоящата смяна на часовото време, в нощта срещу неделя, ще наложи промени във времепътуването на 13 пътнически влака. При преминаването от лятно към зимно часово време е необходимо някои пътнически влакове да престоят в различни железопътни гари в нощта между 27.10.2018 г. и 28.10.2018 г. Това се налага, за да не бъде нарушен Графикът за движение на влаковете, съобщиха от БДЖ.     В железопътните превози е наложена обичайната практика, влаковете да спрат в първата железопътна гара по маршрута си при наближаване на 04:00 ч. и да изчакат 60 минути. (Например, ако влакът по разписание трябва да тръгне от дадена гара по маршрута в 05:00 ч., пътниците го очакват съответно в този час, така че той няма как да мине с един час по-рано и затова изчаква). По този начин не се нарушава Графикът за движение на влаковете и се избягва по-ранно от обявеното им преминаване през съответните гари.\r\nПреминаването от лятно към зимно часово време тази година ще засегне следните влакове с изчакване в най-близката жп гара, които са:\r\n•\tМеждународният бърз влак №492, пътуващ по маршрута Истанбул-София ще престои в гара Свиленград;  •\tБързият влак №2626, пътуващ по маршрута Варна-София (през Горна Оряховица) ще престои в гара Роман;   •\tБързият влак №2627, пътуващ по маршрута София-Варна (през Горна Оряховица) ще престои в гара Търговище;\r\n•\tБързият влак №3636, пътуващ по маршрута Варна-София (през Карлово) ще престои в гара Стряма;    •\tБързият влак №3637, пътуващ по маршрута София–Варна (през Карлово) ще престои в гара Сливен;\r\n•\tБързият влак №8626, пътуващ по маршрута Бургас–София (през Пловдив) ще престои в гара Белово;   •\tБързият влак №8627, пътуващ по маршрута София–Бургас (през Пловдив) ще престои в гара Коньово;\r\n•\tБързият влак №8636, пътуващ по маршрута Варна–Пловдив ще престои в гара Чирпан;\r\n•\tБързият влак №8637, пътуващ по маршрута Пловдив–Варна ще престои в гара Търнак;   •\tБързият влак №9647, пътуващ по маршрута София–Силистра ще престои в гара Разград;   •\tПътническият влак №16101, пътуващ по маршрута Септември–Велинград ще престои в гара Велинград;\r\n•\tПътническият влак №30151, пътуващ по маршрута Карнобат–Варна ще престои в гара Завет;\r\n•\tКрайградският пътнически вкал №20200, пътуващ по маршрута Мездра–София ще престои в гара Лакатник;\r\nПодробна информация за разписанията на влаковете клиентите на националния железопътен превозвач могат да получат на телефон ", "date": "2018.10.26", "title": "Преминаването към зимното часово време ще засегне разписанието на 13 влака"}
{"url": "https://www.actualno.com/society/slavi-trifonov-bnt-shte-podkrepjat-li-valeri-simeonov-pitam-za-da-stigna-dynoto-na-srama-news_702379.html", "text": "  Слави Трифонов взе отношение по въпроса с подкрепата на КРИБ към Валери Симеонов и написа в социалните мрежи      \"Предполагам всички знаете поговорката: „С питане и до Цариград се стига“.\r\nПо принцип е хубаво да питаш, защото дори и да не получиш информация, понякога с питане изразяваш позиция. И ето, сега аз знам, че няма да получа информация, но ще задам два въпроса:   Първи въпрос: След като БНТ и Нова телевизия са членове на КРИБ, това означава ли, че подкрепят изказването на изпълнителния директор на КРИБ Евгений Иванов, че ще изкара 20 000 работници срещу майките на децата с увреждания? И сред тия 20 000 работници, ще видим ли и работници на БНТ и Нова?  Втори въпрос: Национално представителните организации на хората с увреждания – Съюз на слепите, Съюз на глухите, Съюз на инвалидите, Център за психологически изследвания, подкрепят ли Валери Симеонов и съгласни ли са с Валери Симеонов, след като мълчат като риби и не са взели никакво отношение по този отвратителен казус?\r\nЩе питам аз, ще питам, не защото съм тръгнал към Цариград, а защото търся къде се намира дъното на срама.\"", "date": "2018.10.26", "title": "Слави Трифонов: БНТ ще подкрепят ли Валери Симеонов? Питам, за да стигна дъното на срама"}
{"url": "https://www.actualno.com/dobrich/mlad-myj-pochina-pri-trudova-zlopoluka-v-dobrich-news_702372.html", "text": "  Мъж на 28 години е починал при трудова злополука в Добрич, съобщи за директорът на Областна инспекция по труда Ангел Петков. Младият мъж е паднал от около 10 метра височина от скеле на новострояща се жилищна сграда по ул. „Вардар“ в града. Издъхнал е на път за болница във Варна.     Неговият баща е единствен очевидец на инцидента, каза още Петков. Предстои да бъде уточнено дали загиналият е бил с предпазен колан и каска.\r\nСтроежът се изпълнява от три фирми, една от които е на семейството на пострадалия с фатален изход. Става въпрос за строителство на жилищна сграда, по която са се извършвали довършителни работи по фасадата. Инспекцията по труда е спряла дейностите по обекта.", "date": "2018.10.26", "title": "Млад мъж почина при трудова злополука в Добрич"}
{"url": "https://www.actualno.com/society/kevorkjan-buntyt-na-majkite-e-chudoto-na-prehoda-news_702380.html", "text": "  \"Трябва да стане нещо извънредно, какъвто е случаят със словесното вандалство на Валери Симеонов, за да се размърда обществото.     Той пък сякаш е направен от пластмаса, продължава да упорства, че нищо особено не е казал.\r\nПонеже е наясно, че политиката е отдавна вмирисано занятие, от което окончателно са изхвърлени моралните „лигавения“.\r\nПребиваване в Унижение – дотам я докарахме.  Хората, отгоре на всичко, приемат да ги оварваряват и словесно.\r\nСкотски търпят това, и така сами предизвикват присмеха на Сектата. Затова Бунтът на Майките е цяло чудо, упорството им – още повече.\r\nДори спокойно можем да кажем, че е Чудото на Прехода\", заяви Кеворк Кеворкян с в социалните мрежи.    \"Може ли работодател да заплашва, че щели да извадят срещу Майките 20 хиляди работници в уж-подкрепа на уж-Валери – и това да се приема за нормално.\r\nИ каква е тази Власт, която пропуска покрай ушите си тази дива заплаха?\r\nАми, ако наистина излязат, давате ли си сметка, какво ще означава това?\r\nНякаква нощ на дългите ножове ли им се привижда на някои идиоти?\r\nТова ще бъде абсолютният край – една съсипана държава, из която ще бродят зверове\", допълни Кеворкян.   ", "date": "2018.10.26", "title": "Кеворкян: Бунтът на майките е Чудото на Прехода"}
{"url": "https://www.actualno.com/europe/ek-jenite-v-evropa-pecheljat-sys-162-po-malko-ot-myjete-news_702388.html", "text": "  Жените в Европа печелят със 16,2% по-малко от мъжете, тази разлика ги поставя в положение на несигурност по време на тяхната кариера и след пенсиониране. Това се посочва в изявление на първия заместник-председател Тимерманс и на членовете на Комисията Тейсен и Йоурова по повод Деня на равното заплащане, съобщиха от пресцентъра на Представителството на ЕК в България, предаде \"Фокус\".     Тази година Денят на равното заплащане в ЕС се чества на 3 ноември. С него се отбелязва моментът от годината, в който жените символично престават да получават заплащане за своя труд до края на работната година за разлика от своите колеги мъже, докато остават още 16% от работната година.\r\nПо повод този ден първият заместник-председател на Европейската комисия Франс Тимерманс, комисар Мариан Тейсен и комисар Вера Йоурова заявиха: \"Жените и мъжете са равни. Това е една от фундаменталните ценности на ЕС. Но всъщност жените все още работят безплатно в продължение на два месеца всяка година в сравнение със своите колеги мъже. Повече не можем да толерираме това положение\".   Жените в Европа печелят със 16,2% по-малко от мъжете. Тази разлика в заплащането е несправедлива не само по принцип, а и на практика. Тя поставя жените в положение на несигурност по време на тяхната кариера и в още по-голяма степен след тяхното пенсиониране, като разлика в пенсиите на мъжете и жените достига 36,6%.  Въпреки че няма незабавно решение за преодоляване на това неравенство, съществуват начини за постигане на конкретни промени. Комисията представи редица предложения за справяне с този проблем на работното място и у дома. Наложително е те да бъдат доразвити от Европейския парламент и от държавите членки в рамките на Съвета с оглед на постигането на конкретни резултати, например като се подобрят правата на работещите родители и лицата, полагащи грижи, да вземат отпуск, за да се грижат за своите семейства.\r\nНови данни, публикувани днес, подчертават значението на незабавното приемане на законодателството за равновесието между професионалния и личния живот, представено от Европейската комисия. През изминалата година един от всеки трима европейци не е могъл да вземе отпуск по семейни причини, а само четирима от всеки десет мъже са взели (или възнамеряват да вземат) родителски отпуск. Това не е справедливо, нито устойчиво.", "date": "2018.10.26", "title": "ЕК: Жените в Европа печелят със 16,2% по-малко от мъжете"}
{"url": "https://www.actualno.com/politics/kornelija-ninova-otreche-obsht-plan-s-rumen-radev-news_702390.html", "text": "  \"Не сме обсъждали обща управленска програма с президента Румен Радев\". Това каза лидерът на БСП Корнелия Нинова.     Нинова обясни, че с президента не е разговаряла за предсрочни избори. \"Нищо друго не сме обсъждали освен „Визия за България“, каза още тя. Корнелия Нинова коментира, че политиките, които са обсъждани на срещата с президента са били с дългосрочна перспектива.\r\n„Която и партия да застане да управлява, тя да спазва тези приоритети и то дългосрочно, не за един мандат“, обясни тя, като изтъкна, че такъв подход на управление е необходим в теми, свързани със закони, Конституция, възстановяване на истинския парламентаризъм в България.   „Разговаряхме за нетрайното законодателство, за честата смяна на реформите, за принизената форма на дебата в парламента, който трябва да е на съвсем друго равнище. Влязохме в детайлите“, обясни още Корнелия Нинова.  По думите й разговорите са били насочени още към икономиката на страната, пазарни и европейски механизми, за инвестициите, образованието, културата и регионалното развитие. „Коментирахме ролята на държавата в сектор \"Здравеопазване\", с цялата наша визия за промяна на здравния модел“, изтъкна още тя.", "date": "2018.10.26", "title": "Корнелия Нинова отрече общ план с Румен Радев"}
{"url": "https://www.actualno.com/europe/klimatichnite-promeni-shte-nalojat-preselenie-na-britanci-news_702392.html", "text": "  Доклад на британската комисия за климатични промени обяснява на обикновения британец, че е необходимо жителите на крайбрежните райони на острова да бъдат предупредени, че в обозримото бъдеще домовете им ще станат необитаеми поради нарастващите морски нива и ерозията на крайбрежието, пише в. The Times     Очаква се, че до 2050 г. най-малко 32 хиляди къщи вече да не могат да бъдат обитавани, а до края на столетието ще има поне 82 000. Повече от един милион домове ще бъдат изложени на риск от постоянно наводняване до 2080 г. Хиляди километри пътища и стотици километри железопътни линии също ще бъдат застрашени от разрушения или наводнения, преди БГНЕС.   Според експертите населението не се информира за тази реалната опасност от загуба на собственост и необходимост от преселване. А всъщност става дума за явления, които ще засегнат живота на вече родено поколение. Поради това комисията смята, че не е необходимо да се разработват нереалистични и скъпи планове за укрепване на бреговата линия. Вместо това, твърди професорът от Оксфордския университет Джим Хол, общинските и централните власти трябва да мислят за това как да планират и организират преместването на цели селища и дори градове, за да бъдат отведени на безопасни места за живот хората заедно с познатата им обстановка на живот.\r\nСпоред професора разходите за това трябва да бъдат поети не от хората, които ще пострадат от климатичните промени, а от местния и централния бюджет.  Шефката на комисията баронеса Браун смята за неприемливо, че сегашните купувачи на недвижими имоти в крайбрежните райони не знаят нищо за незавидното бъдеще на своите къщи и мислят, че инвестират не само в своето настояще, но и в това на бъдещите поколения свои наследници. Според баронесата е на мнение, че би било правилно и честно да бъдат предупреждавани жителите на неперспективните райони , за да могат те да осъзнаят рисковете и да разберат, че колкото и да съжаляват, ще трябва да напуснат тези места.   ", "date": "2018.10.26", "title": "Климатичните промени ще наложат преселение на британци"}
{"url": "https://www.actualno.com/sliven/sajtyt-na-obshtina-sliven-s-obnovena-vizija-v-chest-na-praznika-na-grada-news_702371.html", "text": "  Точно днес, в чест на празника на града - Димитровден, официалният сайт на Община Сливен излиза с изцяло обновена визия.     Менютата са интуитивни и лесно разбираеми, а обособяването по теми улеснява бързото намиране на нужната информация. За това спомага и търсачката, която връща информация от страниците на сайта, от папките и масивите с документи. Много удобна за ползване е и картата на сайта, от която с няколко клика може да се стигне до търсената информация.\r\nРазширени са възможностите за бързи връзки към Facebook профила, видеоканала и RSS емисията на новините на Община Сливен.\r\nС обновения сайт се работи удобно както от компютър, така и от таблет и телефон. Осигурена е възможност и за удобна работа през по-старите операционни системи и браузъри. „Наясно сме, че не всички граждани разполагат с нови компютри и се постарахме да осигурим бърз и лесен достъп до информацията и услугите на Община Сливен, каза за управителят на „Дейта М Плант” Константин Илиев  Новата визия на общинския сайт стана видима в 13.30 часа днес, временно на адрес: .", "date": "2018.10.26", "title": "Сайтът на Община Сливен с обновена визия в чест на празника на града"}
{"url": "https://www.actualno.com/pleven/predstavitelnijat-duhov-orkestyr-na-suhopytni-vojski-shte-sviri-marshove-pred-plevenski-uchenici-news_702315.html", "text": "  По молба на Сдружение „Артилерия – ген. Владимир Вазов“ представителният духов оркестър на Сухопътни войски ще участва в концерт-лектория за плевенски ученици. Концертът ще бъде в голямата зала на Военния клуб в Плевен от 11,00 ч. на 30 октомври. С него ще бъде отбелязана 140-ата годишнина от създаването на Българската армия, съобщи председателят на Сдружението о.р. подп. инж. Радослав Георгиев.     Той ще бъде основният лектор в проявата. Ще разкаже на младите плевенчани за всеки етап от историята на Българската армия. Духовият оркестър на Сухопътните ни войски ще изпълнява маршове, създадени през всеки от тези етапи.\r\n„Официалното отбелязване на 140 г. от създаването на Българската армия беше през юли, но тогава учениците бяха във ваканция. Затова решихме да отбележим тази годишнина сега и по различен начин. С този концерт искаме допринесем за патриотичното възпитание на младите хора“, поясни Радослав Георгиев.\r\nОсвен ученици Сдружението кани на концерта всички, които имат интерес към историята на армията ни.  ", "date": "2018.10.26", "title": "Представителният духов оркестър на Сухопътни войски ще свири маршове пред плевенски ученици"}
{"url": "https://www.actualno.com/business/rusija-potvyrdi-interesa-si-kym-aec-belene-news_702394.html", "text": "  Русия продължава да има интерес към проекта АЕЦ \"Белене\", стана ясно по време на посещението на енергийния министър Теменужка Петкова в страната. В рамките на провелото се в Москва   16-то заседание на Междуправителствената българо-руска комисия за   икономическо и научно-техническо сътрудничество Петкова се срещна с  генералния директор на държавната  корпорация за атомна енергия  \"Росатом\" Алексей Лихачов. Двамата обсъдиха ползотворното   сътрудничество между двете страни при реализацията на програмата за   удължаване живота на 5-ти и 6-ти блок на АЕЦ „Козлодуй“, съобщиха от МЕ. По време на срещата министър   Петкова информира Лихачов за приетото през месец юни решение на   Народното събрание на Република България, съгласно което до края на  октомври трябва да бъде изготвена процедура за избор на стратегически  инвеститор за проекта „Белене“. Също  така ще бъде изготвена структура на  проекта при заложените от  държавата параметри – реализация на пазарен  принцип и без предоставяне  на държавна гаранция, чрез отделяне на  активите и пасивите за проекта  АЕЦ „Белене“ в отделно проектно  дружество. По думите на министър  Петкова разработването на процедурата е  на финален стадий. Ако  парламентът възприеме подготвеният проект,  изборът на стратегически  инвеститор може да стартира до края на  годината. „Ние ще разгледаме  сериозно всякакъв вариант за участие в  проекта, определен от  българската държава“, заяви Лихачов. Интересът на руската страна да   участва в процедура по изграждане на АЕЦ „Белене“ бе потвърден и от   руския министър на енергетиката Александър Новак, с когото Петкова  се  срещна по-рано през деня. По нейните думи българската страна ще  разчита  на ползотворно сътрудничество с „Росатом“, който е конструктор  на АЕЦ  „Белене“ и производител на оборудването за централата. Двамата министри обсъдиха  развитието на двустранните отношения в  областта на енергетиката и  потвърдиха съществуващия потенциал за  задълбочаването им. Министър  Петкова информира своя руски колега за  резултатите от проведеното 16-то  заседание на междуправителствената  комисия за икономическо и  научно-техническо сътрудничество.     ", "date": "2018.10.26", "title": "Русия потвърди интереса си към АЕЦ \"Белене\""}
{"url": "https://www.actualno.com/politics/ivan-bakalov-ako-borisov-slushashe-pr-i-njamashe-da-e-premier-news_702382.html", "text": "  \"Чуват се гласове, че такива като Симеонов имали нужда от професионален пиар. И въобще политиците имали нужда, не оценявали пиара като на Запад, затова така се излагат.     Напротив. Предпочитам такива като Симеонов да нямат пиар, да се вижда колко струват. А не професионалисти да му прикриват простащината\", заяви Иван Бакалов.   \"И още - Борисов, ако слушаше пиари, още след първия мандат щеше да загуби изборите. Той си е автентичен брутален популист и демагог, с байганьовско дар слово, харизматичен \"аз съм прост, вие сте прости\", и като такъв се харесва. Пиарите само щяха да го объркат и замажат образа му и щеше да изгуби. И е прав да не ги слуша много. Та по-добре накои професионалисти да се замислят за своята безпомощност, защото май не ги разбират съвсем нещата. Някои политици са налели купища пари на пиари и не им е помогнало. Навремето много по-големи от нашите специалисти, като Жак Сегела не можаха да помогнат на СДС със съвети и с \"Времето е наше\". Даже беше унизително да видиш как бяха обучили по същия модел албанската опозиция да използва син цвят и да сочи с палец надолу по митинги, както правеха Желю Желев и Тренчев. Само в България и Албания имаше такава агресивна опозиция, затова и не спечелиха първите избори.\"", "date": "2018.10.26", "title": "Иван Бакалов: Ако Борисов слушаше ПР-и, нямаше да е премиер"}
{"url": "https://www.actualno.com/starazagora/operata-v-stara-zagora-sys-specialni-ceni-na-biletite-news_702368.html", "text": "  Специални отстъпки на билети предлага Държавна опера - Стара Загора, за всички заглавия в афиша си до края на 2018 година. Само на 26 октомври /петък/ на двете каси на Операта може да се закупят билети с намаления от 30 до 70 на сто.     КАСИТЕ на Държавна опера - Стара Загора, са в сградата на Операта и в сградата на Синдикален дом на културата.\r\nПодробности ", "date": "2018.10.26", "title": "Операта в Стара Загора със специални цени на билетите"}
{"url": "https://www.actualno.com/society/malchugani-pokazaha-zavidni-umenija-otnosno-bezopasnostta-po-pytishtata-video-news_702391.html", "text": "  Откриването на кампанията S.O.S – “Спасете нашите деца!“ събра малчугани от няколко столични детски градини, като целта бе само една - да се насочи вниманието на подрастващите към безопасността на пътя и предотвратяването на пътно-транспортни произшествия, предаде репортер на .     Инициативата бе организирана от застрахователна компания (ЗК) \"Лев Инс\", а децата имаха възможност по забавен и вълнуващ начин чрез различни игри, гатанки и практически занимания да научат или да си припомнят правилата за движение по пътищата.  Специално за всички официални гости и присъстващи бе направена оригинална демонстрация на живо с пристигане и кацане на единствения животоспасяващ хеликоптер в България – този на \"Лев Инс\".  През 2018 година особено актуален проблем в България се оказват пътните инциденти, при които загиват деца. Така темата става още по-чувствителна за обществото. Ето защо по време на събитието бе представен нов, иновативен и интерактивен метод за обучение на подрастващи за правилата за безопасно движение. Демонстрацията проведе инж. Богдан Милчев от Института по пътна безопасност, а лице на кампанията е баскетболният треньор Тити Папазов.  От застрахователната компания са категорични, че малчуганите трябва да бъдат възпитавани от най-ранна възраст в това как да се ориентират във все по-динамичната градска среда и в изключително натоварения трафик. Обучаващи материали, специални събития, тържества и зелени училища имат за цел да превърнат правилата за движение и спазването на законите в ежедневие за децата - бъдещите граждани на България.  \"Искахме да се обърнем към най-малките, които са най-необременени. Спасили сме 17 човешки живота за последните години с медицинските хеликоптери. Имаме възможност да помагаме на пътя. Целта ни е да инвестираме в децата и тяхното бъдеще\", каза пред присъстващите Валентин Илиев от \"Лев Инс\".    Кметът на район \"Студентски\" Димитър Дилчев и Тити Папазов приветстваха децата и благодариха на всички, които се включват в подобни каузи. Богдан Милчев посочи, че \"Лев Инс\" е първата българска застрахователна компания, която ангажирано подема инициативата за безопасността на пътя да се говори сред най-малките участници в движението. Събитието бе изпълнено с много добро настроение, а малчуганите се оказаха добре подготвени и отговаряха на всички поставени въпроси за пътната безопасност от страна на организаторите.", "date": "2018.10.26", "title": "Малчугани показаха завидни умения относно безопасността по пътищата (ВИДЕО)"}
{"url": "https://www.actualno.com/society/njama-danni-za-postradali-bylgarski-grajdani-pri-zemetresenieto-v-jonijsko-more-news_702396.html", "text": "  По информация на посолството в Атина към този момент няма данни за пострадали граждани, включително и български, при земетресението от рано тази сутрин в Йонийско море. В дипломатическата мисия не са постъпвали сигнали от наши сънародници с искане за съдействие, съобщиха от ведомството.     По данни на сеизмологичния институт на Гърция трусът с магнитуд 6,4 по скалата на Рихтер е регистриран на 26 октомври в 01,54 ч. с епицентър 44 километра южно-югозападно от остров Закинтос.   В следствие на земетресението на острова са причинени материални щети. Към момента фериботните линии от и към о. Закинтос функционират съгласно разписанията. Електричеството е било спряно, но постепенно се възстановява.\r\nПо оценка на сеизмолози се очакват и вторични трусове с магнитуд между 5,8 и 6,1.  При необходимост българските граждани могат да се свържат с посолството на Република България в Атина на следния мобилен телефон за спешни случаи:    ", "date": "2018.10.26", "title": "Няма данни за пострадали български граждани при земетресението в Йонийско море"}
{"url": "https://www.actualno.com/europe/samolet-se-prizemi-prinuditelno-v-bukuresht-zaradi-zaplaha-ot-bomba-news_702339.html", "text": "  Самолет на Wizz Air, изпълняващ полет от Грузия за Полша, кацна принудително в Букурещ заради заплаха от бомба.     Еърбъс А320 летящ по линията Кутаиси – Варшава безопасно кацна, след като беше пренасочен към Румъния, предаде БГНЕС.   Говорителят на международното летище, Валентич Йордаке заяви, че след като 173-та пътници са слезли от борда на самолета, той е бил отведен на изолирано място на пистата, където е извършено претърсване и сканиране на багажа.\r\nЙордаке добави, че заплахата е получена по телефона от женски глас.  В крайна сметка, самолетът каца във Варшава с 5 часа закъснение, след като властите са приключили с претърсването му.   ", "date": "2018.10.26", "title": "Самолет се приземи принудително в Букурещ заради заплаха от бомба"}
{"url": "https://www.actualno.com/curious/vijte-koga-i-kolko-shte-pochivame-po-koleda-i-nova-godina-news_702345.html", "text": "  Макар до коледните празници да има доста време, започваме да се замисляме за тях и да си правим планове.      Почивните дни за Коледа започват още на и продължават до , включително. Така се събират цели пет дни.\r\nРаботни са – четвъртък и петък.     По Нова година обаче ще имаме по-кратък отдих. След като отработването и сливането на почивните дни отпадна като практика 31 декември, който се пада понеделник, си е официален работен ден.\r\nНяма да работим на , а първият официален работен ден за 2019 година е .     ", "date": "2018.10.26", "title": "Вижте кога и колко ще почиваме по Коледа и Нова година"}
{"url": "https://www.actualno.com/burgas/mejdunarodna-konferencija-po-art-terapija-ni-uchi-da-bydem-shtastlivi-news_702331.html", "text": "  В продължение на два дни в Бургас се провежда международна конференция по арт терапия.     Специалността „Арт терапия“ е една от магистърските програми на новия филиал на НХА- Бургас, който е организатор на събитието.\r\nОколо 30 учени от Русия, Унгария и България дискутират по темата \"Арт терапия - създаване на нови идеи и нови ценности\". Те изнасят доклади по темата, дискутират различни техники и школи.\r\nОсвен тях в залата присъстват и хора, които не са професионалисти в тази област, но са изкушени от това да опознаят себе си, чрез този вид терапия. Тя е пряко свързана с изобразителното изкуство, но и с други видове изкуства.  „Арт терапията става все по-свободно и демократично пространство. В магистърската програма на НХА в София, а вече и във филиала в Бургас, учат и хора които са утвърдени в професиите си, но имат необходимост да работят над себе си. Искат да помагат и на други хора да се самоопознаят и балансират духовно.“ Това каза професор Петер Цанев, катедра „Психология на изкуството, художествено образование и общообразователни дисциплини“ в НХА. Според него в световен мащаб се увеличава нуждата от такъв вид лечение. Хората, които искат да постигнат личностно развитие, да се докоснат до психологията на щастието, се интересуват от атр терапия, добавя професор Цанев.\r\nВъв форума бяха изнесени доклади свързани с различни подходи и техники в атр терапиата, проведени бяха майсторски класове, имаше представяне на различни школи в тази област. Постави се акцент върху руската школа, която на форума е представена от професор Владимир Никитин, ръководител катедра по арт терапия в Московския социално-педагогически институт. Той преподава “Психология на здравето“. Оказва се, че без позитивно мислене не можем да сме здрави и да се радваме пълноценно на живота.\r\nНа база на докладите и практиките на конференцията през 2019 година ще бъде издаден сборник, чието представяне ще бъде в Бургас, обеща професор Цанев. Той апелира да се опитваме да опознаваме себе си с помощта на хора, за които арт терапията е професия. Но добавя, че всяко докосване до различните изкуства, вече е крачка в посока повишаване качество на живота.    ", "date": "2018.10.26", "title": "Международна конференция по арт терапия ни учи да бъдем щастливи"}
{"url": "https://www.actualno.com/crime/zadyrjaha-myj-pritejaval-antichni-moneti-news_702340.html", "text": "  Полицията задържа 54-годишен пловдивчанин, предлагал за продажба старинни монети на организирана нумизматична сбирка в София.     При предприетите процесуални действия на място полицаите намерили и иззели множество монети с видим археологичен произход. Последвало претърсване в жилище в столицата, ползвано от мъжа под наем, откъдето били открити още монети с културно-историческа стойност, съобщи МВР.   Резултатът от назначената съдебно-археологическа експертиза на общо 61 монети показал, че те притежават характеристиките на движими археологически обекти и културни ценности по смисъла на Закона за културното наследство.\r\nСъбраните по досъдебното производство материали са докладвани в Софийската градска прокуратура.   Снимка: архив    ", "date": "2018.10.26", "title": "Задържаха мъж, притежавал антични монети"}
{"url": "https://www.actualno.com/actualno/ne-prosto-muzikalen-pozdrav-za-valeri-simeonov-video-news_702344.html", "text": "  Ден вече не броя кой. Валери Симеонов не си е подал оставката - нито в контекста, нито извън контекста, че така правиш, когато наречеш майки на деца с увреждания \"кресливи жени\".     Няма какво да се хабят повече думи. Свърши се вече с обясненията. Край на витиеватите хиперболи, сложните препратки, хитроумните примери и директните подкани. Минаваме на музикално лечение - нали музиката влияе на всеки. Може пък така да стане - ясно, че с трепанация не дават, а и ние нещо не можем да се преборим да вземем. Може би, някога ...   Ивайло Ачев   ", "date": "2018.10.26", "title": "Не просто музикален поздрав за Валери Симеонов (ВИДЕО)"}
{"url": "https://www.actualno.com/kustendil/pyrva-samostojatelna-izlojba-na-svetla-lazarova-v-kustendil-news_702327.html", "text": "        Светла Лазарова е родена през 1955 г. в Кюстендил. Основното си образование завършва в града, след което завършва Художествената гимназия в гр. София. Още оттогава тя е тясно свързана с рисуването и изкуството. Художничката живее в гр. Пловдив и има участия в редица изложби, но това е първата ѝ самостоятелна изложба, която тя избира да представи именно в родния си град - Кюстендил. предаде кореспондент от града за .", "date": "2018.10.26", "title": "Първа самостоятелна изложба на Светла Лазарова в Кюстендил"}
{"url": "https://www.actualno.com/crime/gorja-uchilishte-vyv-vrachansko-selo-news_702338.html", "text": "  Късно снощи, в училище \"Христо Ботев\" в село Згориград е избухнал пожар, съобщават от полицията.     Сградата на училището не се ползва за обучение, тъй като то е закрито през  2008 година. За инцидента са подали сигнал местни жители.\r\nПри оглед на място е установено, че огънят е унищожил празни шкафове, засегната е и учителската стая. От полицията уточняват, че причините и щетите са в процес на изясняване. По случая е образувано досъдебно производство.  Архив   ", "date": "2018.10.26", "title": "Горя училище във врачанско село"}
{"url": "https://www.actualno.com/politics/s-pylen-konsensus-na-pyrvo-chetene-bjaha-prieti-zakonoproektite-za-lichnata-pomosht-news_702343.html", "text": "  Депутатите приеха на първо четене с пълен консенсус законопроектите за личната помощ, касаещи хората с увреждания.     Законопроектите за личната помощ са с вносители БСП и „Воля“. Предлага се хората с увреждания да избират асистентите си, да договарят условията и да прекратяват договорите.   По първия законопроект, депутатите гласуваха със 129 гласа \"за\", а по втория - 131 гласа \"за\" и един \"въздържал се\".\r\nЛичната помощ да се предоставя въз основа на индивидуална оценка на потребностите. За целта ще бъде необходим ресурс в размер на над 105 млн. лева.  Асистент може да е повече от един човек. Ползвател на лична помощ е човек, който има такива увреждания, че те ограничават способностите му да се обслужва сам в ежедневието си.   Отговорен орган за личната помощ е Агенцията за социално подпомагане или т.нар. нова Агенция за правата на хората с увреждания. Директорът ѝ планира и разпределя необходимите средства.\r\nВ законопроекта няма лимити по отношение на личната помощ, но в плана на действие, подписан от финансовия и от социалния министър, е заложено обхватът на хората да се редуцира за 2019 година на база ТЕЛК. Това обхваща хората с над 90 на сто с чужда помощ и децата над 50 на сто с чужда помощ, както и децата над 90 на сто без чужда помощ; а часовете - до 168 часа. Така финансово се счита, че ще може да се обезпечи лична помощ за 2019 година за 86 000 души.    ", "date": "2018.10.26", "title": "С пълен консенсус на първо четене бяха приети законопроектите за личната помощ"}
{"url": "https://www.actualno.com/vidin/vidin-praznuva-dimitrovden-news_702346.html", "text": "  Повече от 20 години на Димитровден видинчани отбелязват своя патронен празник на града.     “На този ден се чувстваме свързани в едно голямо семейство, изпълнени с гордост, че сме жители на този царствен град с хилядолетна история, вперил поглед в широтата на пълноводния Дунав”, каза в приветствието си кмета на града Огнян Ценков и допълни, че хората, родени и живели във Видин, са оставили ярка следа със своята мъдрост, свободолюбие, непреклонен дух и стремеж към нови познания.\r\nВ словото си кмета пожела на съгражданите си да имат самочувствието, че живеят в един от прекрасните кътове на България. “Бъдете здрави и домовете ви да са изпълнени с любов и мир! Нека Свети Димитър ни дари със своята закрила и благодат“, каза в заключение Огнян Ценков. Ето какви са празничните прояви във Видин днес : те започнаха с тържествена света литургия, отслужена в храм“ Св. вмчк Д.Солунски“. След освещаване на бойните знамена, церемонията продължи с  литийно шествие от катедралния храм до площ. Бдинци. На централния градски площад  концерт изнесе  духовият оркестър – Видин. В този час започва тържествена сесия на Общинския съвет, на която ще бъдат обявени почетни граждани.\r\nТържествата за празника на град Видин продължават тази вечер с концерт на група“ Мистик“, който ще се проведе в зала Симфониета, а по-късно на площада ще започне тържествена заря проверка с участието на военно формирование от Враца.  ", "date": "2018.10.26", "title": "Видин празнува Димитровден "}
{"url": "https://www.actualno.com/crime/specprokuraturata-razsledva-privatiziranija-zavod-polimeri-news_702356.html", "text": "   Това съобщиха от пресцентъра на Апелативна специализирана прокуратура.     Днес, 26 октомври, следователи от Отдел „Следствен“ на Специализирана прокуратура извършват процесуално-следствени действия на адреси в София и страната - претърсвания и изземвания, обиски на лица и разпити на свидетели в рамките на образувано досъдебно производство за извършени престъпления по чл. 321,ал.6, чл. 255, 253, 212 и 203 от Наказателния кодекс.   Разследването е свързано с дейността на приватизирания завод „Полимери“ АД.\r\nЗавод \"Полимери\" беше приватизиран от дружество на Николай Банев и не работи от 2010 г. Три години по-късно беше обявен в несъстоятелност.  ", "date": "2018.10.26", "title": "Спецпрокуратурата разследва приватизирания завод \"Полимери\""}
{"url": "https://www.actualno.com/crime/po-statistika-prestypnostta-po-chernomorieto-namaljala-s-okolo-edna-treta-news_702350.html", "text": "  Каква е била картината с престъпността по курортните ни места на Черноморието през това лято – на този въпрос на парламентарен контрол вътрешният министър Младен Маринов отговори, че се наблюдавала намалена престъпност и увеличена разкриваемост.     Според статистиката, през периода май-септември в Несебър, Поморие, Царево са регистрирани 35% по-малко престъпления. Имало и по-висока разкриваемост на престъпленията, свързани с наркотици. Специално в курортните комплекси (като Слънчев бряг) най-честите престъпления са „срещу личността”, но на годишна база там имало спад от 34,2%. Нивото на престъпността във Варненско било най-ниското от 5 години насам, като при кражбата на коли намалението е 82%, а на джебчийството – малко над 30%. Също с 30% намалели престъпленията в курорта „Св. св. Константин и Елена”.   Маринов изброи куп неща, несвързани директно с въпроса – че били командировани 933 полицаи, от които 759 в Областната дирекция на МВР в Бургас, 126 – във Варна и 48 – в Добрич. Той увери, че от органите на МВР била създадена организация да се пази живота и здравето на гостите по Черноморието.\r\nСъщевременно депутатът Димитър Петров посочи, че имало подобрение, но попита Маринов не можело ли да се мисли за повече пари, които да отидат за повече полицаи за малките курортни градчета.  ", "date": "2018.10.26", "title": "По статистика престъпността по Черноморието намаляла с около една трета"}
{"url": "https://www.actualno.com/education/obrazovatelnijat-ministyr-kym-deputat-ot-volja-nali-ne-ochakvate-da-skriem-ot-16-godishnite-che-ima-homoseksualnost-news_702362.html", "text": "  Любимата тема за джендър идеологията влезе отново в парламента – под формата на въпрос от депутата от \"Воля\" Елена Алексиева относно текстове в учебника по биология за IX клас на издателство \"Анубис\". Алексиева посочи, че в раздел \"Психо-сексуално развитие – зряла възраст” пишело, че това е времето на \"окончателно формиране на сексуалната идентичност – хетеросексуалност или хомосексуалност\". За \"юношество\"-то пък пишело, че е възможно \"осъзнаване на сексуално влечение към същия пол\". Същата тема вчера (25 октомври) повдигна и ВМРО.     Красимир Вълчев обаче беше категоричен, че не става дума за джендър идеология и добави, че не може да види във визирания текст \"джендър идеология\". В учебника пише, че в зряла възраст младите хора достигат до полова зрялост – това не е джендър идеология според образователния министър. Нали не очаквате да скрием от 16-годишни що е то хомосексуалност, попита образователният министър Алексиев. И заяви, че рискуваме да забраним цялото образование за сексуалността и за равенството между половете, ако търсим навсякъде идеология. \"Тези разговори не трябва да ги водим в условия на морална паника\", каза Вълчев.   Образователният министър добави, че ако има опасност от включване на джендър идеология в образованието, ще се намеси и че за учебника не са отпускани държавни средства. И обеща да има нарочна дискусия на ниво комисия, с която е готов да се съобрази.\r\nАлексиева обаче не се съгласи и обяви текстовете за хомосексуализма за двусмислени.  ", "date": "2018.10.26", "title": "Образователният министър към депутат от \"Воля\": Нали не очаквате да скрием от 16-годишните, че има хомосексуалност? "}
{"url": "https://www.actualno.com/politics/zakonyt-za-horata-s-uvrejdanija-beshe-priet-ot-deputatite-na-pyrvo-chetene-news_702291.html", "text": "  На първо четене депутатите приеха с 174 гласа \"за\" в пленарна зала новият Закон за хората с увреждания.     Депутатите се обединиха в изказванията си, че проектът на закона не решава всички проблеми на хората с увреждания, но e стъпка в правилната посока.   Светлана Ангелова от ПГ на ГЕРБ заяви, че увеличението на средствата за хората с увреждания е приоритет за правителството и . Бившият социален министър Хасан Адемов, от ДПС, посочи като проблем отговорността на ресорния министър, защото по думите му тематиката не се изчерпва с един ресор. А Георги Гьоков отправи критика, че няма ясно разписана финансова рамка, като беше зададен и въпрос как ще се пресмятат необходимите разходи, когато има нужда от индивидуална оценка, а оценените потребности не може да се пресметнат предварително.\r\nЗаконопроектът предвижда реформа в социалната сфера и е в отговор на дългите протестни действия на майките на деца с увреждания от инициативата \"Системата ни убива\", които от 4 месеца са на палатков лагер пред Народното събрание.  Със законопроекта се създава Държавна агенция за хората с увреждания, която да осъществява дейности, свързани с изготвяне на индивидуалната оценка на потребностите и координиране на политиката за правата на хората с увреждания. Новосъздадената агенция ще започне да функционира от 1 януари 2021 година. Държавната агенция ще бъде правоприемник на Агенцията за хората с увреждания. До 2021 година индивидуалната оценка ще се изготвя от специализирани отдели към дирекции \"Социално подпомагане\".   През закона ще се създаде и Съвет за наблюдение с 4-годишен мандат, който да гарантира защитата на правата на хората с увреждания. Законопроектът въвежда нов подход за социално приобщаване чрез оценка, която да отчита индивидуалните потребности на хората с увреждания. Здравната система пък ще предоставя \"помощни средства, приспособления и съоръжения\", необходими на хората с увреждания – но директно, на база изготвена индивидуална оценка за потребностите. Тази оценка е отправна точка и за осигуряване на \"лично моторно транспортно средство, приспособяване на жилище, наем на жилище и рехабилитация\".\r\nНа законово ниво се предвижда получаване на месечна финансова подкрепа, която ще се изчислява на базата на линията на бедност, а не на база гарантиран минимален доход, както досега. Месечната финансова подкрепа ще бъде отпусната от 1 януари 2019 г. Ще се предоставят и помощи за медицински изделия.    Въвежда се \"квота на работната сила\" в публичната и в частната сфера.  Работодатели с 50 до 99 работници ще имат задължение да имат двама служители с увреждане, а тези със 100 и над 100 – 2% от средносписъчния им състав. Ако не се назначат бройките хора с увреждания, конкретната фирма трябва да внася всеки месец във фонда към Агенция за хората с увреждания такса в размер от 30 на сто от минималната заплата за всеки неназначен човек с увреждане. Против това се обявиха големи работодатели, като АИКБ, КРИБ и БСК. Според неофициални данни социалните предприятия в България изработват 0,8% от БВП на държавата.   Освен това, ще има центрове за защитена заетост – за хора с множество увреждания. Те могат да се създават към специализирани предприятия.\r\nЗаконопроектът обаче предизвика и множество коментари преди да влезе в пленарна зала, заради съществуваща в него разпоредба, която предвижда ресорният вицепремиер да застане начело на Националния съвет за интеграция на хората с увреждания. Това следваше да бъде Валери Симеонов, за чиято оставка от няколко дни протестиращите майки настояват заради неговите думи, че те са \"кресливи жени\" с \"уж болни\" деца. Засега Симеонов беше сменен и няма да бъде председател на Националния съвет за сътрудничество по етническите и интеграционните въпроси към Министерския съвет. Вместо него постът зае друг вицепремиер - Томислав Дончев. Решението за освобождаването на Симеонов е било \"предложено\" от премиера Бойко Борисов и е прието неприсъствено.", "date": "2018.10.26", "title": "Законът за хората с увреждания беше приет от депутатите на първо четене"}
{"url": "https://www.actualno.com/crime/migracionnijat-natisk-namaljava-no-na-granicata-hvashtat-po-malko-uspeli-da-ja-minat-news_702353.html", "text": "  След пълното изграждане на оградата по границата с Турция има значително намаляване на миграционния натиск. Това заяви вътрешният министър Младен Маринов по време на днешния парламентарен контрол.     От думите му обаче стана ясно, че всъщност през тази година около стотина души повече са успели да пробият охраната ни точно при границата – 160 души са хванати на вход, докато през миналата година са били над 200.   Иначе 1864 души са опитали да преминат без позволение границата ни с Турция, като 1375 са установени и хванати. През 2016 година числото е по-голямо - 2194 души.\r\nМаринов не отговори и какво става с пълното усвояване на общо 320 млн. лева, които дойдоха от ЕС за борба с миграционния натиск.  Едновременно с това продължават и масовите бягства от общежитията на агенцията за бежанците. От началото на годината там са настанени 1166 души. Избягали са 1032-ма. Единици са тези, които остават. Само за септември са приети 282-ма, а в графата \"самоволно напуснали\" са отбелязани 264-ма. Отчита се и много нисък процент на запълване на домовете на агенцията - за септември 10.9%, или 566 души.", "date": "2018.10.26", "title": "Миграционният натиск намалява, но на границата хващат по-малко успели да я минат"}
{"url": "https://www.actualno.com/dobrich/v-dobrich-obmisljat-novi-formi-na-protest-za-ostavkata-na-simeonov-news_702361.html", "text": "  Вероятно протестите в Добрич ще преминат в шествия в центъра на града, докато се стигне до оставката на вицепремиера Валери Симеонов. Събралите се днес майки на деца с увреждания и подкрепящи ги граждани обсъждаха различни варианти. Те са убедени, че Симеонов ще бъде отстранен от вицепремиерския пост, но това ще стане на по-късен етап.     След окончателното приемане на Закона за хората с увреждания ще стане ясно дали ще продължат да издигат протестни лозунги „Системата ни убива“.   Вече седмица майки на деца с увреждания се събират за част пред сградата на областна администрация, за да изразят възмущението и болката си от думите на Симеонов за „уж болните“ им деца. Те не приемат извинението му и смятат, че то не е искрено, а са го накарали да го направи.", "date": "2018.10.26", "title": "В Добрич обмислят нови форми на протест за оставката на Симеонов"}
{"url": "https://www.actualno.com/curious/kakvo-e-da-se-vlubish-v-oven-news_702297.html", "text": "  Връзката с тази огнена зодия определено не е от най-лесните. Те са доста избухливи на моменти, не обичат да бъдат командвани или пък зависими от някого. Те са една доста интересна зодия, която обаче няма само негативни черти. Ако сте наясно със странностите на Овните, определено ще сте подготвени и ще успеете да ги задържите.     Ето кои са те:    – това не е само лошо качество. Те също така носят много силна енергия в себе си и обикновено с тях винаги е забавно и интересно. Като огнен знак, не е изненадващо, че са доста избухливи. Поякога избухват и след това съжаляват, но рядко са способни да се извинят първи. – те се влюбват много бързо и любовта им е изпепеляваща. Ако Овен се влюби във вас, определено ще го усетите. Те дават всичко за половинката си и са изключително лоялни. Ако ви обичат истински, вие винаги ще сте на преден план. Овните не изграждат връзка със случайни хора, те много внимателно преценяват дали момента и човека са подходящи. Трудно се доверяват, но случи ли се това, няма какво да разклати връзката ви.   – ако сте във връзка с представител на тази зодия, трябва да свикнете с мисълта, че те не позволяват на никого да контролира живота им по какъвто и да е начин. Те са изключително независими и въпреки че постоянното внимание, с което ги обсипвате им харесва, те искат и малко време, през което това да липсва. Не се опитвайте по никакъв начин да ги ограничавате, защото това определено няма да повлияе добре на отношенията ви.    – те никога няма да излъжат, ако нещо не им харесва, независимо дали ще прозвучат грубо. Те са изключително директни и искрени. Винаги биха си признали, ако нещо във връзката не е наред. Също така, ако са прегрешили по някакъв начин, те не са хора, които ще го прикриват. Искреността и директността прави връзката с тях много по-лека и спокойна. – ако сте във връзка с Овен, трябва винаги да сте готови за разговор или за забавление, защото те много лесно се отегчават и се отказват от връзката. Ако не им е интересно да общуват с вас, връзката ви е обречена. Те търсят човек, с когото могат да разговарят на всякакви теми.     – абсолютно всички представители на тази зодия мразят да чакат. Те се изнервят изключително много, когато се налага да чакат дори на опашката в магазина. За това гледайте нещата да се развият бързо. Ако не им покажете на време чувствата си, те ще се откажат много скоро.    – трябва постоянно да поддържате егото им, защото иначе се чувстват недооценени. Също така не очаквайте извинение или обяснение в любов от тях. По-скоро се вглеждайте в по-малките неща. Те показват обичта си постоянно, но не по стандартния начин.", "date": "2018.10.26", "title": "Какво е да се влюбиш в Овен"}
{"url": "https://www.actualno.com/politics/borisov-izpylnihme-poetite-angajimenti-kym-protestirashtite-majki-news_702357.html", "text": "  \"Изпълнили сме в пълен обем ангажиментите си към майките на деца с увреждания, в пъти повече отколкото през управление на БСП.\"     Това заяви пред журналисти на полигона „Ново село“ край Сливен премиерът Бойко Борисов.   „В парламента приеха първия закон, върви вторият за хората с увреждания. Видяхте в бюджета – 150 млн. повече. Което сме поели като ангажимент, в срок се прави.\r\nВчера в МС в ресорите направихме промени. Между първо и второ четене ще се предложи социалният министър отново да си отговаря. Искахме миналата сряда, когато приемахме и нямаше още този скандал, да е по-високо нивото, да се върши повече работа. Мисля, че и сега всички трябва да са спокойни“, коментира Борисов.  Във връзка с протестите срещу вицепремиера Валери Симеонов, премиерът заяви, че в рамките на демокрацията не може да каже на никой да не протестира.   „Това, което поехме като ангажимент в МС и парламента е изпълнено в пълен обем в пъти повече, отколкото по време на управление на БСП. Толкова мога да кажа на тези хора“, каза Бойко Борисов.\r\nТой изрази задоволство от проведените обучения.    \"За първи път на обучението участват всичките държави, които трябва да участват - САЩ и 9 балкански държави. Благодаря на колегите от Турция, Гърция, Сърбия, Македония, Черна гора, Албания, Босна и Херцеговина, Румъния. Разбира се, и на САЩ, които летяха с тяхна техника. Мисля, че е едно добро учение\", каза още премиерът.   \"Подготвя се промяна в закона, така че силите да имат единно командване, да увеличим щата, така и така се дават толкова пари за въоръжаване и заплата, да им вземем допълнителна техника, министърът ще направи списък\", добави той.\r\nВ „Thracian Sword – 2018“ участват до 200 военнослужещи от формирования на Силите за специални операции на страните-членки на инициативата B-9 от Югоизточна Европа, с подкрепата на авиация на Въоръжените сили на САЩ.", "date": "2018.10.26", "title": "Борисов: Изпълнихме поетите ангажименти към протестиращите майки"}
{"url": "https://www.actualno.com/music/pochina-kompozitoryt-toni-djo-uajt-news_702364.html", "text": "  Американският музикант и композитор Тони Джо Уайт, песни на когото са изпълнявани от Елвис Пресли и Тина Търнър, почина в САЩ на 75-годишна възраст. Съответното съобщение се появи на официалната страница на изпълнителя във Facebook, предаде БГНЕС.     \"Съобщаваме с прискърбие, че Тони Джо Уайт почина на 75-годишна възраст. Истинска легенда, която ще бъде запомнена завинаги\", се казва в изявлението.   Певецъта, според списание „Върайъти“, е починал от сърдечен удар в дома си в Тенеси.\r\nТони Джо Уайт е роден през 1943 г. в щата Луизиана и по време на дългата си кариера издава повече от 20 албума, последният от които („Bad Mouthin“) е издаден в края на септември тази година. Неговият хит „Polk Salad Annie“ е изпълнен от Елвис Пресли, а четири песни, написани от Уайт, са включени в албума на Тина Търнър „Foreign Affair„ (1989). Песни, композирани от Уайт са включени в репертоара на Рей Чарлс, Ерик Клептън, Род Стюарт, Джони Кеш, Том Джоунс и други изпълнители.  ", "date": "2018.10.26", "title": "Почина композиторът Тони Джо Уайт"}
{"url": "https://www.actualno.com/showbusiness/pevicata-shiniyd-okonyr-stana-musulmanka-news_702294.html", "text": "        В съобщение в социалната мрежа Twitter тя благодари на мюсюлманите за подкрепата.   По думите ѝ решението било \"естествен резултат от пътуването на всеки интелигентен теолог\". О' Конър качи и видео, в което пее ислямски призив за молитва.\r\nТова не е първият път, в който изпълнителката говори открито за религията. През 1992 г. тя си спечели и много критики, когато скъса снимка на папата наживо по телевизията.  Шиниъд О'Конър е най-известна с хита Nothing Compares 2 U то 1990 г.    ", "date": "2018.10.26", "title": "Певицата Шиниъд О'Конър стана мюсюлманка "}
{"url": "https://www.actualno.com/curious/luboven-horoskop-za-27-28-oktomvri-news_702290.html", "text": "        Добре е вие да направлявате всеки флирт, който може да се заформи през уикенда. От друга страна, трябва да внимавате за коректността на отсрещната страна спрямо вас. Дръжте дистанция. Когато става въпрос за любов, през почивните дни ще предпочитате да си затваряте очите, за да не виждате болезнената реалност. Финансови проблеми могат да нарушат хармонията между вас и половинката ви.   Звездите ви дават добри възможности за романтика. Ако се намирате в сериозна връзка, вие и партньорът ви може да се почувствате натоварени от задълженията около връзката ви, както и тези в служебен план и това да окаже влияние върху нагласите един към друг.     Ако имате половинка до себе си, звездите показват, че през тези дни ще бъдете повече от подозрителни към любимия човек. Въпреки че половинката ви се държи много добре с вас, може да има някаква тайна, за която вие подозирате. Ако искате да поговорите – направете го, но спазвайте добрия тон. ", "date": "2018.10.26", "title": "ЛЮБОВЕН хороскоп за 27-28 октомври "}
{"url": "https://www.actualno.com/viewpoint/njakolko-bombi-po-kysno-kojto-see-omraza-jyne-nasilie-news_702293.html", "text": "  Eдно важно уточнение в началото: разследването във връзка с предполагаемите взривни устройства, изпратени до бившия президент Барак Обама, до неговата външна министърка Хилъри Клинтън, до телевизионния концерн CNN и до редица други високопоставени американци, все още продължава. Така че още е рано да размишляваме какво се крие зад тази серия от предполагаеми терористични атентати, която започна още в понеделник с бомба, изпратена до милиардера и либерал Джордж Сорос.     Едно нещо обаче можем вече да кажем със сигурност: политическият климат в САЩ е дълбоко отровен, страната е разделена, а това осигурява плодородна почва за подобен екстремизъм. И в дъното на всичко стои президентът Доналд Тръмп, който е главната движеща сила за безпрецедентното влошаване на политическата атмосфера в САЩ.      Тръмп проведе цялата си предизборна кампания и, в крайна сметка, спечели президентските избори, използвайки ужасяващи лични нападки срещу политическите си съперници и срещу медиите, които многократно обяви за враг на народа. Той има отколешен опит в използването на грубиянски език и двусмислени заплахи срещу всекиго, който си позволи да демонстрира несъгласие или да разкритикува неговата политика и възгледи. Нека да припомним, че той призова тълпата да постави Хилъри Клинтън \"под ключ\" и дори направи намеци, че тя може да бъде убита. Чудно ли е тогава, че някои заклети негови привърженици могат да изтълкуват думите му като оправдание, ако не и като призив към политически мотивирани насилия?\r\nКогато в Шарлътсвил загина човек, който се противопостави на ултрадесните демонстранти, Тръмп известно време се колебаеше дали да осъди десния екстремизъм – и само ден преди това небрежно беше подхвърлил, че е \"националист\".\r\nНа митинги в предизборната си кампания Доналд Тръмп многократно намекваше за насилие срещу противници и медии. На закрита среща с християнски фундаменталисти наскоро той ги предупреди да се готвят за \"леви насилия\", ако демократите спечелят междинните избори.    Агресивната реторика на Доналд Тръмп произтича от убеждението му, че винаги трябва да се постигне победа, независимо от цената, и че критиката срещу него е неприемлива, а компромисите – недопустими. При един обикновен човек такава нагласа би била просто проблематична, при президента на най-могъщата държава в света обаче тя се превръща в същинска опасност.    Всичко това е добре известно. След онази реч при откриването на президентската си кампания през 2015 година, когато обяви мексиканците за \"изнасилвачи\", ние сякаш постепенно привикнахме с неговите крайности. И никой вече не се смее на Тръмп. Защото за трите години, откакто излезе на политическата сцена, той превърна Републиканската партия в своя лична бойна машина. В резултат от това и с личния принос на Тръмп разломът в американското общество продължава да се разширява и конфронтацията вече е достигнала до невиждани размери.\r\nИ едва ли бихме се учудили, ако някой негов привърженик – или просто някой човек – възприеме реториката и поведението на президента буквално, като призив към политическо насилие срещу противниците му.    ", "date": "2018.10.26", "title": "Няколко бомби по-късно: Който сее омраза, жъне насилие"}
{"url": "https://www.actualno.com/society/veche-e-jasno-koj-shte-spasjava-tyrgovskija-registyr-ot-nov-sriv-news_702332.html", "text": "  \"Сиенсис\" АД печели поръчката спешно да надгради софтуера на Търговския регистър с допълнителен дисков ресурс от 120 терабайта. Дружеството е подало оферта с най-ниска цена пред  Агенцията по вписванията (АВ) за надграждане на съществуващите дискови масиви за съхранение на данни Dell EMC Unity 400. Поръчката беше пусната на 12 октомври, а изборът е по максимално съкратената процедура – чрез договаряне без предварително обявление.     При максимална прогнозна цена от 190 000 лева без ДДС \"Сиенсис\" е класирана на първо място с оферта за 154 154 лв. пред конкурентите ѝ \"Телелинк бизнес сървисис\" ЕАД, \"ССАРМ\" ЕООД и \"Парафлоу Комуникейшънс\" ООД.   Спешността на поръчката бе обяснена от възложителя с безпрецедентния срив на Търговския регистър през август месец, когато системата остана блокирана за 19 дни. Скандалът придоби сериозен политически и икономически резонанс и доведе до оставката на изпълнителния директор Зорница Даскалова.  Оттогава шеф на Агенцията е Габриела Козарева.\r\nНаправеният анализ на щетите показа, че при кризисната ситуация са дефектирали 4 диска, довели до срив в операционната система на Търговския регистър, както и до заплаха от срив в базите данни на станалите регистри. \"Вследствие на аварията, предизвикана от дефектирала дискова група RAID от дисков масив за съхранение на данни FujitsuEternus DX8700, се ескалира пълен срив на базата данни, бекъпа и функционалностите на Търговския регистър. Възникналите проблеми водят до нарушаване на изпълнението на ключови за икономиката и националната сигурност нормативно установени дейности на АВ, като за периода 09.08-27.08.2018 г. Търговският регистър не функционира\", бе посочено в документите, публикувани от АВ.  Към момента на обявяване на спешната поръчка в масивите на Информационния център има около 30 ТБ (терабайта) свободно физическо дисково пространство и около 20 ТБ - в Резервния информационен център. Изчисленията тогава сочеха, че . .   На 15 октомври пресцентърът на Агенцията по вписванията заяви, че всички поддържани от нея регистри работят в пълната си функционалност. \"Предприетите действия по обявяването на обществена поръчка за надграждане на съществуващите дискови масиви за съхранение на данни се основават на детайлен технически анализ и целят гарантиране на работоспособността и отказоустойчивостта на регистрите. Необходимият допълнителен ресурс възлиза на 300 ТБ, като 120 ТБ следва да се осигурят неотложно и при спазване на разпоредбите на действащото законодателство\", уточниха от АВ.    От там съобщиха тогава, че продължават следствените действия на компетентните органи за разкриване на причините, довели до нарушения достъп до Търговския регистър и регистър на юридическите лица с нестопанска цел от м.август тази година.\r\n\"С цел опазване на релевантни към разследването данни, ръководството на Агенцията се въздържа от действия по изтриване на данни от информационните масиви, като обемът на тези данни възлиза на 80 ТБ. В допълнение, с цел спазване на приетите добри практики за информационна и мрежова сигурност, Агенцията изпълнява дейности, които ангажират още от наличния ѝ технологичен ресурс\", допълниха от Агенцията.\r\nОпределената да надгради проблемния софтуер фирма \"Сиенсис\" АД има договори с държавни структури и публични дружества за над 5,6 млн. лв. от началото на тази година. Два от тях са най-мащабни. Единият е възложен от Министерския съвет на стойност 1 666 666 лв. без ДДС по поръчка с предмет \"Изграждане на решение за възстановяване след бедствие за ИСУН 2020\". Вторият, от 1 март тази година – на стойност 2 592 000 лв. с ДДС (2 160 000 лв. без ДДС), е подписан с Агенцията по вписванията и е в областта на отбраната и сигурността.   Той е за надграждане на имотния регистър за интеграция с кадастралния регистър и предоставяне на допълнителни е-услуги. И още - за надграждане на търговския регистър с оглед прехвърлянето на регистрацията на юридическите лица с нестопанска цел от окръжните съдилища към Агенция по вписванията, както и осигуряване на интеграцията му с имотния регистър, единната входна точка за подаване на годишни финансови отчети, регистъра на професионално-квалифицираните лица, регистъра за гражданска регистрация, регистъра на българските документи за самоличност и регистъра на пълномощните.   ", "date": "2018.10.26", "title": "Вече е ясно кой ще спасява Търговския регистър от нов срив"}
{"url": "https://www.actualno.com/burgas/muzikalna-premiera-v-denja-na-narodnite-buditeli-news_702347.html", "text": "  Новата сцена \"Булевард\", която се намира до Часовника в Бургас очаква публика. Там ще изнесе концерт групата \"Мери Бойс Бенд\". Бургаските изпълнители ще зарадват своите почитатели с новия сингъл от албума си \"Щастливи дни\" - \"Двамата с теб\".     Гост на Мери и Миро ще бъде Илиян Дянков. По негова идея е изградена новата, открита сцена в центъра на Бургас.\r\nВсеки присъстващ на концерта ще може да вземе албум с автограф от изпълнителите.\r\nКонцертът е в Деня на народните будители, 1-ви ноември, от 18 часа.  ", "date": "2018.10.26", "title": "Музикална премиера в Деня на народните будители"}
{"url": "https://www.actualno.com/crime/policai-iznenadaha-plevenchanin-v-oranjerija-za-kanabis-news_702355.html", "text": "  31-годишен плевенчанин бе прибран зад решетки след като полицаи го спипаха да отглежда канабис в селски имот, съобщи днес Областната дирекция на МВР в Плевен.     Мъжът е арестуван при спецоперация в село Крушовица. Плевенчанинът е изненадат от неочакваното „посещение“ в момент, когато се грижел за оставени за сушене растения канабис.\r\nВ къщата са намерени 8 растения, окачени за въжета. Те били с различна степен на изсъхване и с общо тегло на листната им маса 6,3 кг. При последвалото претърсване в жилището на 31-годишния в Плевен са намерени и иззети два стъклени буркана със суха зелена трева - около 50 грама. При направения полеви наркотест тревата реагирала на марихуана.", "date": "2018.10.26", "title": "Полицаи изненадаха плевенчанин в оранжерия за канабис"}
{"url": "https://www.actualno.com/politics/petja-avramova-za-nikolaj-nankov-lichnata-vina-e-neshto-razlichno-ot-poemaneto-na-politicheska-otgovornost-news_702273.html", "text": "  \"Николай Нанков е човек с натрупан опит и компетенции, които трябва да се използват. Ресорът му е благоустройство, геозащита, ВиК. МРРБ има добър и компетентен екип. Личната вина е нещо различно от поемането на политическа отговорност. На мястото трябва да се намери подходящият човек. Смятам, че той е подходящият човек, на мястото на което се намира. Приемам всякакви идеи от целия екип, но решенията ги взимам аз. Аз съм готова да нося, своята и политическа, и морална отговорност.\" Това каза министърът на регионалното развитие и благоустройството Петя Аврамова в интервю за bTV.     Относно \"Джи Пи груп\" Аврамова заяви, че \"съмненията тепърва ще бъдат разследвани. В момента тече процедура за строителството на тунел Железница. Има обжалване, което е отхвърлено, но очакваме дали ще има такова на ВКС. Ако и то бъде отхвърлено ще трябва да предложим изпълнението на \"Джи Пи Груп\", но очакваме отказ от строителството на тунел \"Железница\".   Министърът уточни, че с \"фирмата са сключени 10 договора, като по два от тях тече проверка на място от управляващите органи. В две общини в София няма проверка, тъй като Столична община не е депозирала искане за такава.\"\r\nВъв връзка с пътния участък София-Своге, където стана тежката автобусна катастрофа, министърът обясни, че фирмата вече преасфалтира този участък.  \"Текат процесуално-следствени действия. Нека да изчакаме резултатите от следствието и този който има ангажимент да изгради този участък, ще го направи. Тече одитна проверка на целия път, все още не е готов докладът, когато стане, ще оповестим на всички. Гаранцията на този път изтича края на тази година. Много беше изговорено по темата. Нека да изчакаме\", заяви Аврамова.   Министърът увери, че ще има решение, което ще намери виновните и те ще си понесат наказанието.", "date": "2018.10.26", "title": "Петя Аврамова за Николай Нанков: Личната вина е нещо различно от поемането на политическа отговорност"}
{"url": "https://www.actualno.com/balkani/nova-porcija-othvyrleni-reformi-ot-konstitucionnija-syd-na-rumynija-news_702286.html", "text": "  Конституционният съд в Румъния отхвърли редица изменения в Наказателния кодекс, приети от управляващите социалдемократи и критикувани от страна на Европейския съюз, дипломати и съдии.     Промените са част от съдебните и персоналните реформи, които социалдемократите прокарват след поемането на властта преди две години. Според критиците промените представляват заплаха за независимостта на съдебната система и биха могли допълнително да засилят опасенията на ЕС относно демократичните ценности в тази страна, пише БГНЕС.    Припомняме, че по-рано този месец Върховният съд вече отхвърли 70% от промените в наказателното производство, които биха усложнили доказателствената тежест. Измененията се връщат на парламентарен дебат.  Международната организация Transparency International счита Румъния за най-корумпираната страна в ЕС, а Брюксел постави нейната съдебна система под специален надзор от присъединяването ѝ към Съюза през 2007 г.    ЕС вече работи по санкции срещу Унгария и Полша за подкопаване на върховенството на закона, а местните медии твърдят, че Румъния вероятно ще бъде следващата. ", "date": "2018.10.26", "title": "Нова порция отхвърлени реформи от Конституционния съд на Румъния"}
{"url": "https://www.actualno.com/crime/otkriha-boepripasi-v-dupnishko-news_702306.html", "text": "   служители на РУ Дупница са извършили претърсване на При претърсването полицаите са открили  По случая е образувано досъдебно производство в РУ Дупница, уведомен е дежурен прокурор.      при извършено претърсване на имот са открити голямо количество марихуана, незаконно притежавано оръжие, боеприпаси и взривни вещества.\r\nВ хода на процесуално-следствените действия тогава са открити , в специално изградени тайници са открити предаде за кореспондент на от града -   ", "date": "2018.10.26", "title": "Откриха боеприпаси в Дупнишко"}
{"url": "https://www.actualno.com/velikotarnovo/arhitekturnoto-nasledstvo-na-kolio-ficheto-vyv-veliko-tyrnovo-snimki-news_702274.html", "text": "  „Аз, Уста Колю Фичето ще направя по теркя си...“     Името на Никола Фичев, известен като Уста Колю Фичето, е съхранено трайно в народната памет и в историята на българската архитектура. Той е признат за ненадминат майстор-строител от епохата на Българското Възраждане.  „Хубавата сграда е гордост за целия народ. Тя може да бъде фокус на желания и да осъществява мечти, да весели сърцето и да го стопли, да влее бодрост в душата на човека и да го изпълни с красота.“ – пише Никола Мавродинов - член-кореспондент на БАН, взимайки предвид архитектурното изкуство на майстора. [2]\r\nГоляма част от знанията за живота и творчеството на майстор Никола Фичев дължим на неговия най-задълбочен изследовател арх. Георги Козаров. В продължение на петдесет и две години той събира сведения и легенди за живота на възрожденския майстор и за паметниците, които е съградил. През 1933 г. публикува изследването “ в бр. 5 на сп. „Архив на държавните железници и пристанища“. [1] Двадесет години по-късно, заедно с Никола Мавродинов и Емил Момиров (Библиография за майстор Никола Фичев) издават книгата „Майстор Никола Фичев (Уста Колю Фичето) 1800-1881″ , в която е поместена студията на арх. Г. Козаров „Никола Иванович Фичев – живот и дейност“, стр. 23 – 58. [2]   Никола Фичев е роден и израснал в Дряново, където получава първите си уроци по строителство от дряновски майстори. През 1830 г. се установява да живее и твори във Велико Търново. Легендата, която арх. Козаров предава, разказва, че Никола Фичев е станал майстор през 1836 г. при завършването на църквата „Свети Никола“ във Велико Търново. Там се учи на строителство от уста Иван Давдата, който бил известен майстор с чувство, усет и умение на голям архитект. От своя майстор научава значението на детайлите и умението да ги изработва майсторски в сградите си.  С майсторското свидетелство Колю Фичето започва да строи самостоятелно. Първите сгради, построени от самобитния майстор са четири –  ,  , разрушена по време на земетресението през 1913 г., и [2]\r\nВъв външната украса на майстор Никола Фичев въвежда една от най-интересните форми, които използва  в сградостроителството  – вграден трикуполен и тричленен балдахин, най-вероятно повлиян от румънската архитектура, тъй като известно време е работил в Румъния. Увенчава с един сложен, вит, седмочленен корниз цялата фасада, която арх. Георги Козаров нарича „двойна фичевска кобилица“  – лично изобретение на майстора. С двойната кобилица той украсява и горните прагове на вратите. Въвежда в този църковен обект и елипсовидни и кръгли прозорци, правейки опит да разхубави външно сградите [2] . Според Т. Недева (2013 г.), трикорабният и без камбанария и кубета храм с построена самостоятелна звънарница става един от символите на Старо Търново.    В майсторът използва сполучливо един елемент от нашата жилищна архитектура – едро издялан широк корниз от бял варовик, с който увенчава стените на църквата и обединява четирите й фасади. [2]. Като своя учител уста Иван Давдата, Никола Фичев знае значението на корнизите и обръща особено внимание на техния профил, на красотата и големината им. По заключението на арх. Козаров, в тези две църкви, майстор Никола Фичев създава една нова архитектурна концепция, различна от тази на турската архитектура. С притежавания от него смел и оригинален ум, той търси нови творчески решения и въвежда форми и техники за монументална българска архитектура. Мотиви черпи от старите търновски църкви, останали от Второто българско царство. Постепенно, майсторът заменя турските куполи с български куполи при изграждането на и по-късно на [2] . Турските стилови елементи изчезват и при съграждането на , която е от цариградска по тип. Тя е разположена на оживена градска улица в района на Самоводската чаршия във Велико Търново. Над магазина, който е в долния й етаж, е поставена малка скулптура на голо седнало човече, което държи ръцете си на коленете. Лицето му е плоско и прилича на маймуна. Това е първата скулптура, използвана в творбите на майстора, вероятно под влиянието на западно-европейската архитектура. Над скулптурата е вграден надпис, на който е гравирано името на първия собственик на къщата Никола Коюв и датата 1849 г. Къщата е много оригинална и хубава. Построена с тясно лице от 6,50 м, тя издига и издава на къси еркери двата си етажа над магазина така, че привлича вниманието отдалеч.   Стените на етажите са облицовани с плоско поставени червени тухли, чиито редове са отделени с тънки редове от косо поставени тухли. Тази особена облицовка срещаме у нас само във Велико Търново и Горна Оряховица, и не е изключено да е въведена точно от майстор Фичев, който развива дейността си в този район. Белите фуги, грижливо изработени и леко издадени, образуват тънка мрежа от малки правоъгълници, които обрамчват всяка тухла. Етажите са ясно очертани от основите на еркерите, които са едновременно и корнизи. Покривът лежи също на силно издаден корниз. Две барокови елиптични прозорчета са отворени в плоската стена над магазина. Просто и ясно е композирана цялата фасада. Като я гледаме, ние разбираме, че тя е творба на голям архитект, който познава най-големите тънкости на занаята си – споделя арх. Козаров. Интериорно, на всеки етаж към улицата има само по една стая осветена от пет високи прозореца. Всичко в къщата – вратите, таваните, бароковите корнизи, които увенчават стените в стаите, е изработено красиво. От издадените еркерчета се вижда цялата улица. [2] Къщата с маймунката на ул. “Въстаническа” № 14 в гр. Велико Търново е обявена за архитектурно-строителен паметник на културата с национално значение (Държавен вестник, бр.102 от 1964 г.). Днес, в къщата се помещава великотърновският клон на Съюза на учените. Професионалното майсторство на Уста Колю Фичето се развива в строените от него обекти във Велико Търново във втория период на Българското Възраждане от Кримската война (1856 г.) до Освобождението на България през 1878 г.\r\nЗабележителен обект от този период е , на Самоводската чаршия. Развит е на три етажа около един централен двор на място, опряно на хълм. Ханът е облeгнат на хълма така, че от горната улица се влиза направо на третия му етаж. Пред редицата от стаи майсторът прави в двата горни етажа тесни галерии, които опира на тънки колони. В ъглите на кубическите капители той скулптира големи хубави листа. Ритъмът на колоните и аркадите с балдахинови сводове образува колонада, която отличава цялата постройка. В този хан Никола Фичев въвежда колоната във външната украса – във фасадата на триетажната сграда и във фасадата на входните помещения пред сградата долу. Цялата постройка на хана на хаджи Николи излъчва добър вкус към тънките, леките и елиптични форми. [2] Въвеждането на непрекъснатата каменна колонада по фасадите на гражданска постройка обогатява архитектурата от нашето Възраждане и може да се определи като негов принос. Днес, Ханът Хаджи Николи на ул. “Раковски” № 19 в гр. Велико Търново е обявен за народна старина и архитектурно-строителен паметник на културата с национално значение (Държавен вестник, бр.221 от 1927 г. и Държавен вестник, бр.102 от 1964 г.). с ферман от султан Абдул Меджит. Разположена е на стръмен терен в квартал Варуша на Старо Търново. Неин ктитор е народният учител Никола Златарски, баща на видния български историк Васил Златарски. Парите за съграждането й са дадени от еснафските сдружения. Куполът и камбанарията на църквата са били издигнати високо и са се виждали отдалече. Осветена е на 11 май 1872 г. от Негово Високопреосвещенство Св. Т. Митрополит Иларион Макариополски. [3] От тогава до днес “Св. Кирил и Методий” е действаща църква, с църковно настоятелство и свещеник. В архитектурен и културно-исторически аспект, църквата е проучена от арх. Донка Колева, дългогодишен експерт и отговорник за опазването на културното наследство в община Велико Търново. По нейно определение, черковната сграда заедно с камбанарията-часовникова кула представляват единен, живописен, композиционно уравновесен архитектурен ансамбъл, който се вписва активно в градската среда. Според арх. Колева, храмът е типичен представител на църковното строителство в България от втората половина на ХІХ в. За този период на Възраждането е характерно, че са превъзмогнати строителните възбрани на турската власт, освободено е творчеството и вече започват да се създават по-големи и по-величествени на вид църковни сгради чрез архитектурно-декоративно оформяне на фасадите и богатство на формите и детайлите. В него откриваме общите черти на това строителство: монументално въздействие на вътрешните пространства разделени на три кораба, използването на нови конструктивни методи на изграждане, намаляване до възможност дебелината на подпорите и издигането им на високо за по-голяма стройност, осветяване чрез куполи на централното пространство и т. н. В екстериора и интериора на черковната сграда “Св. Кирил и Методий” се наблюдават  похвати, детайли и композиционни прийоми, характерни за почерка на майстор Никола Фичев, а именно - голям главен корниз, двойна кобилица, висящи сводове и арки, бароковоизвити балкони, куполи, изключително чувство за пластичност. В интериора разнообразието от чисти форми и архитектурни елементи предават раздвиженост на монументалното пространство, в което липсва мистичност. Страничната светлина идваща от различните по форма, големина и височина прозорци, някога се е преливала със светлината, струяща от високия купол, съборен от земетресението през 1913 г. Отвън църквата получава своя монументален вид не само чрез внушителната си стройност, но и чрез единството на разнообразните архитектурни тела и форми. Гладките стени на северната и южната фасада, леко хлътналите отвори с каменни рамки на прозорците и вратите от долния ред и декоративно оформените с тухлички засводявания на горния ред се противопоставят на пластичността на кобиличната абсида, някога издигала се до главния корниз. При външното оформяне на сградата майсторът използа с творческа вещина противопоставянето на масивния каменен градеж от светъл слабожълтеникав пясъчник, обработен и фугиран с бял хоросан на нежния мотив на тухления корниз декориран с “вълчи зъб”, измазан в цвят няколко пъти различно. Художественият акцент обаче се пада на западната фасада, където над трите каменни арки на открития някога нартекса симетрично са разположени малки прозорци и прекрасен кобиличен корниз. Над корниза на покрива преди земетресението от 1913 г. се е издигала камбанария върху естетически добре оформен преход свързващ я с корпуса на църквата. [3] Майстор Кольо Фичето още тогава в кондиката на църквата е наречен “архитектон”.[3]  Арх. Колева го определя като един от колосите на възрожденското ни строителство. Църквата “Св.св.Кирил и Методий” на едноименната улица № 31 в гр. Велико Търново е обявена за архитектурно-строителен паметник на културата от национално значение с Държавен вестник, бр. 102 от 1964 г. В резултат от направените проучвания и събраните исторически и фото архивни материали, арх. Колева заключава, че е възможно да се направи пълно графично изследване и проект за реконструкция на изчезналите камбанария, купол и абсида на църквата. Тя е трикорабна и зидана от ломен камък. В украсата на страничните и на източните фасади майсторът въвежда колоните, които са каменни, кръгли долу и квадратни горе, подобно на хана на Хаджи Никули, и по ъглите им са скулптирани големи и красиви акантови листа. Над главната и южната врати се извива „двойната фичевска кобилица“, а над нея и в ъглите между нея и рамката са скулптирани букети от ружи. Това красиво съчетание на архитектурни и скулптурни елементи вероятно се дължи на знанията и способностите му в областта на дърворезбата, която изучавал на младини при майстор Станю Марангозина [2] . В тази църква, Колю Фичето прави и друго нововъведение. Покривът е фестониран – извит по арките. Формата заема от старите търновски църкви. Изучавайки нашето архитектурно наследство, той всъщност създава един оригинален барок. Църквата е изцяло съборена от опустошителното земетресение през 1913 г., и не може да бъде възстановена в автентичния си вид поради липсата на съхранени снимки.  по ферман на султан Абдул Азис за депо-арсенал [4]. От проучванията на Б. Маринова разбираме, че това е единствената оцеляла оригинална сграда на майстор Колю Фичето от целия архитектурен ансамбъл (включващ конака, кадийницита и затвора) оформен от него, за нуждите на  османската  административна система в столицата на тогавашния санджак. Годината на построяване се вижда от запазения все още надпис на османотурски език на арката над входа. От надписа не става ясно какво точно се е съхранявало вътре, но то е било охранявано. Известно е също, че по време на Освобождението на старата столица, през м. юли 1877 г., намиращите се вътре документи са изнесени и изгорени. Няма данни за смяната на предназначението на сградата през следващите години. Нейната близост с тогавашните Общински и Окръжен съвети предполагаемо насочва към използването й именно за целите на архивосъхранението. В периода 1965 – 1992 г. в сградата се съхранява Окръжен държавен архив. От 1993 г.  в нея се помещават 12 от общо 15-те  архивохранилища на отдел „Териториален архив” – Велико Търново. И днес тук се пазят редица ценни книжовни паметници от периода на Възраждането, някои от които са единствен извор за процесите на културното и обществено-икономическото въздигане на Българската народност не само в Търновския край. [4] Сградата е обявена за архитектурен паметник на културата с местно значение с Държавен вестник, бр. 102 от 1964 г.  и попада в обхвата на територията с културно-историческо наследство във Велико Търново. Районът е със засилен туристически интерес поради непосредствената близост на сградата на Учредителното събрание (т.н. Конак), музея-затвор, Археологеския музей и музея по Нова и най-нова българска история. , заемаща централно място както във Велико Търново, така и в неговото творчество. Страничните фасади са организирани като едно цяло, обединено от еднаквите прозорци. [2]  Входната западна фасада е забележителна. От двете страни на главната врата уста Колю Фичето поставя две малки статуи на архангели. Над преддверието се издига висока осемстенна камбанария, формата на която е едно от най-хубавите му открития. Всяка стена на камбанарията има кръгъл прозорец. Отворите на открития павильон завършват с понижени арки. Покривът се извива по нагънатия корниз. [2] Тези типични барокови камбанарии с оригинални „фичевски“ форми и орнаменти, са разпространени от учениците му из цяла Търновска и Габровска област. По време на земетресението през 1913 г. и нейният купул е паднал, но има запазен акварел на Й. Обербауер, от който може да се види автентичния вид. Днес, църквата “Св. св. Константин и Елена” на ул.”Ст. Денчев” № 11 в гр. Велико Търново е обявена за архитектурно-строителен паметник на културата с национално значение с Държавен вестник, бр.102 от 1964 г. Ръководен принцип на уста Колю Фичето е да гради така, че хората да харесат сградата, да се гордеят с нея, да я обичат. Той счита, че архитектът трябва да прави изкуство от това, което гради. [2]\r\nТова свое разбиране майстор Никола Фичев прилага при строителството . Голямата сграда със своя тържествен издаден вход, увенчан с двойната фичевска кобилица, с двете странични крила, с многобройните си високи и светли прозорци, е типичен представител на нашата възрожденска монументална архитектура. В нея откриваме изключителния усет на майстор Никола Фичев за хармония, за гъвкави линии, за силует, за пластичност, както и неговата грижа за красотата на всички детайли. В тази сграда няма форми на турската архитектура. [2] Тя служи на турските власти само няколко години. След Освобождението на България през 1878 г. тя продължава да изпълнява обществени функции. Историята свидетелства, че тук са проведени Учредителното и Първото Велико народно събрание, свързани с приемането на Търновската конституция и избора на Александър I Батенберг за български княз. Днес, сградата е архитектурен паметник на културата и музей “Възраждане и Учредително събрание”. Всички строителни обекти, съградени от майстор Никола Фичев във Велико Търново и околността са недвижими културни ценности, носители на историческа памет, национална идентичност и архитектурна стойност. [6] Те са недвижими паметници на културата с национално и местно значение. Като архитектурни образци от епохата на Възраждането, те са част от материалното културното наследство на Велико Търново. Не случайно уста Колю Фичето е наричан още търновският майстор-строител. Арх. Козарев го определя като „величав пример на труд, скромност, честност, изпълнен човешки и професионален дълг“ [2]. Съхранените и/или възстановени църкви, обществени и граждански сгради, построени от майстор Никола Фичев, са едни от най-красивите архитектурни обекти, будещи възхищение от таланта на твореца. Те са ресурс за мотивиране на познавателен и туристически интерес, и е препоръчително да бъдат включвани в маршрути, популяризиращи наследството. Източници:  . „Трима майстори – три великана, три мъченика на българското строителство и стопанство -  Уста Колю Фичето,  Добри Желязков Фабрикъджи и Уста Тодор Карахристоолу“, сп. „Архив на държавните железници и пристанища“, бр. 5, С. 1933 г. . „Майстор Никола Фичев (Уста Колю Фичето) 1800-1881″, С. 1953 г. . Материали от проучвания за Църква “Св. Кирил и Методий”, гр. Велико Търново . Материали от проучвания за обект „Архивохранилищна сграда „Дебоя” на отдел „ТА”- Велико Търново при РД „Архиви” - Велико Търново. . Архитектурните шедьоври на Кольо Фичето във Велико Търново, в: https://www.facebook.com/starotarnovo Закон за културното наследство, обн. в Държавен вестник, бр.19 от 13 Март 2009 г.", "date": "2018.10.26", "title": "Архитектурното наследство на Кольо Фичето във Велико Търново (СНИМКИ)"}
{"url": "https://www.actualno.com/business/shte-udylji-li-nap-sroka-za-podmjana-na-kasovite-aparati-news_702276.html", "text": "  \"Годишно държавата губи приход от 330 млн. лв. заради липсата на регулация на софтуера на касовите апарати. Не обсъждаме отсрочка за подмяна на касовите апарати.\" Това каза говорителят на НАП Росен Бъчваров във връзка с искането от страна на бизнеса срокът за смяна на касови апарати да се удължи поне до началото на 2020 година.     Според Бъчваров до март месец 2019 година има време да се смени софтуера или целия апарат на 190 хил. устройства, колкото са регистрирани по ДДС.   Предвижда се и възможността всеки гражданин да проверява сам валидността на касовата бележка с помощта на QR код.\r\nНа половината апарати трябва да се актуализира софтуера, а при останалите е нужна друга хардуерна смяна на целия апарат или на определени модули, уточни Бъчваров в интервю за bTV.  Той допълни, че притесненията на хората са да не би данъчните да използват сорс кода за злоупотреби и увери, че такава опасност няма.   Според Ясен Танев, председател на управителния съвет на Българската асоциация за развитие на бизнес софтуер, срокът трябва да бъде удължен, за да се прецизират изискванията към бизнеса. По думите му съгласно изискванията в момента достъпът до данни на НАП е твърде широк.\r\nТанев допълни, че подмяната на софтуера на едно устройство става за дни, а не за 15 минути, а сервизите, които извършват тази услуга не са много.    ", "date": "2018.10.26", "title": "Ще удължи ли НАП срока за подмяна на касовите апарати?"}
{"url": "https://www.actualno.com/curious/eto-koga-vryshtame-strelkite-s-edin-chas-nazad-news_702317.html", "text": "  Преминаването на лятно и зимно часово време за пръв път се наблюдава през 1916 г. в страните от северната част на Европа, а досега е въведено в около 70 страни, за да се пести енергия, като периодът на дневна светлина от ранните сутрешни часове ще се “ премества“ вечер.     Смяната на времето тази година ще се осъществи на , когато стрелките на часовниците ще придвижим с един час назад.   Зимното време в Европа ще продължи до последния уикенд през    ", "date": "2018.10.26", "title": "Ето кога връщаме стрелките с един час назад  "}
{"url": "https://www.actualno.com/society/bhk-se-oplaka-na-mejdunarodno-nivo-ot-krib-zaradi-decata-s-uvrejdanija-news_702316.html", "text": "  Българският хелзинкски комитет (БХК) се оплака на международно ниво от действията на Конфедерацията на работодателите и индустриалците в България (КРИБ) във връзка с направени изказвания от представители на организацията на съвместна пресконференция с вицепремиера Симеонов на 22 октомври 2018 г.     От БХК са изпратили до международните централи на част от членовете на общото събрание на КРИБ писма, с които ги уведомява за позицията на организацията, в която участват техните български дружества. БХК ще настоява пред тях за публичното им разграничение от КРИБ и предприемането на действия от техните български дружества според устава на КРИБ.   Припомняме, че на 22 октомври 2018 г., на обща пресконференция на Симеонов и КРИБ, от организацията се обявиха против някои от мерките за интегриране на хората с увреждания в трудовия пазар. Те определиха протестите на майките и близки на деца с увреждания като \"хунта\", която търси нелегитимно да влияе върху политиката с твърдяно недемократични средства, и намекнаха, че могат да организират против протестите за правата на хората с увреждания масова контрадемонстрация с 20 000 души. Публичното изказване на подобни намерения на близки до властта организации, говорещи от позицията на едрия капитал, са тревожен симптом на непублично, задкулисно влияние на частни икономически интереси, в ущърб на основни човешки права, каквото е правото на мирен протест.", "date": "2018.10.26", "title": "БХК се оплака на международно ниво от КРИБ заради децата с увреждания"}
{"url": "https://www.actualno.com/business/bsk-se-objavi-protiv-dyrjavnija-budjet-tozi-za-obshtestvenoto-osigurjavane-i-tozi-na-nzok-news_702320.html", "text": "  Българската стопанска камара (БСК) е твърдо против трите основни бюджета на държавата - основният държавен, този за общественото осигуряване и този на НЗОК.     Липсата на стимули за подобряване на инвестиционния климат, необходимост от децентрализация и повече самостоятелност на общинските финанси, липсата на ефективни механизми за обществено обсъждане и отчитане на публичните позиции, липса на прозрачност на бюджетния процес, на използваната методология, макроикономически основания и прогнози, включително за ръста на производителността на труда, компенсацията на един нает - това са основните аргументи на БСК да каже, че е против бюджет 2019. Камарата недоволства, че \"предвиденото значително увеличение на общите разходи по Консолидираната фискална програма (КФП) през 2019 г. спрямо очакваното изпълнение за 2018 г. е безпрецедентно - над 15%, при 6,1% за 2017 спрямо 2016 г., и 2,4% и 4,6% съответно през 2020 и 2021 г.\"   БСК иска да има повече пари за научна и развойна дейност, да бъде спряна националната програма за саниране и да няма излишни разходи в администрацията.\r\nПо отношение на общественото осигуряване, БСК иска промени в пенсионноосигурителната система, вкл. в сферата на медицинската експертиза на работоспособността и уврежданията, ограничаване на злоупотребите с болничните и по-точни правила за плащане на втора пенсия.  За НЗОК, БСК смята, че с бюджета \"не се създават възможности за мотивация и задържане на медицинския персонал и особено за повишаване на неговата квалификация\". Камарата е категорична, че няма увеличение на парите за извънболнична помощ, харчи се много за лекарства, и че е \"надценено\" очакването на държавата да събира повече от осигурителни вноски.   ", "date": "2018.10.26", "title": "БСК се обяви против държавния бюджет, този за общественото осигуряване и този на НЗОК"}
{"url": "https://www.actualno.com/europe/shestima-zaginali-sled-navodnenie-v-kuban-news_702296.html", "text": "  Шест души загубиха живота си след наводненията в Кубан, причинени от силни дъждове. Това съобщи съобщи ТАСС по данни на министъра на гражданската защита и извънредните ситуации в района на Краснодар Сергей Капустин.     Според Капустин са открити четири тела по време претърсване на къщи в района на Апшерон. Там са наводнени около 2 000 къщи, предаде БГНЕС.   Две тела са открити в региона Туапс, заяви пред ТАСС ръководителят на местната администрация Анатоли Русин. Друго лице е пострадало, добави той. \r\nСлед тежки валежи в Краснодарския край около 30 населени места бяха наводнени, пътища и железопътни трасета пострадаха, влакове бяха задържани, няколко моста и подходи към тях бяха унищожени. Има прекъсвания в доставките на електроенергия и газ, а Туапс, в който живеят повече от 60 000, души остана без вода. Наводнени жилища и поземлени имоти има в районите Туапс, Апшерон и Сочи. На територията на Краснодар въведоха авариен режим.  Министерството на извънредните ситуации издаде спешно предупреждение за силни валежи с гръмотевични бури, градушка и вятър в региона на 25-26 октомври.   ", "date": "2018.10.26", "title": "Шестима загинали след наводнение в Кубан"}
{"url": "https://www.actualno.com/crime/hvanaha-dvama-myje-s-marihuana-v-rila-news_702310.html", "text": "   и при проверката у него е открита опаковка .Видът на наркотичното вещество е установен с полеви наркотест.      полицаите са открили марихуана. При направената проверка на дома му, наркотиците били открити скрити в бельото му. По случаите са започнати досъдебни производства в РУ Рила, уведомен е дежурен прокурор.\r\nПреди около седмица, в Кюстендил отново задържаха двама млазежи с марихуана - на 19 и 21 години. Тогава у тях бяха открити и иззети 16 грама канабис, предаде за кореспондент на от града -   ", "date": "2018.10.26", "title": "Хванаха двама мъже с марихуана в Рила"}
{"url": "https://www.actualno.com/starazagora/nacionalen-turnir-za-malki-atleti-v-stara-zagora-news_702288.html", "text": "  Атлети от 5 до 14 години ще мерят сили на стадион „Берое“ на 28 октомври, неделя. Те ще се включат в есенното издание на Националния турнир “Малките атлети”, организиран от Спортния клуб по лека атлетика “Берое”.     Децата ще се състезават на 60 метра гладко бягане, скок дължина, 600 метра за момичета и 800 метра за момчета.\r\nСтарозагорският клуб се включва в състезанието със 100 деца.", "date": "2018.10.26", "title": "Национален турнир за малки атлети в Стара Загора"}
{"url": "https://www.actualno.com/curious/urocite-koito-nauchavame-tvyrde-kysno-news_702323.html", "text": "  Има някои житейски уроци, които всички хора научават твърде късно. Заради това пропиляват много шансове и често след това съжаляват. Обикновено не се опитваме да извлечем поука от случващото се около нас, а ако го правим, ще осъзнаем доста неща. Ето ги и едни от най-важните житейски уроци, които научаваме твърде късно:      – животът трае един миг, за това му се насладете напълно. Нямате време да бъдете нещастни, радвайте се на живота. Направете промяната, от която се нуждаете без да се страхувате. Един ден ще съжалявате, че не сте променили живота си на време. Правилен момент няма, за това действайте. Обадете се на хората, които обичате, дайте си време за почивка и се усмихнете. – всеки един човек ви дава урок, за това се постарайте да извличате поука от всяко едно нещо. Учете по нещо всеки ден, никога не спирайте, защото никога не е късно. Светът е вашето училище, извличайте възможно най-много информация и никога не спирайте да бъдете любопитни. – успешна кариера се гради с месеци, дори години. Не трябва да спирате да се борите за мечтите си. Не бива да се разочаровате, защото всичко зависи от вас. Изградете бъдещето си, правейки малки крачки всеки ден. Трупайте малки победи, който бавно градят успеха ви.      – намерете хора, които да ви подкрепят и обичат. Не преодолявайте трудностите сами, доверете се на хората около себе си и им дайте възможност да ви опознаят и да ви обикнат. Не прекарвайте живота си в самота, само защото ви е страх да не бъдете предадени. Позволете си да бъдете щастливи и намерете хората, който ще допълват и създават моментите на щастие. От друга страна, ако някой не ви кара да се чувствате добре, не се колебайте да си тръгнете и да прекратите отношенията си с този човек. Както казахме, животът е кратък и не си заслужава да го пропилявате с грешните хора. – не се отчайвайте, когато имате някакъв проблем, просто се поучете от грешките си и се постарайте да не ги допускате следващия път. Всяка трудност ви прави силни и ви дава много уроци, а притеснението не ви помага по никакъв начин. Спрете да се връщате към миналото и да се обвинявате, че не сте взели правилното решение, а извадете поука от грешното. Приемете нещата такива, каквито са и продължете напред. – в днешно време много голяма част от хората позволяват на изключително незначителни проблеми да развалят щастието им. Не позволявайте на незначителните неща да развалят настроението ви, просто честичко си припомняйте колко е хубав живота, защото просто е така.        не позволявайте на страховете ви да ви попречат да изразите любовта си. Покажете на хората, които обичате, че значат нещо за вас, преди да е станало твърде късно. – може би си мислите, че за да се усмихнете имате нужда от повод, но не е така. Когато се научите да се усмихвате без повод ще видите, че настроението ви  много бързо се подобрява, а в живота ви се появяват още много поводи за усмивка.", "date": "2018.10.26", "title": "Уроците, които научаваме твърде късно "}
{"url": "https://www.actualno.com/america/ako-ima-tvyrd-brexit-arjentina-pak-shte-iska-folklandskite-ostrovi-news_702262.html", "text": "  Аржентина ще повдигне въпроса за териториалната принадлежност на Фолкландските острови, в случай че Великобритания напусне Европейския съюз, без да постигне споразумение, твърди министърът на външните работи на южноамериканската държава Хорхе Фори в интервю за вестник Daily Telegraph.     Фори отбелязва, че страната му ще се възползва от кризата, свързана с Brexit, за да увеличи дипломатическите си усилия островите, които в Аржентина са известни като Малвински, да преминат под властта на Буенос Айрес.   \"Възнамеряваме да започнем преговори за Малвинските острови, за да укрепим връзката между техните жители и населението на континента. Надяваме се, че Brexit без сделка ще разшири възможностите за подобен диалог и той ще доведе до реален резултат\", смята ръководителят на аржентинската дипломация.\r\nВестникът твърди, че ако Brexit бъде осъществен без споразумение, то всички договори между Обединеното кралство и ЕС автоматично ще престанат да действат, а страните-членки на Евросъюза вече няма да са длъжни да подкрепят териториалните претенции на Великобритания.  През април 1982 година спорът между Лондон и Буенос Айрес за териториалната принадлежност на островите премина в кратък, но кръвопролитен конфликт. Тогава Аржентина даде 649 жертви, а от британската страна загинаха 255 военнослужещи.   ", "date": "2018.10.26", "title": "Ако има твърд Brexit, Аржентина пак ще иска Фолкландските острови"}
{"url": "https://www.actualno.com/europe/ukraincite-sa-naj-jelani-za-syjitelstvo-v-es-bylgarite-predpochitat-turcite-news_702239.html", "text": "  През 2017 г. в страните от Европейския съюз са били одобрени 3,1 милиона молби за престой на граждани на трети държави, съобщи Евростат. Това е увеличение с 4% в сравнение с 2016 г.     Главната причина за получаване на законно пребиваване в ЕС е работата, а най-висок процент на одобрение имат украинските граждани, като веднага след тях са сирийските, се казва в доклада.   Освен работата, основания за получаване на разрешение за пребиваване са проучвания, семейни причини и статут на бежанец.\r\nУкраинците най-вече получават разрешение за законен престой в Полша (88%) въз основа на трудови договори. Редица други източни държави също са дали разрешения за пребиваване на тези граждани, като Естония, Литва и Словакия.  Веднага след украинците следват сирийците, от които 71 на сто са получили законно пребиваване в страните от ЕС въз основа на статут на бежанец и убежище, най-вече в Германия, Люксембург, Белгия, Холандия, Австрия и други западни страни.   На трето място са китайците, които най-много се установяват в държавите от ЕС заради учене. Те са следвани от Индия и Съединените щати. Мароканците, бразилците и турците са в топ десет националностите с одобрено законно пребиваване по семейни причини, а афганистанците и иракчаните - въз основа на бежански статут.\r\nПо отношение на Балканския регион, в Гърция и Италия албанците имат най-висок процент на одобрено местопребиваване. Турците имат най-големи шансове в България, а босненците са първите в списъка на Хърватия. Сърбите са първата националност с одобрен престой в Малта през 2017 г.    Полша е държавата, в която повечето пребивавания се базират на договор за работа, а във Великобритания - поради проучвания. Германия, Испания и Италия - по семейни причини. Германия е и лидер по брой одобрени местопребивавания въз основа на молби за убежище.   ", "date": "2018.10.26", "title": "Украинците са най-желани за съжителство в ЕС, българите предпочитат турците"}
{"url": "https://www.actualno.com/politics/karadajy-ne-kaza-nishto-konkretno-za-kurs-kym-predsrochni-izbori-news_702322.html", "text": "  Сегашното управление е брутално - с този лаконичен коментар мина пред журналисти лидерът на хартия на ДПС Мустафа Карадайъ преди днешното заседание на Националния съвет на партията на Ахмед Доган.     Карадайъ не каза нищо за каквито и да е конкретни мерки, които ДПС е взело или ще прилага спрямо управлението. Той се задоволи с клишета - как става въпрос за блокаж на държавата и управлението.   Припомняме, че преди два дни, преди третия вот на недоверие срещу сегашното управление, който ДПС подкрепи, Карадайъ обяви, че ДПС обмисля мерки срещу управлението.\r\nЗасега единствено БСП говори за официална подготовка за предсрочни избори.  ", "date": "2018.10.26", "title": "Карадайъ не каза нищо конкретно за курс към предсрочни избори"}
{"url": "https://www.actualno.com/haskovo/kmetyt-na-ivajlovgrad-udvoihme-obshtinskija-budjet-s-privlecheni-sredstva-news_702230.html", "text": "   Втори мандат кмет на Ивайловград е Диана Овчарова. Наскоро НСОРБ удостои местната администрация с високото отличие „Община-Реформатор“. През последните години тя успява да удвои общинския бюджет с привлечени средства за инвестиции в градската, образователната и социалната инфраструктура. За повече подробности по значимите за местната общност теми с нея разговаря кореспондентът на .       На проведената 13-та годишна среща на местните власти спечелихме приза \"Община-Реформатор\", който бе заслужен с предоставянето на компетентни становища по промени на нормативни документи, информация за участия в заседания и комисии на НСОРБ, но най-вече с въведените електронни услуги, което беше високо оценено от Националното сдружение на общините. Повече от 12 електронни услуги бяха въведени в община Ивайловград. Опитваме се да направим така, че хората да не се разхождат по етажите, а по служебен път да получават документи, за които през годините назад са чакали доста време. Аз приемам тази награда с удовлетворение за работата на моя екип и най-вече като изключително признание, защото е дадена от сдружението, в което членуваме 265 общини в България и което в детайли познава работата на всяка администрация. Така, че това е една реална оценка на постигнатото в община Ивайловград.      Само преди няколко дни на хора, на които преди години сме изисквали удостоверение за наследници, връчихме писма, с които ги информирахме, че това вече не е необходимо за услугата, която изискват от нас, че тя ще им бъде предоставена по служебен път. И вече получих първите благодарности и похвала, че така трябва да се работи. ?\r\nСмятам, че това увеличение от 24 хиляди лева за зимно поддържане е достатъчно за община Ивайловград. С тези 242 600 лв. ще покрият километрите с правилно разчетените сметки, които окончателно след последните справки подадохме. По отношение на капиталовите разходи - те никога не са достатъчни, защото знаете, че това е перото, с което администрациите пряко могат да работят за реализация на инвестиционната си програма.        Прекратихме я заради недоглеждане във втората позиция, където е направена техническа грешка в изписването. Изписани са само улици в Ивайловград, без улиците в населените места. Това е дребно на пръв път недоглеждане, но то ще създаде проблем после при отчитането. Затова си позволихме още веднъж да пуснем процедурата. Надявам се, че времето при нас ще позволи да я финализираме навреме. В случай обаче на по-ранно настъпване на зимата с общинското предприятие \"Спектър\" ще съумеем да организираме целия този процес и съм сигурна, че ще направим нужното, за да може жителите на общината ни да са спокойни. Приключихме с абсолютно всички сгради, които санирахме. Имаме вече санирани 13 жилищни блока, 8 административни сгради - полиция, пожарна, прокуратура, гранична полиция, общежития и др. Дори една къща сме санирали по оперативна програма. Приключихме с финалните разплащания. Окомплектоваме документацията и всъщност тази строителна площадка, в която се беше превърнал градът ни, успяваме да я нормализираме. По отношение на водопроводи и канализации - това е нещо, което правим след подписване на споразумения с МРРБ и поетапно подменяме основните хранителни водопроводи. Все още има неудобства, свързани с разкопани улици и ограничен достъп, но аз се надявам, че хората ще приемат неудобството като временно, защото след това мога да им гарантирам, че там, където са подменени водопроводите и канализациите, няма да има повече разкопавания. Надявам се, че след всеки хаос после идва ред.       Не, ще ги приключим в рамките на тази година. Строителната ни програма на практика дублира размера на общинския бюджет - повече от 5,5 млн. лв. Смея да кажа, че може би Ивайловград е на челните места по размер на инвестициите в строителни проекти на глава от населението. Между другото, оцеляването в малките общини е доста труден процес, но през последните години, докато много други малки общини на практика едва функционират и едва оцеляват икономически благодарение на държавната подкрепа, ние освен държавната подкрепа, успяваме да удвоим бюджета си именно с привлечени от европейските програми средства. Доволна съм от постигнатите резултати.    С благодарности към Министерството на образованието за това, че имаме тяхната пълна подкрепа. В момента с последните отпуснати ни средства ремонтираме оградата на ивайловградското училище. Тя остана последният елемент от целия пъзел - училище, саниране на общежитие, топла връзка с физкултурния салон. Обновихме целите дворни пространства, футболни, волейболни и баскетболни игрища, оградата е изцяло възстановена. Пред Програмата за развитие на селските райони сме подали проектно предложение за обновяване и оборудване на училището в Ивайловград и смятам, че ще приключим с него. Реализираме и проект в село Железино, където предстои саниране на училището. По Програмата за развитие на селските райони сме предвидили и за него средства като предстои да подпишем финалния договор за изграждане на комбинирано спортно игрище в двора му. Мога да кажа с радост, че образователната и социалната инфраструктура са напълно завършени. И всъщност няма какво друго да ремонтираме и санираме по тях. Имаме вече подписан един проект на стойност 4,2 млн. лв. за пътища. Кандидатствали сме с още 4 проекта – улици (1 172 856 лв.), училището в Ивайловград (783 953 лв.), училището в Железино (97 746 лв.) и горски пътища (2 266 247 лв.) млн. лв. Спортната площадка в Железино е за над 350 000 лв. Това е още веднъж удвояване на бюджета ни, даже и повече. Смея да кажа, че имаме последователност в планирането - първо с подмяната на ВиК-инфраструктурата и докато върви този процес подготвяме проектите за полагане на асфалт и бордюри. Така всичко върви максимално бързо в методична последователност. ", "date": "2018.10.26", "title": "Кметът на Ивайловград: Удвоихме общинския бюджет с привлечени средства"}
{"url": "https://www.actualno.com/cite/malko-im-dosadihme-na-obshtinata-razvalihme-im-sledobednija-chaj-news_702268.html", "text": "  Това заяви водещият на сутрешния блок на Нова телевизия Виктор Николаев, който коментира сигнал до Община Варна по снимка във Facebook, под която е написано, че се краде посред бял ден от строителен обект общинска собственост. По думите на Николаев пресцентърът на общината не казала кой е обектът и пояснила, че охраната е задължение на наетата за целта съответна фирма.     ", "date": "2018.10.26", "title": "Малко им досадихме на общината, развалихме им следобедния чай"}
{"url": "https://www.actualno.com/starazagora/s-60-beroe-u15-pobedi-dobrudja-news_702260.html", "text": "  С едно място нагоре се придвижи “Берое” след победата с 6:0 срещу “Добруджа”. Старозагроци вече са втори в елитната група до 15 години.     По два гола в двубоя отбелязаха Димитър Иванов и Йордан Желев, а другите две попадения в мрежата на добричлии реализираха Метин Халил и Ибрям Хабил.\r\nНаставникът Радостин Александров е доволен от момчетата, защото “Добруджа” имат добър отбор, който ЦСКА, Славия и Лудогорец не успяха да победят. \"Момчетата имат и натрупана умора от турнира в Полша и лагера на сбора на проектонационалния отбор. Сега ще почиват заслужена преди да започнат подготовката за втората част от полусезона\", каза той.", "date": "2018.10.26", "title": "С 6:0 ”Берое” U15 победи “Добруджа”"}
{"url": "https://www.actualno.com/cosmos/neoficialno-spacex-tyrsjat-zaem-ot-polovin-miliard-dolara-news_702266.html", "text": "  Американската авиокосмическа компания SpaceX на милиардера Илън Мъск възнамерява да изтегли кредит в размер на 500 млн. долара, съобщава БГНЕС, позовавайки се на Bloomberg.     Според неназовани източници компанията вече води преговори с инвестиционната банка Goldman Sachs, която да осигури подходящи инвеститори.\r\nСпоред Bloomberg SpaceX се нуждае от допълнителни средства, за да реализира бъдещите си стратегически цели за изследване на космическото пространство, включително полети до Марс.\r\nКомпанията в момента се оценява на 28 млрд. долара. Значителна част от приходите на компанията идват от изстрелване на спътници за телекомуникационни компании. SpaceX има и дългосрочни договори на стойност милиарди долари с НАСА, Пентагона и с разузнавателните служби на Съединените щати.  ", "date": "2018.10.26", "title": "Неофициално: SpaceX търсят заем от половин милиард долара"}
{"url": "https://www.actualno.com/asia/napadenie-s-noj-v-detska-gradina-v-kitaj-ima-desetki-raneni-deca-news_702271.html", "text": "  Въоръжена с кухненски нож китайка рани 14 деца от детска градина в град Чунцин в централната част на страната, предаде БГНЕС.     39-годишната китайка е извършила нападението тази сутрин, пред вратата на детската градина, в момент, когато децата са се връщали от сутрешна ведрина.   Охраната и служителите на учебното заведение са успели да спрат жената и да предотвратят още по-сериозна трагедия, а пристигналата на мястото на инцидента полиция я е арестувала. На разпространени в интернет кадри се вижда как полицаите отвежда видимо афектираната жена.\r\nВсе още няма информация за мотивите за престъплението.  ", "date": "2018.10.26", "title": "Нападение с нож в детска градина в Китай - има десетки ранени деца"}
{"url": "https://www.actualno.com/chronicles/norvegija-stava-nezavisima-ot-shvecija-news_701999.html", "text": "  Кралство Норвегия е конституционна монархия в Северна Европа, която заема западната част от Скандинавския полуостров. Граничи с Швеция, Финландия и Русия. Площта ѝ е 385 991 km² , от които 361 243 km² суша и 24 748 km² водна площ.     Страната е най-северната в Европа и е известна с планините и фиордите си, както и с историята си като морска сила.\r\nНорвегия е много високо развита индустриална страна, с отворена, насочена към експорта икономика. Страната е една от най-богатите в света, оглавява класацията по индекс на човешко развитие на ООН, и е на водещите места в света по стандарт на живот, средна продължителност на живота и здравеопазване. \r\nНорвегия не е член на Европейския съюз (ЕС), но участва в общия пазар на ЕС като участваща страна в Европейската икономическа зона (EEA) и Европейската асоциация за свободна търговия (EFTA).  Официални езици са букмол и нюношк, а северносаамският е официален в шест общини. Националният празник е 17 май, денят на който през 1814 г. е приета норвежката конституция. \r\nИмето на страната идва от северногерманския език и означава „пътят на север“. Името на Норвегия от стария норвежки език е Nóregr, на англосаксонски – Norþ weg, а на средновековен латински – Northvegia. Сегашното име на Норвегия на норвежки е Norge. В стария норвежки тази дума означава „надълго по брега“ или „надълго по морето“.\r\nОфициалното име на норвежки е „Kongeriket Norge“. Други имена днес са: Norgga gonagasriika, Norjan kuningaskunta и др.    Археолозите откриват, че е имало хора в Норвегия още през 11 000 г. пр. Хр. Норвежките традиции били бавно изменени през IX и X век. През IX в. Норвегия представлявала множество малки кралства. Смята се, че Харолд Красивата коса обединява малките кралства през 872 г. с битката при Хафърсфиорд. Той става първият крал на обединената Норвегия.\r\nВикинговата епоха (VII-XI в.) е време на унификация и експанзия. Норвежците се установили на Исландия, Гренландия и части от Великобританските острови и Ирландия. Те създават Дъблин и създават търговията в обществата близо до Корк и Дъблин, които по-късно стават двата най-важни ирландски града.\r\nПрез 1030 г. норвежците приемат християнството . 1066 г. се счита за края на Викинговата епоха и началото на Ранното Средновековие в Норвегия.\r\nПрез 1349 чумната епидемия убива между половината и две трети от населението на Норвегия. Последва забавяне на развитието и в обществото, и в икономиката. През това забавяне е вероятно династията на Красивата коса да е изчезнала през 1387 г. След няколко спора троновете на Норвегия, Дания и Швеция били в ръцете на кралица Маргарета I Датска, когато страната навлиза в Калмарския съюз с Дания и Швеция. Въпреки че Швеция се отделя от съюза през 1523 г., Норвегия остава в съюза 434 години – до 1814 г. През националния романтизъм през IX в. (смятан за „400-годишната нощ“), цялата кралска, интелектуална и административна власт била в Копенхаген, Дания. Този и други фактори допринесли за отслабването на Норвегия в този период. Един от тези фактори е появата на протестантството през 1537 г. Архиепископът в Тронхайм е изгонен и приходите на църквата биват изпращани в Копенхаген. Норвегия губи повечето поклонници, които ходели при мощите на Св. Олаф, а с тях и по-голямата част от контакта си с културата и икономиката в останалата част от Европа. Губи и провинциите Бахуслен, Йемтланд и Хередален при войната между Дания-Норвегия и Швеция. Тези територии преминават в Швеция.\r\nСлед атаката на Великобритания над Дания-Норвегия, страната навлиза в алианс с Наполеон и през 1814 г. се озовава на губещата страна в Наполеоновата война и в ужасяващо състояние от масовия глад през 1812. Датско-норвежкият крал Оуденбург е принуден да абдикира и да предаде короната на краля на Швеция, докато старите провинции на Норвегия Исландия и Гренландия остават под властта на Дания. Норвегия използва тази възможност и обявила независимост и създава конституция, основана върху американски и френски модели. Датският крал Кристиан Фредерик е избран за крал на 17 май 1814 г. Военните сили на Швеция обаче насилствено сключили договор с Норвегия, избирайки династията Бернадот като управляващи над страната. В замяна Норвегия запазва своята демократична конституция и независими институции.   През този период се наблюдава възход на норвежката култура по време на романтизма, защото норвежците търсели как да изразят своя забележителен национален характер и политика на езика, което довежда до множество опити да се определи оригиналния норвежки език. Тогава се обосновали и днешните му официални форми – букмол и ниноршк.    Кристиан Микаелсен, норвежки корабен магнат, става първият министър-председател на Норвегия през 1905 г. и изиграва важна роля в отделянето от Швеция. С референдум е избрана монархия като държавна форма на управление, спечелила срещу републиката.\r\nПрез 1907 г. Русия, Германия, Франция и Англия гарантират цялостта на Норвегия по силата на международен акт. \r\nПрез 1898 г. на всички мъже се дава правото на свободен глас, а след това през 1913 г. – на всички жени. \r\nПрез Първата световна война Норвегия остава неутрална.   Между двете световни войни страната, както и останалите европейски страни, е поразена от масова безработица, която достига своя връх през 1933 г., когато всеки трети в работоспособна възраст е безработен.\r\nНорвегия се опитва да остане неутрална и през Втората световна война, но е окупирана от немски сили от 9 април 1940 до 8 май 1945 г.\r\nСлед Втората световна война Норвегия претърпява бърз икономически растеж и се превръща в една от най-богатите държави в света. След войната Работническата партия (социалдемократи) взема властта и управляват страната през по-голямата част от Студената война. Норвегия се присъединява към НАТО през 1949 година и става близка със САЩ.\r\nПо време на възстановяването след Втората световна война страната води политика, целяща пълна заетост. Тази политика е поддържана от всички правителства оттогава до днес.   През 1970-те години край Норвегия се откриват големи залежи на нефт и природен газ, което довежда страната до бърз икономически подем.  Разработването на нефта и газа води до нива на безработицата, по-ниски от тези в други индустриални страни през 1970-те, но от 1980-те безработицата отново се увеличава, като достига най-високите си нива през 1987 – 1988 г. \r\nНорвежците ценят високо независимостта си. През 1972 г. страната отказва членство в Европейската общност, а през 1994 г. и членството в Европейския съюз, въпреки, че правителството препоръчва гласуване „за“ членството. \r\nПрез 1980-те процентът на работещите жени се увеличава и остава висок до днес.  През 1986 г. Норвегия изразява несъгласие със забраната за китоловство, издадена от Международната комисия по китоловство, и възобновява промишленото китоловство през 1993 г. \r\nПрез 2008 г., малко след Световната икономическа криза, безработицата в Норвегия е 3% – сред най-ниските в Европа.", "date": "2018.10.26", "title": "Норвегия става независима от Швеция"}
{"url": "https://www.actualno.com/literature/otkys-ot-shtastliveca-per-henrik-pontopidan-otlichen-s-nobelovata-nagrada-za-literatura-news_702010.html", "text": "  „Щастливеца Пер“ (издание на „Пресей“) на датския писател Хенрик Понтопидан, отличен с Нобеловата награда за литература, е многопланово епическо платно – обемно, но изключително четивно и за съвременния читател. Това е и дълбоко трагична книга за надеждите на младостта и горчивите разочарования. В центъра на повествованието е образът на амбициозния младеж Петер Андреас Сидениус. Пътят му се пресича с богатото еврейско семейство Селомон, което го взема под крилото си, финансира начинанията му и дори му позволява да пътува в чужбина, за да събере опит и знания. Най-вече това се дължи на интимните му отношения с най-голямата им дъщеря Якобе.         От сблъсъка си с Айберт Пер схвана само едно: трябваше колкото се може по-скоро да направи предложение на Якобе. Сега, сдобил се с пари, той реши да осъществи най-сетне отдавна замисленото си пътуване из Европа и Америка и за една година да попълни практическите си знания. Преди да замине обаче, трябваше да си осигури съгласието на Якобе. Не трябваше особено да се мотае, защото през това време, ако не Айберт, то някой друг стар мошеник щеше да отмъкне Якобе изпод носа му.\r\nОбстоятелството, че Якобе никак не го поощряваше и дори го избягваше, въобще не обезкуражаваше Пер. Нали от първата минута знаеше, че с атака нищо няма да се получи тук, че Якобе трябва да се завоюва, така да се каже, стъпка по стъпка... а освен това смяташе, че се е приближил толкова до нея, че може да чува биенето на сърцето ѝ. Смяташе за добър признак подчертания ѝ стремеж да го избягва. Сега трябваше да изчака на почтително разстояние, да я остави да се успокои и да размисли на спокойствие, преди да премине към решителни действия.  Веднъж той получи телеграма от Иван, в която онзи с пълен възторг му съобщаваше, че статията, която Дюринг е обещал да напише за идеите на Пер, вече е дадена за печат и може дори утре да се появи във „Фалкен“.\r\n„А сега ми окажете услугата – пишеше Иван – и посетете Дюринг. Знам, че придава значение на такива неща. Не забравяйте, че за вас е много важно да преодолеете нежеланието, което може би изпитвате. Дюринг ще ви е полезен още много пъти, и то не само сега, но и в бъдеще. Аз, скъпи Сидениус, никога няма да се уморя да повтарям, че в наши дни не може без подкрепата на пресата.“   Пер се въртя през цялата нощ, без да заспи. Преди седмица Иван го бе свързал с този влиятелен млад журналист и отстъпвайки този път на настоятелните му молби, Пер леко бе приповдигнал завесата на тайнствеността над плановете си. Самият той разбираше, че е добре да се подготви по този начин почвата за брошурата му, и сега с вълнение чакаше мига, в който идеите му ще бъдат представени за първи път пред изумения свят.    Тази история обаче не му донесе нищо друго, освен разочарования. Пер разчиташе на внушителния вид на първата страница, а вместо това някъде на трета страница се бе приютила малка бележка от половин колона, набрана с дребен шрифт и подписана със „S’il vous plait“  – един от безбройните псевдоними на Дюринг. За късмет, Пер не схвана, че бележката е написана в малко ироничен тон. Дори заглавието „Спешно се търсят милионери!“ той прие сериозно. Затова пък много се ядоса, че името Сидениус не бе споменато нито веднъж и неопределено бе наричан ту „младият и талантлив автор на проекта“, ту още нещо в този дух. И съвсем излезе от кожата си, когато видя с каква възмутителна небрежност се бе отнесъл Дюринг към сметките за разходите: в една десетична дроб бе поставил запетайката не там, където трябва, и с това според Пер бе изопачил напълно характера и значението на проекта. Отначало Пер не се канеше да угоди на Иван и да отиде при Дюринг с благодарности, защото бе твърдо убеден, че Дюринг трябва да му благодари за такава печеливша тема. Открил обаче неприличната грешка с дробите, реши да отиде непременно, за да може колкото се може по-скоро да възстанови истината. Поради това излезе още на сутринта от вкъщи и се отправи направо към елегантния ергенски апартамент на Дюринг в един от най-луксозните квартали на града.\r\nНаближаваше пладне и Дюринг още не бе станал, поради което икономката му каза, че господаря го няма вкъщи. Тогава обаче се открехна вратата на спалнята и светлокосият журналист, със специален предпазител за мустаците си, надникна оттам.\r\n– А, това сте вие!? – Гласът му прозвуча разочаровано. – Е, добре, влизайте. В момента при мене е фризьорът. След минута ще се освободя.   Пер имаше достатъчно време да огледа добре апартамента на Дюринг, чиято луксозна обстановка бе на устата на всички. Той наистина се оказа много елегантен. Тапицирана с коприна мебел в кабинета, по стените – гоблени и картини, на масите – купчини книги, вестници и списания, на бюрото – изобилие от женски портрети, цял харем, а в съседство, в трапезарията, се виждаше през отворената врата празнично сервирана маса с ослепителнобяла покривка, вино, цветя и плодове.\r\nПер не можа да се сдържи и неволно сравни това великолепие със собствената си квартира от двете малки полутъмни килийки и го обхвана неизпитано преди раздразнение. Не че завиждаше на такъв човек като Дюринг, според него – една непочтена личност, един вид Алфонс, издържан от мръсницата, все едно как наричана – градска мълва или обществено мнение. Стори му се обаче обидно, че нищожният вестникар вече е постигнал онази независимост, онова влияние, за които Пер дори не можеше и да мечтае.   Най-сетне се появи и Дюринг – дребничък изящен мошеник с панталон с шоколадов цвят, с марокенени ботушки и късо огненочервено сако с черни копринени ревери.\r\n– С какво мога да ви услужа, господин Сидениус? – попита той с тон, показващ явно навика му да си има работа с молители. – Няма ли да седнете?   Един срещу друг, в еднакви кресла, тапицирани със синя коприна, преметнали крак върху крак, седяха двамата младежи, приблизително на една възраст, много различни на външен вид и въпреки това приличащи си много. Подобно на Пер, Ото Дюринг не признаваше родното си гнездо. Той бе син на офицер, който бе загубил състоянието си, бе затънал в дългове, за няколко години брак бе вкарал жена си в гроба, след което се бе самоубил. Провинциалните му роднини го бяха хранили по милост до осемнайсетата му година. След това се бе прехвърлил в Копенхаген и бе станал студент – беден, изоставен, но подобно на Пер, изпълнен с най-дръзки планове и твърдата решителност на всяка цена да устрои щастието си и с това да се разплати за нуждата и униженията през детските си години. С хладнокръвието на войник, непознаващ угризенията на съвестта, и с безпогрешен нюх, подсказващ му къде в наши дни трябва да се търси лампата на Аладин, Дюринг бе нахлул в журналистиката, която точно тогава, по чуждестранен образец, бе приключила с превеса на политиката и се бе заела с всевъзможни литературно обработени сензации. Нямайки писателски талант, но като твърде ловък и сговорчив младеж, като всеки равнодушен човек, съединявайки тези качества с приятна външност, харесваща се на жените, той скоро стигна до забележително положение в един от водещите вестници в града и извличаше от положението си изгода, без ни най-малко да се притеснява от присъдата на тълпата. На двайсет и две години имаше годишен доход, приближаващ се до министерска заплата. Директорите на театрите се биеха за правото да поставят направената от него преработка на един или друг фарс, издателите купуваха благоразположението му, публикувайки преводите му (направени от някакъв беден учител), артистите и певиците, начинаещите поети и белокосите юбиляри, алкохолните крале и цирковите импресарии – всички, съвсем всички се домогваха до благосклонността му и му оказваха всевъзможни услуги (дамите се разплащаха предимно в натура). Като млад бог седеше той на трона си в несъкрушимо безгрижие, обект на преклонение и омраза, презрение и завист, а глупостта, тщеславието, страхливостта и лицемерието представляваха неизменната основа на трона му.", "date": "2018.10.26", "title": "Откъс от \"Щастливеца Пер\", Хенрик Понтопидан, отличен с Нобеловата награда за литература"}
{"url": "https://www.actualno.com/moresport/zlato-i-srebro-za-bylgarija-na-svetovnoto-po-borba-v-budapeshta-news_702255.html", "text": "  Талантливата Тайбе Юсеин покори за първи път в кариерата си световния връх. На първенството на планетата в Будапеща (Унгария) националката победи Якако Кавай (Япония) с 6:2.     До момента тя имаше два сребърни медала от световни първенства. 2018 г. е най-успешната за Тайбе до момента. По-рано през годината тя спечели и европейската титла.   Малшанс остави другата ни представителка във финалите - Биляна Дудова, със сребърен медал, коментира БГНЕС. В решителната битка европейската шампионка взе последните две точки и срещата с китайката Ниннин Жун завърши 3:3. Реферите обаче дадоха победата за азиатката, заради предупреждение към българката, което се оказа решаващо за златото.", "date": "2018.10.26", "title": "Злато и сребро за България на Световното по борба в Будапеща"}
{"url": "https://www.actualno.com/starazagora/dnes-majkite-ot-stara-zagora-sa-otnovo-na-protest-news_702246.html", "text": "  Майките на деца с увреждания отново се събират на протест пред сградата на Областна администрация в 18 часа.     В социалната мрежа организаторите призоваха гражданите, подкрепящи искането им за оставка на Валери Симеонов, да се присъединят към тях.\r\n“Ясно заявяваме, че той трябва да си подаде оставката! Ние, от палатков лагер „Системата ни убива“ - Стара Загора, сме отвратени от изказването и от цялостното поведение на В. Симеонов”. Майките смятат изказа му за обиден и недопустим за нивото, на което се намира.", "date": "2018.10.26", "title": "Днес майките от Стара Загора са отново на протест"}
{"url": "https://www.actualno.com/books/otelo-mavyryt-ot-valona-roman-za-lubovta-kojato-promenja-horata-i-istorijata-news_702006.html", "text": "   Книгата на най-четения албански писател Бен Блуши ще бъде представена в СУ „Св. Климент Охридски“      Най-превежданият, четен и награждаван роман на албански автор излиза в български превод. Това е „Отело, мавърът от Валона“ от Бен Блуши (изд. Изида, превод Екатерина Търпоманова) – една книга за любовта, която може да промени не само хората, но и историята.   Романът ще има специална премиера в СУ „Св. Климент Охридски“ на 31 октомври от 16 ч. в Нова конферентна зала. Организатори са специалността „Скандинавистика“ и издателство „Изида“. Входът е свободен за всички, интересуващи се от съвременната европейска литература.\r\nДействието на романа се развива през XIV в., повече от 200 години преди прочутата Шекспирова трагедия, в два големи града по онова време: Венеция и Валона. Венецианската република е могъща, а Валона е изправена пред заплахата на турските нашественици.  Отело е купен като роб от богатия венецианец АлбаноКонтарини. Младежът става другар в игрите на по-малката му дъщеря Дездемона и израства заедно с нея. Възмъжавайки, чувствата му се променят, но той си дава сметка за дълбоката любов, която изпитва към нея, едва след като биват разделени. Отело е принуден да прекара много години в размирната Валона, като само надеждата да види отново Дездемона и да й се признае в любов му дава сили да живее. Шекспировите герои Отело, Дездемона, Яго и Касио преплитат съдбите си с тези на доктор Стефан Гика, който е обсебен от желанието да намери лек за всички болести, дори и посредством неморални действия, смелото момче Андреа, който се превръща в истински герой за Валона в битките срещу турците, и турския нашественик Хамит, който иска да създаде една нова и по-добра Валона.   В сблъсъка между тези силни личности се оглеждат вечно актуалните проблеми за силата на човешките предразсъдъци по отношение на цвят на кожата или произход, за вечния културен конфликт между Запада и Изтока, за стремежа да бъдеш приет в определена общност заради вътрешните си качества, а не външните белези, както и проблема за цената на човешкия живот. Но основен герой е Любовта, по-ярка от ревността, предателството и страданието. Бен Блуши успява да улови сложността на човешкия характер и да направи психологически анализ на ситуацията, в която личните отношения пречат на държавните интереси.\r\nРоманът увлича с интересния си и динамичен сюжет, който не повтаря Шекспировата трагедия. Написан с красив и въздействащ език,той е отличен с Наградата за литература на Европейския съюз.    Бен Блуши е един от най-четените албански писатели днес. Роден е през 1969 г. в Тирана. Завършва албански език и литература в Тиранския университет. През 1999 г. започва политическата му кариера – за няколко месеца заема длъжността на заместник-министър на външните работи, през 2000 г. става префект на област Корча, а през 2001 г. е назначен за министър на образованието. Става депутат в парламента на Албания и е избран в Председателството на Албанската социалистическа партия. През 2008 г. Блуши публикува първия си роман „Да живееш на остров“, който се превръща в едно от най-големите литературни събития в Албания. През 2009 г. излиза следващият му роман –„Отело, мавърът от Валона“, който има изключителен успех и през 2014 г. печели Наградата за литература на Европейския съюз. През следващите години публикува още три романа и един сборник с есета.Произведенията на Блуши разтърсват албанската литературна сцена и се превръщат в своеобразен феномен. Те разглеждат исторически събития, преплитат различни човешки съдби и житейски теми. Преведени са на много езици.   ", "date": "2018.10.26", "title": "„Отело, мавърът от Валона“ – роман за любовта, която променя хората и историята"}
{"url": "https://www.actualno.com/society/prognoza-za-vremeto-26-oktomvri-petyk-news_702263.html", "text": "  Днес ще е предимно слънчево. Ще духа умерен северозападен вятър, който до вечерта ще отслабне и ще се ориентира от югозапад. Минималните температура ще са предимно между 4° и 9°, дневните ще се повишат чувствително и ще са между 17° и 22°. Атмосферното налягане е близко до средното за месеца и ще остане без съществена промяна. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Евгения Егова.     Над Черноморието ще бъде предимно слънчево. Преди обяд ще духа умерен вятър от запад, който след обяд ще се ориентира от югозапад и малко ще отслабне. Максималните температури ще са 16-18°, колкото на морската вода. Вълнението на морето ще е 2 бала. Над планините ще е предимно слънчево. Ще духа силен, преди обяд временно бурен северозападен вятър. Бързо ще се затопли и максималната температура на височина 1200 метра ще е около 12°, на 2000 метра – около 6°.   През почивните дни и в понеделник вятърът ще остане югозападен, слаб до умерен, в Източна България в началото на следващата седмица - временно силен. Затоплянето ще продължи и дневните температури ще надхвърлят 20°, на места в припланинските райони и в Източна България ще достигат 26°-27°. Минималните също ще се повишат. В събота ще е предимно слънчево. В неделя и понеделник над Западна България ще има разкъсана облачност, предимно висока и средна, а на отделни места в югоизточните райони и по Черноморието преди обяд ще бъде с ниска облачност или мъгла.", "date": "2018.10.26", "title": "Прогноза за времето -  26 октомври (петък)"}
{"url": "https://www.actualno.com/celebrate/chestit-dimitrovden-news_702256.html", "text": "  Днес, 26 октомври, Българската православна църква почита паметта на Св. вмчк Димитрий Мироточиви и Преп. Димитра Доростолска (Димитровден).     В народния календар празникът Димитровден бележи поврата в годишното време и началото на зимата. Според поверията в полунощ срещу празника небето се отваря, след което се очаква и първият сняг. Светецът се смята за покровител на зимата, студа и снега.\r\nСвети Димитър бил роден през III век в гр. Солун, а баща му е тогавашният градоначалник. След неговата смърт император Максимиан Херкул възлага този пост на Димитър, който е приет с голяма радост и почит от жителите на града. Като управител на Солун Димитър открито изповядва и слави християнската вяра. Недоволен от неговото поведение, император Галерий го хвърля в тъмница, а по-късно, на 26 октомври 306 г. нарежда да бъде убит. Тогава християнската църква го провъзгласява за мъченик на вярата и светец, а жителите на Солун започват да го почитат като покровител на града. Празникът на Свети Димитър се чества в Солун още от V век, а скоро след това е пренесен и в Тракия, и Македония.\r\nВ народния календар честването на Свети Димитър се свързва с поврат в годишното време и с началото на зимата. Според поверието от бялата брада на светеца се изсипват първите снежинки. \"Свети Димитър зима носи, а Свети Георги - лято\" - гласи българска поговорка. Тогава стопаните прибират ралата си под стрехите и подреждат дървата за огрев.  Този ден е известен също и като Митровден или Разпус. С него завършва периодът, за който се наемат сезонните работници като говедари, овчари, ратаи, и става разплащането с тях. Понякога като заплата се дава, освен определената сума, още дрехи и по чифт цървули за всеки от зимните месеци. Започва и спазаряването на работници за следващата година. Според народното поверие от Димитровден започва подготовката за т.нар. \"миши празници\" на следващия ден. В старопланинските райони стопаните следят за първия гост, който прекрачи прага на къщата. Ако той е добър и имотен човек, вярват, че следващата година ще е богата, здрава и плодородна. Пълнолуние ли е в нощта срещу Димитровден, ще се роят пчелите и кошерите ще бъдат пълни с мед. Тази нощ е важна и за хората, които търсят заровени съкровища. Те вярват, че тогава небето \"се отваря\" и заровените жълтици проблясват със синкав пламък.\r\nВярва се също, че Свети Димитър е брат на Архангел Михаил - покровителят на отвъдния свят, на умрелите предци. В съботата преди празника е една от най-големите задушници - Димитровската, на която се раздава варено жито и питки за помен. По това време на годината започват годежи и сватби.\r\nНа 26 октомври на масата се слагат курбан от овче месо, яхния от петел, пита с ябълки, ракия, както и различни ястия от зеленчуци.    Днес мощите на св. Димитър се съхраняват в едноименната базилика в Солун, издигната на лобното му мястото, а св. Димитър се почита като покровител на гр. Солун. В деня на неговата памет в града се стичат поклонници от цял свят.   Почитта към великомъченик Димитрий Солунски се разпространила по целия Балкански полуостров и особено на Света Гора (Атон), където се съхраняват частици от неговите мощи. В иконографията е изобразяван като конник на червен кон, който с копието си убива военачалника Лий.\r\nИмето на Свети Димитър е свързано и с историята на българския народ. През 1185 година, по време на двувековното византийско робство, братята-боляри Асен и Петър обявили в Търновград, че не признават повече византийската власт. Това станало на 26 октомври, на храмовия празник на построената от тях църква, наречена на св. Димитър. Закриляни от него, въстаниците довели борбата за независимост и възстановяване на българската държавност до успешен край: през пролетта на 1187 г., след неуспешна обсада на гр. Ловеч, византийският император подписал мирен договор, който признал властта на Асен и Петър над Северна България. Така започнала историята на Второто българско царство. Светията – мъченик е един от най-почитаните у нас. На него са посветени много храмове по цяла България и в деня на неговото честване ще бъдат отслужени навсякъде празнични св. Литургии.\r\nИ не забравяйте да поздравите своите близки и приятели, които носят имената Димитър, Димитрина, Димо или Митко и подобни, които на 26 октомври празнуват своя имен ден.", "date": "2018.10.26", "title": "Честит Димитровден"}
{"url": "https://www.actualno.com/politics/deputatite-gledat-na-pyrvo-chetene-zakonite-za-horata-s-uvrejdanija-news_702259.html", "text": "  Депутатите започват петъчното пленарно заседание два дълго чакани законопроекта – изцяло новите Закон за хората с увреждания и Закон за личната помощ, предаде БГНЕС. Двата законопроекта предвиждат реформа в социалната сфера и са в отговор на дългите протестни действия на майките на деца с увреждания от инициативата \"Системата ни убива\", които от 4 месеца са на палатков лагер пред Народното събрание.     Проектът на Закон за хората с увреждания, чийто вносител е Министерски съвет, ще бъде първа точка в дневния ред на заседанието. Той предвижда от 1 януари 2021 г. създаването на Държавната агенция за хората с увреждания, която да осъществява дейности, свързани с изготвяне на индивидуалната оценка на потребностите и координиране на политиката за правата на хората с увреждания. Целта е единната структура да координира изпълнението на цялостната държавна политика за правата на хората с увреждания.   Законопроектът обаче предизвика и множество коментари заради съществуваща в него разпоредба, която предвижда ресорният вицепремиер да застане начело на Националния съвет за интеграция на хората с увреждания. Оказва се, че това следва да бъде Валери Симеонов, за чиято оставка от няколко дни протестиращите майки настояват заради неговите думи, че те са \"кресливи жени\" с \"уж болни\" деца. Цяла седмица има протести в цялата страна с искане за оставката на Симеонов, като дотук той само се извини и то защото Коалиционният съвет го накара.\r\nВтора точка в дневния ред на депутатите ще бъде Законът за личната помощ, разработен от омбудсмана Мая Манолова и нейния екип, заедно с представители на протестиращите майки и организациите на хора с увреждания. С него се регламентира механизма за осигуряване на личната помощ и неговото финансиране на основата на гарантира от държавата финансова подкрепа, индивидуалните потребности и избор на лицата с увреждания. Определят се органите по предоставяне на лична помощ, правомощията им по прилагане на механизма, ползвателите и доставчиците на личната помощ, както и изискванията за извършване на дейност като асистент.  За сметка на това парламентарният контрол ще е доста беден. Първи на трибуната ще се качи министърът на вътрешните работи Младен Маринов, към когото има зададени пет въпроса от депутати. Той ще даде разяснения относно справянето с престъпността в курортните селища през летен сезон 2018 г., състоянието на Интегрираната система за наблюдение и защита на границата между България и Турция, информация в медиите за пребит и впоследствие починал български гражданин на територията на столицата, разпространението и употребата на т.нар. дизайнерски дроги, както и за полицейското присъствие в Копривщица.   След Маринов ще отговаря министърът на образованието и науката Красимир Вълчев, към когото има зададен само един въпрос. Той ще разясни пред депутатите нередности в учебник за 9 клас, за които се твърди, че противоречат на Конституцията на Република България.", "date": "2018.10.26", "title": "Депутатите гледат на първо четене законите за хората с увреждания"}
{"url": "https://www.actualno.com/europe/po-26-hil-leva-obezshtetenie-za-semejstvata-na-jertvite-v-kerch-news_702257.html", "text": "  19-те семейства на жертвите на масовото убийство в Политехническия колеж в град Керч са получили по 1 млн. рубли (26 хил. лв), съобщи премиерът на Крим Сергей Аксьонов в ефира на телевизия \"Крим 24\", предаде БГНЕС.     \"Помощ се оказва и на родителите, което са заминали за Москва и Краснодар\", добави той.   На 17 октомври ученикът в Керченския политехнически колеж Владислав Росляков взриви бомба и откри стрелба в учебното заведение. Загинаха двайсет души, включително нападателят, който се самоуби, а около петдесет бяха ранени.\r\nПо-тежко пострадалите по време на трагедията са изпратени за лечение в болници в Москва и Краснодарска област.  ", "date": "2018.10.26", "title": "По 26 хил. лева обезщетение за семействата на жертвите в Керч"}
{"url": "https://www.actualno.com/blagoevgrad/pensioneri-ot-razlojko-otidoha-v-parlamenta-news_702258.html", "text": "  Членове на пенсионерския клуб \"Здравец\" и кмета на село Долно Драглище (Разложко) гостуваха в парламента. Те се запонзаха с последните законодателни инициативи на Народното събрание, срещнаха се с председателя на парламента Цвета Караянчева и разгледаха сграда и администрацията.      \"За мен беше голямо удоволствие да се срещна днес с членове на пенсионерския клуб от село Долно Драглище, които бяха гости на Народното събрание по покана на народния представител д-р Емил Тончев. Запознах ги с част от инициативите, с които през 2019 г. ще бъде отбелязана 140-годишнината от Учредителното събрание и приемането на Търновската конституция, защото всички ние имаме основания да бъдем горди със завещаното от нашите предци. По мое предложение на 16 април, когато е приета Търновската конституция, във всички училища в България ще бъде организиран \"Урок по Конституция\", по време на който младите хора ще могат да научат повече за началото на парламентаризма в България\", каза председателят на парламента Цвета Караянчева.\r\nЗаедно с колегите ми д-р Емил Тончев, Даниела Савеклиева и Александър Мацуревот ПГ на ПП ГЕРБ разказахме на гостите ни за дейността на Народното събрание, за работата на народните представители в комисиите и избирателните им райони.\"  След срещата, Цвета Караянчева се срещна с ученици от селата Търнава и Галиче.", "date": "2018.10.26", "title": "Пенсионери от Разложко отидоха в парламента"}
{"url": "https://www.actualno.com/scene/bylgari-ot-staro-vreme-posreshtat-v-muzikalnija-teatyr-news_702142.html", "text": "  На 26 октомври на сцената на Националния музикален театър \"Стефан Македонски\" гледайте най-любимата българска оперета – „Българи от старо време” от Асен Карастоянов. Тя е написана специално за националната оперета, на чиято сцена се поставя за осми път, съобщиха от театъра.     Спектакълът показва с добросърдечна ирония възрожденския колорит и  семейна идилия на патриархалния българин. Зрителите ще съпреживеят онези отминали времена, когато младите целуват ръка на родителите си, а думата на по-възрастните е закон. Публиката ще се посмее над вечното политиканстване на Дядо Либен и Хаджи Генчо, което застрашава годежа на децата им Павлин и Лила. Ще се вълнува заедно с младите, когато се противопоставят на старите разбирания в името на любовта. В ролята на Лила дебютира най-младата солистка на Националния музикален театър – Илона Иванова.\r\nВ ролите участват още: Иван Панев, Деница Шопова, Димитър Райчев, Румен Григоров, Еделина Кънева, Станимира Василева, Александър Панайотов, Пеньо Пирозов, Александър Василев, Пламен Димов, Марияна Арсенова, Ралица Анкова, Ася Цветанова, Елена Добрева, Галина Радева, Йоанна Петкова, Весна Тодорова. Участват хор, балет и оркестър на Националния музикален театър.     ", "date": "2018.10.26", "title": "\"Българи от старо време\" посрещат в Музикалния театър"}
{"url": "https://www.actualno.com/celebrate/sv-velikomychenica-paraskeva-ot-ikonija-news_702005.html", "text": "  Света Параскева живяла в края на втория и началото на третия век. Била дъщеря на благочестиви родители, които живеели в Никония, Мала Азия. Родителите нямали други деца. Те с голяма любов възпитавали дъщеря си. Разкривали й истините на християнската вяра. Просвещавали я в Христовия закон.     Параскева била още малко момиче, когато родителите й починали. Получила в наследство доста голямо богаство. Тя помнела наставленията на добрите си родители – да бъде скромна, смирена и милостива към всички, които са в неволя или болка. Параскева употребила богаството не за разкош, не за пищни ястия и пития, не за суетни удоволствия, а за дрехи на голите, храна на гладните, за подслон на странниците.\r\nТя също така старателно разпространявала словото Божие. Разказвала навред за Спасителя и за Неговото дело в света. С това възбудила силна злоба у езичниците.Параскева решила да не се омъжва. Посветила изцяло себе си на Бога и на добрите дела.\r\nПри Диоклетиановото гонение на християните тя била заловена и изправена на съд. Това станало в 303 година.  Очарован от пленителната й красота, съдията запитал войниците:\r\n- В какво е наклеветена тая хубава девойка? Бива ли да се погубва такава бляскава красота?\r\nСлед това се обърнал към света Параскева:    - Кажи ми как се казваш, девойко!\r\n- Аз съм християнка, Христова служителка – отговорила твърдо тя.\r\n- Не искам да чувам такива думи – казал съдията. – Твоята хубост ме прави кротък, но думите ти възбуждат гнева ми! Питам те за името ти.\r\n- Трябваше по-напред да ти кажа името си, което ме води към вечния живот. Сега ще ти кажа с какво съм именувана във временния живот. Моите родители са ме нарекли Параскева, понеже съм серодила в ден \"параскева\" /т.е. петък/. Параскева е ден на доброволните и животворни страдания на нашия Господ Иисус Христос. Родителите ми всеки петък прекарвали в пост, молитви и добри дела. А аз, тяхната дъщеря, съм се родила в тоя ден. Затова съм наречена Параскева. От младини мислите ми са насочени към Христовите страдания.   - Това са празни приказки – рекъл съдията. – Съгласи се по-добре да станеш моя съпруга. Ще имаш голямо богатство. Ще те почитат всички.   - Не желая да се омъжвам – отговорила девойката. – Искам да принадлежа само на Господа Иисуса. Негова невеста искам да стана...\r\n- Не погубвай младостта си – рекъл й съдията.\r\nДевойката възразила на съдията:   - Не мисли за временната красота, която цъфти и прецъфтява. А помисли за своята душа, защото те очаква вечно мъчение!\r\nСъдията се ядосал и заповядал да бият жестоко, безмилостно девойката. Изранена, едва дишаща, тя била хвърлена в тъмница.\r\nНа другия ден я видял съвсем здрава и се почудил. Нямало по нея ни следа от ужасните рани. Лицето й сияело.\r\nПрез нощта, когато тя полумъртва лежала в тъмницата, явил й се ангел Господен, цял в светлина, със златен пояс на кръста. В ръцете си държал оръдията, с които били причинени страданията на Господа Иисуса Христа. Той й казал:   - Ето какво ти донесох за утеха – честния Кръст; трънения венец на Христа; копието, с което прободоха ребрата му; тръстта, която начерта опрощаването греховете на света; гъбата, която изтри престъплението на Адам. Стани, изцелява те Христос!\r\nИзправена пред съдията, утешена, спокойна, здрава, силна, Параскева изявила желание да отиде в езическия храм. Езичниците наоколо са зарадвали, като помислили, че тя най-после се е склонила да са поклони на идолите. Всички тръгнали към капището, начело със съдията. Като влязла вътре, светицата призовала името на Христа и идолите паднали на земята.\r\nРазгневеният съдия заповядал изповедницата да бъде жива изгорена. Поставили я сред грамаден, лумнал нашироко огън. Светицата се помолила на Бога, като си спомнила тримата момци в огнената пещ и страданието на света първомъченица Текла. Пламъците не я опалвали, а засегнали някои от езичниците, които се опитали да ги усилват.\r\n- Велик е християнският Бог! – викал народът, струпал се гъсто около грамадната клада.   Съдията заповядал да отсекат с меч главата на Параскева.\r\nНа другия ден след блажената й кончина той внезапно загинал. Всички изтълкували ненадейната му смърт като Божие наказание заради светата девица.\r\nТленните останки на светата великомъченица Параскева били с чест погребани от християните в нейния дом. Над гроба й ставали изцеления от всякакви болести. © Жития на светиите, Синодално издателство, 1991 година. ", "date": "2018.10.26", "title": "Св. великомъченица Параскева от Икония"}
{"url": "https://www.actualno.com/analysis/the-new-york-times-kakva-e-igrata-na-turcija-v-sluchaja-s-djamal-hashogi-news_702181.html", "text": "   Редакционната колегия на водещото американско издание публикува статия, в която се опитва да определи целите на турския президент Реджеп Тайип Ердоган във връзка с убийството на журналиста Джамал Хашоги в Генералното консулство на Саудитска Арабия в Истанбул. Критично настроени в оценката си за да действията на Ердоган, от редакцията, цитирани от , допускат, че лидерът на Анкара използва случая, за да укрепи още повече позициите си.      Турският президент разглежда убийството на Хашоги като възможност да подкопае Саудитска Арабия, регионален и религиозен съперник на Анкара. Турция реши да продължи по пътя на правосъдието и отказа да даде на Саудитска Арабия възможността да избегне отговорността за убийството на Хашоги, журналист на The Washington Post.   Новите съобщения, които се появяват през последните три седмици в контролираните от Ердоган местни медии, разкрива ужасяващи подробности за убийството, привлякоха вниманието на света към жестокостта на младия престолонаследник на арабското кралство, Мохамед бин Салман, въпреки че администрацията на държавния глава на САЩ ДоналдТръмп направила всички възможни намеци за това, че предпочита да си затвори очи за този факт.  По-рано тази седмица Ердоган отново привлече вниманието на света към това ужасно събитие и за първи път обсъди подробно този въпрос в реч, адресирана до членовете на неговата партия. Той нарече инцидента „умишлено убийство\" и очерта хронологията на случилото се. Същевременно поиска от саудитите да предоставят повече подробности и да екстрадират 18 заподозрени, задържани с цел да бъдат съдени в Турция. Ердоган също така предложи, че зад убийството на Хашоги, извършено в Консулството на Саудитска Арабия в Истанбул, стои принц Мохамед или някой негов приближен. „По чия заповед тези хора дойдоха тук?“, бе въпросът, който турският лидер отправи към съпартийците си.   Такъв отворен призив към Саудитска Арабия, регионална сила, която поддържа близки отношения с Тръмп и зетта му Джаред Къшнер, е смела крачка. Какво очаква да постигне Ердоган?\r\nМалко вероятно е той да е бил много шокиран от убийството на журналиста, като се има предвид историята на Ердоган за незаконния тормоз срещу представителите на медии и ограничаването на свободата на печата. Миналата година редица неправителствени организации, наблюдаващи зачитането на свободата на средствата за масова информация, отново посочиха Турция като основен нарушител на свободата на печата в света поради арестите на журналисти. И ако действията на Ердоган не са свързани със защитаването на свободата на печата, то тогава какви принципи защитава турския президент?    Разбира се, Ердоган е възмутен от това, че чуждестранна власт е извършила толкова тежко убийство на територията на Турция – при това в родния му град Истанбул. Саудитска Арабия изпрати екип от 15 убийци, за да извърши това престъпление, макар че тялото на Хашоги все още не е намерено.    Може би Ердоган, както твърдят американски официални лица и други експерти, се опитва да използва това убийство, за да изтръгне пари от Саудитска Арабия, за да подкрепи отслабената турска икономика в замяна на това да помогне за отклоняването на подозренията от Рияд. Турската лира продължава да пада и инфлацията се увеличава, което ограничава силно възможностите на турските работници и правителството на страната.\r\nВъпреки че този сценарий не е реализиран, все още има възможност да се постигне определен саудитско-турски компромис относно запазването на тайната с допълнителните подробности за убийството, въпреки че в момента това, от което се нуждае светът, е цялата истина и изобличаването на отговорните за смъртта на Хашоги.", "date": "2018.10.26", "title": "The New York Times: Каква е играта на Турция в случая с Джамал Хашоги?"}
{"url": "https://www.actualno.com/sciencelogy/rekordni-pechalbi-v-amerikanskija-tehnologichen-sektor-vypreki-skandal-sys-seksualen-tormoz-v-google-news_702261.html", "text": "  Американските технологични гиганти Amazon и Google обявиха рекордни печалби за последното тримесечие, предаде БГНЕС, по информация на АФП.     Печалбата на Amazon е нараснала десетократно в сравнение със същия период на 2017 година и е достигнала цели 2,9 млрд. долара. Приходите на компанията са 56,6 млрд. долара, което е увеличение с 29%.   В същото време холдингът Alphabet, който притежава Google, обяви печалба от 9,2 млрд. долара за третата четвърт на годината. Това означава увеличение от 36% в сравнение със същия период на 2017 година.\r\nИзненадващо обаче силните финансови резултати на редица водещи американски технологични компании, включително Microsoft, Tesla и Twitter, доведоха до значително повишение на котировките на Уолстрийт след вчерашния срив.  Междувременно стана ясно, че през последните две години Google е уволнила 48 служители, обвинени в сексуален тормоз. Сред уволнените са и 13 висши мениджъри. Информацията беше потвърдена от Google, след като The New York Times написа, че един от създателите на операционната система за мобилни устройства Android Анди Рубин е бил освободен заради обвинения в сексуален тормоз. Според неназовани източници при напускането си Рубин обаче е получил обезщетение от 90 млн. долара, а от Google са опитали да покрият други подобни обвинения.   Според главния изпълнителен директор на компанията Сундар Пичай обаче никой от 48-те уволнени за сексуален тормоз през последните две години не е получил обезщетение при напускането си. Говорител на Рубин вече отрече написаното от The New York Times. Според него Рубин е напуснал Google по собствено желание, за да стартира собствена технологична компания.", "date": "2018.10.26", "title": "Рекордни печалби в американския технологичен сектор, въпреки скандал със сексуален тормоз в Google"}
{"url": "https://www.actualno.com/america/shte-zatvori-li-sasht-granicata-s-meksiko-news_702265.html", "text": "  Администрацията на президента на Съединените американски щати Доналд Тръмп разглежда възможността да затвори южната граница на страната за мигранти от Латинска Америка и по този начин да ги лиши от възможността да искат убежище в САЩ, пише вестник \"Вашингтон поуст\".     Президентски указ с подобно съдържание може да бъде издаден, за да бъде спрян т.нар. керван от мигранти, който се придвижва към границата на САЩ с Мексико, предаде БГНЕС.   Според изданието Тръмп вероятно ще се възползва от президентските си пълномощия по подобие на 2017 година, когато забрани влизането в САЩ на граждани от редица мюсюлмански държави. И сега обаче подобен указ може да бъде оспорен в съда.\r\nПо време на предизборната кампания през 2016 година Тръмп обеща по-строга имиграционна политика и засилване на граничния контрол.  ", "date": "2018.10.26", "title": "Ще затвори ли САЩ границата с Мексико?"}
{"url": "https://www.actualno.com/art/4325-hil-dolara-za-kartina-syzdadena-ot-izkustven-intelekt-news_702267.html", "text": "  Картината \"Портрет на Едмънд Белъми\", създадено с помощта на изкуствен интелект, беше продадено в четвъртък на търг, организиран от \"Кристис\" в Ню Йорк, за сумата от 432,5 хил. долара.     Зад създаването на картината стои колектив от трима 25-годишни френски студенти нарекли се \"Обвиъс\". Те са разработили алгоритъм с помощта, на който компютърът е в състояние да създаде оригинална картина на основата на платната на известни живописци, предаде БГНЕС.   \"Благодарим на \"Кристис\" за предоставената възможност да започнем диалог със света на дейците на изкуството\", пише в изявление на колектива, публикувано от интернет портала \"Върдж\".\r\nНачалната цена на картината е била едва 7-10 хил. долара. На платното е изобразен мъж в черен костюм с бяла яка. Картината е първото произведение на изкуството, създадено с помощта на изкуствен интелект, което някога е било продавано на търг.  ", "date": "2018.10.26", "title": "432,5 хил. долара за картина, създадена от изкуствен интелект"}
{"url": "https://www.actualno.com/starazagora/v-stara-zagora-se-organizira-obshtogradski-pohod-news_702275.html", "text": "  За любителите на пешеходния туризъм се организира общоградски поход от Туристическо дружество “Сърнена гора” на 27 октомври. Сборният пункт е на паркинга на болница “Тракия” в 8:30 часа.     Маршрутът е: Заслон “Тихия кът” - кв. Дъбрава - Ловен заслон - почивка - разклон Пряпорец в обратна посока - ресторант Кончета. Походът ще продължи около 4 - 5 часа. Обратният транспорт е от спирка “Кълвача” в 15 и 16:40 часа. . Трябват удобни спортни обувки и дрехи, малка раничка с храна и вода, топла връхна дреха и дъждобран. Подробности и записвания      ", "date": "2018.10.26", "title": "В Стара Загора се организира общоградски поход"}
{"url": "https://www.actualno.com/america/belijat-dom-otricha-che-trymp-polzva-nezashtiten-telefon-news_702264.html", "text": "  От Белия дом категорично отхвърлиха твърденията в публикация на The New York Times от четвъртък, че независимо от съветите на специалните служби, президентът на Съединените американски щати Доналд Тръмп използва за разговори с приятели незащитен телефон.     \"Статията, съдържа информация за мобилния телефон на президента, която не съответства на действителността. Президентът няма три мобилни апарата. Той разполага само с един официален правителствен iPhone\", подчерта заместник-прессекретарят на Белия дом Хоган Гидли. Според него въпросният смартфон съответства на всички изисквания за безопасност и е защитен от подслушване.   В материала на The New York Times беше написано, че Тръмп имал три IPhone-a, като единият е негов личен и не е подсигурен по никакъв начин срещу подслушване. Той не давал на \"Сикрет Сървис\" да му го пипат и редовно го ползвал, защото само там имал номерата на много \"лични приятели\". Експерт от ЦРУ коментира, че няма начин такъв телефон да не се подслушва от китайци и руснаци, като китайците специално разработвали психологически профили, за да влияят на Тръмп посредством някои от приятелите му - например Стив Уин, един от големите хазартни босове.\r\nВ книгата на журналиста Майкъл Улф \"Огън и ярост: Белият дом на Тръмп отвътре\" обаче също е написано, че Тръмп често звъни на хора, които счита за свои приятели, макар да не се уточнява дали това става по защитена линия.  ", "date": "2018.10.26", "title": "Белият дом отрича, че Тръмп ползва незащитен телефон"}
{"url": "https://www.actualno.com/society/opasenie-njama-opredelenie-za-domashno-nasilie-v-nakazatelnija-kodeks-news_702272.html", "text": "  Всички видове телесни повреди, дори леката, да се преследват като престъпление по общ характер т.е. обвинението ще се повдига от прокуратурата по жалба пред обвинението. Сега не е така – пострадалият трябва да отиде в съда като обвинител. Това видя адвокат Елена Кръстева като голямо предимство на за промяна на Наказателния кодекс заради домашното насилие.     Бившият правосъден министър Антон Станков обаче изрази опасение, че може да има злоупотреба заради новите права – например при дела за развод. Той добави и, че такива престъпления ще бъдат много трудно доказуеми – защото, да речем, записите (аудио и видео) са недопустими. Допустими са свидетелски показания и експертизи.   Кръстева посочи още предимства – да се наказва преследването, което е много голям проблем сега. Тя обаче посочи съществен пропуск – какво значи \"домашно насилие\", което не е уредено в Наказателния кодекс, а само в граждански закон. Тогава как съдията ще „построи” понятието и ще определи обема на доказване, попита тя.\r\nЗасега намеренията на законодателите са следните - наказанията за домашно насилие, извършено от близки роднини – настоящи и бивши съпрузи, живеещи на семейни начала, братя, бащи, да са по-тежки от тези за лица извън близкия семеен кръг. Тормозът извън семейството ще се наказва със затвор до 1 година или пробация. Освен за физическо посегателство, лишаване от свобода се предвижда и за деяния като преследване, включително нежелано посещаване на работното място или други места за контакт и отдих на жертвата, заплашително поведение с цел всяване на страх или принуда за сключване на брак.  За финал Антон Станков коментира прокуратурата да може да пази в тайна до 48 часа арест, а на непълнолетен – до 24 часа. Той поиска Висшия адвокатски съвет да обърне внимание на това, тъй като е недопустимо да се отказва статут на адвокатска защита по този начин.   ", "date": "2018.10.26", "title": "Опасение - няма определение за \"домашно насилие\" в Наказателния кодекс"}
{"url": "https://www.actualno.com/balkani/kosovo-e-izpylnilo-vsichki-uslovija-za-vizova-liberalizacija-news_702282.html", "text": "  Председателят на комисията по външни работи и докладчик на Европейския парламент за Сърбия Дейвид Макалистър обяви, че Косово е изпълнило всички условия за либерализиране на визовия режим и изрази очакване членките на ЕС да признаят този успех и да дадат зелена светлина за свободно движение на гражданите на Косово.     Макалистър посочи, че процесът на интеграция на страните от Югоизточна Европа е предизвикателство, в което те трябва да победят, с подкрепата на ЕС.   Косовският министър за европейска интеграция Дурата Ходжа подчерта, че очаква решение за либерализация на визовия режим по време на австрийското председателство на ЕС, което приключва на 31 декември 2018. „Ние изпълнихме всички условия за либерализация и преминахме към информационна кампания за гражданите. Убедени сме, че пътят на интеграцията е единственият ни път и очакваме положително решение“, каза още Ходжа.", "date": "2018.10.26", "title": "Косово е изпълнило всички условия за визова либерализация"}
{"url": "https://www.actualno.com/crime/zrelishtna-katastrofa-kraj-vodnata-palata-v-plovdiv-snimki-news_702314.html", "text": "  Зрелищна катастрофа стана рано тази сутрин в Пловдив. При инцидента край Водната палата са пострадали трима души.      По данни на полицията лек автомобил \"Мазда\" се е преобърнал в кръговото кръстовище между булевардите \"Цар Борис Трети Обединител\" и \"Марица Юг\" около 5 часа сутринта. На пострадалите е оказана медицинска помощ. Водачът е тестван за алкохол като пробата му е отрицателна. Нанесени са значителни материални щети на автомобила.   Инцидентът предизвика сериозни задръствания тази сутрин по моста над река Марица, който води към панаира. Причините за катастрофата се изясняват от полицията.", "date": "2018.10.26", "title": "Зрелищна катастрофа край Водната палата в Пловдив (СНИМКИ)"}
{"url": "https://www.actualno.com/starazagora/arjentinska-muzika-v-kazanlyk-i-stara-zagora-news_702270.html", "text": "  Пабло Мезелани, певец и китарист от далечна Аржентина, ще изнесе концерт за казанлъчани на 26 октомври от 18 часа в Музея на фотографията и съвременните визуални изкуства, който с читалище „Възродена Искра - 2000“ и фабриката за струнни музикални инструменти „Кремона - България“ са организатори на концерта. На 27 октомври Мезелани ще открие сезона на В JAZZ-а от 20 часа в Стара Загора.     Пабло Мезелани е роден близо до Буенос Айрес, и е любител на фолклорната музика. Специализира музикален фолклор в Академията за музикално и танцово изкуство в Пловдив. Там се запалва и по българския фолклор и инструменти. В Казанлък и Стара Загора ще изпълни подбрана музика от района на Рио де ла Плата.", "date": "2018.10.26", "title": "Аржентинска музика в Казанлък и Стара Загора"}
{"url": "https://www.actualno.com/balkani/serija-ot-moshtni-trusove-udariha-v-jonijsko-more-tochno-do-zakintos-snimkavideo-news_702252.html", "text": "  Серия от много силни трусове разтърси Йонийско море късно снощи и рано тази сутрин - около 2 часа българско време, като най-силното земетресение беше от 6,8 по скалата на Рихтер.     Страховитият трус е бил предшестван от земетресение от 5,1 по скалата на Рихтер - половин час по-рано, а след това - 15 минути по-късно и 2 часа по-късно, са ударили земетресения от 5,6 по Рихтер и от 5 по Рихтер. Всички тези трусове са сравнително плитки - на дълбочина от 10 километра, и на около 38-47 километра от популярния курортен остров Закинтос и 280-300 километра от Атина, показва справка на официалната страница на Европейския средиземноморски сеизмологичен институт.    Най-силното земетресение е усетено на континентална Гърция, а по-слабо в цяла Гърция, в Албания, в Македония, България, Италия и дори в Малта.  Заради труса е спрян токът на столицата на острова, Закинтос. Има данни и за щети по пътната инфраструктура, както и напукани къщи. Според свидетелствата на страницата на Европейския сеизмологичен център, трусовете са местели предмети и са люляли сгради. Разрушен със сигурност е древен манастир - построеният през XIII век манастир \"Преображение господне\" на един от гръцките острови Строфади, засега обаче няма данни за жертви и опасност от цунами. Отчетена е все пак локална вълна, но от само 20 сантиметра. ", "date": "2018.10.26", "title": "Серия от мощни трусове удариха в Йонийско море, точно до Закинтос (СНИМКА+ВИДЕО)"}
{"url": "https://www.actualno.com/society/po-koleda-shte-byde-gotovo-traseto-na-am-struma-mejdu-kresna-i-sandansk-news_702335.html", "text": "  \"По Коледа, пет месеца предсрочно, ще бъде готово трасето на АМ „Струма“ между Кресна и Сандански. 24-километровата отсечка е на финалната права и текат довършителни дейности. На 30% е физическото изпълнение и на отсечката от магистралата между Благоевград и Крупник, която е дълга близо 13 км. В момента Агенция „Пътна инфраструктура“ възлага проект за консервация на намерените археологически находки, като ще изместим най-ценните от тях, каквото бе и решението на експертната комисия към Министерството на културата.\" Това каза министърът на регионалното развитие и благоустройството Петя Аврамова в интервю за bTV.     По отношение на строителството на магистрала „Хемус“ министърът напомни, че 2024 г. е индикативният срок за приключване на строежа на цялото трасе. В момента се работи на два участъка – от Ябланица до Боаза и от Белокопитово до Буховци. Предстои да бъдат обявени търговете за строителството на още 137 км от „Хумес“.   Догодина се очаква да бъдат ремонтирани компрометираните участъци на АМ „Тракия“ между Чирпан и Стара Загора. Ремонтните дейности са на прогнозна стойност около 60 млн. лв. Министър Аврамова отбеляза, че в участъка скоростта е намалена до 90 км/час за по-голяма сигурност и безопасност на пътуващите. Отсечката е в лошото състояние, но гаранцията от фирмата - изпълнител е изтекла отдавна.\r\nВ момента се правят промени в нормативната уредба, за да се удължат гаранционните срокове при строителството на нови магистрали и пътища. Предлага се за магистрали гаранцията да не 5, а 7 години. Предстоят промени и по отношение на строителния надзор, за да се повиши контрола и качеството на работа. Обмисля се лиценз да се отнема при две нарушения в рамките на две години, вместо три, както е в момента. Обмисля се още да се въведат и по-ниски глоби, които да се налагат за дребни нарушения и да не падат актовете в съда, както се случва в момента, допълни Аврамова.  Фирмите, които са добронамерени, няма от какво да се притесняват, ние ще извадим недобросъвестните, за да не петнят името на целия бранш, каза Аврамова.   Министърът припомни, че от Нова година въвеждаме и електронна уикенд винетка с цена 10 лв. Тя ще важи от 12.00 часа в петък до 23.59 часа в неделя. Целта е да бъдат улеснени и облекчени финансово хората, които ползват републиканската пътна мрежа само през почивните дни.\r\nСъщо така от 1 януари 2019 г. винетките стават електронни, като цената им няма да се променя. Товарните автомобили ще плащат тол такса за изминато разстояние, като системата ще заработи от средата на месец август. Дотогава и тежкотоварният транспорт над 3,5 тона ще е на електронни винетки.    В момента се разработва модела за тарифиране на тола. Системата, която внедряваме, е сред най-модерните и гарантира, че няма как през страната да премине товарен автомобил, който да не плати, категорична бе министър Аврамова. Освен сателитно проследяване, ще има и наземен контрол със 105 коли, които ще следят за автомобили с неплатени такси. Нередовните водачи ще бъдат глобявани, като се предвижда компенсаторната такса за лек автомобил без винетка да е 30 лв., а за товарните автомобили над 12 това - 70 лв.   ", "date": "2018.10.26", "title": "По Коледа ще бъде готово трасето на АМ \"Струма\" между Кресна и Санданск"}
{"url": "https://www.actualno.com/europe/v-ispanija-skoro-moje-i-da-njama-nakazanija-za-obida-sreshtu-kralja-i-dyrjavata-news_702280.html", "text": "  Испанският Конгрес е решил да започне обсъждане на реформи в Наказателния кодекс, с които , пише вестник El Pais, цитиран от агенция \"Фокус\".     Инициативата е на лявата партия „Подемос“, която има подкрепа на управляващата Социалистическа партия и сепаратистките баски и каталунски партии, а срещу нея се обявиха дясноцентристиките „Сиудаданос“ и Народната партия, които твърдят, че ситуацията е „всички срещу символите и иинституциите“, отбелязва изданието. Опозиционните партии твърдят, че Социалистите подкрепят реформата, за да се отплатят на сепаратистките партии за това, че са подкрепили вота на недоверие, с който бе свален от премиерския пост лидера на НП Мариано Рахой, а неговото място бе заето от председателя на СП Педро Санчес.   Във вторник бе одобрено започването на процедурата за промяна на Наказателния кодекс със 180 гласа „за“ и 160 „против“. Ако мнозинството се запази и няма други предложения за изменения, в рамките на няколко месеца , пише El Pais, като посочва, че все пак социалистите и Баската национална партия са предупредили, че искат да сложат някакъв „лимит“ на реформата.\r\nПо думите на депутата от „Подемос“ Алберто Гарзон, целта на инициативата е да защити правото на свободно изразяване, което е било в процес на „ограничаване на политическо и сьдебно ниво“.  Вестникът коментира, че организациите за човешки права, като \"Амнести Интърнешънъл\", са критикували Испания за това, че лишава гражданите си от правото им на свободно изразяване, твърдейки, че случаи като този на Волтоник, испански рапър, осъден на три години затвор за обида срещу краля, са нагледен пример, че се „наказват“ законните им възгледи. Наскоро пък е бил арестуван актьорът Уили Толедо, който е засегнал религиозните чувства на хората чрез публикация във Facebook.   ", "date": "2018.10.26", "title": "В Испания скоро може и да няма наказания за обида срещу краля и държавата"}
{"url": "https://www.actualno.com/society/novini-ili-novini-kartinata-na-pechata-za-26-oktomvri-news_702227.html", "text": "  И Валери още е тук, и далаверите не са спрели – честит край на работната седмица. Този оптимизъм винаги ще ни остане – петък все някога идва. Лошото е, че понякога петък е понеделник, но поне не е всеки път. Ето и как изглежда печатът – а вие сами преценете като за петък или за понеделник е.      Два са големите акценти на медията – положението с кредитите в България и вървящият смело напред закон на Делян Пеевски за медиите. Според данни на Асоциацията на колекторите вече 54% от взелите кредит не плащат вноски навреме, като колекторите вече търсят по средно 1162 лева от длъжник, докато миналата година – средното ниво е 728 лева. Потребителските кредити са почти 9 млрд. лева, като растежът на годишна база р 15%. Ипотечните кредити също се увеличават – с почти 10%.\r\nЩо се отнася до поредния закон на Пеевски, медийната комисия го прие за 5 минути – без обсъждане. Пеевски, естествено, го нямаше да защитава творението си, но нямаше и нужда, след като дори Нона Йотова – единствената опозиция, си замълча. Идеята на закона е да се декларира кой е действителният собственик на дадена медия – този, който определя редакционната политика. За целта медията подава декларация, но от Министерството на културата вече обявиха, че не могат да проверяват всички т.е. мярката става проформа. Само че има предвидени огромни глоби за неподадена или грешна декларация – от 10 000 до 15 000 лева при първо нарушение и от 20 000 до 30 000 при повторно.   Безкритично, разбира се, вестникът пуска съобщение на Министерството на отбраната, водено от Красимир Каракачанов, че ремонтът на самолетите Су-25 К и Су-25К/УБК щял да е за 41 млн. лева без ДДС, като можело да стигне до 82,5 млн. лева без ДДС само ако правителството решало. Напук на това \"Дневник\" публикува ценовото предложение на ремонтиращия беларуски Авиационен ремонтен завод \"558\" - 132 484 980 евро (без ДДС) или 311 млн. лева с ДДС, което е подписано от Каракачанов на 23 октомври - като решение за покана за преговори за сключване на договор. Споразумението е рамково, за 4 години, като в отделните години поръчките са така разпределени, че да не преминават праг от 100 млн. лева - защото тогава ще се наложи одобрение на парламента.     Основни акценти са предложенията на БСП за подоходна данъчна скала, както и интервю с един от собствениците на сдобилата се със скандална слава \"Джи Пи Груп\" Владимир Житенски, който обяснява колко добри са българските строители и как в България ако чужда компания строи нещо, почти във всеки случай го завършват български строители. Житенски е зам.-председател на Камарата на строителите. И един от медийните флагмани на Пеевски не забравя закона му за медиите, но го представя в съвсем различна светлина – какъв консенсус е постигнат, след като няма възражения. Със законопроекта се създава електронен регистър към Министерството на културата, а всеки собственик на медия се задължава в срок до 30 юни да подаде декларация, чрез попълване на електронен формуляр на интернет страницата на ведомството. Информацията ще се подава и до Агенцията по вписванията и подлежи за обявяване в Търговския регистър. В декларацията ще се съдържа и информация дали доставчикът на медийни услуги заема публична длъжност, както и информация за всяко публично финансиране за предходната календарна година, неговият размер и основание, както и данни за лицето извършило финансирането. Електронният регистър трябва да заработи до една година, след окончателното приемане на закона.\r\nДруг акцент е новината, че Елена Поптодорова приключи с делото си в Полша за кражба на козметика от безмитен магазин. Съдът не я осъди, защото си е признала и е платила откраднатото, но ѝ сложи едногодишен изпитателен срок – ако през това време тя направи ново закононарушение, и този случай се връща в съда и може да последва наказание.\r\nПотресаващо обаче е заглавието за предложенията на ГЕРБ относно домашното насилие, което внушава, че ако ругаеш вкъщи, можеш да влезеш за 5 години в затвора. Всъщност става въпрос за домашно насилие.   ", "date": "2018.10.26", "title": "Новини или Novini - картината на печата за 26 октомври"}
{"url": "https://www.actualno.com/education/krasimir-vylchev-obeshta-dvojno-uvelichenie-na-uchitelskite-zaplati-prez-2021-g-news_702278.html", "text": "  \"През 2021 година учителските заплати трябва да бъдат увеличени двойно. По тази идея продължава да се работи усилено.\" Това каза министърът на образованието и науката Красимир Вълчев в интервю за БНТ.     Това, което е сигурно до момента е, че през следващата година учителските заплати ще се увеличат с 20% - поне според проектобюджета за догодина.   \"Необходимо е учителската заплата да бъде над средната за страната, дори 120% над средната за страната, след двойното увеличение през 2021 г. очакваме дори тя да бъде 125% от средната за страната. Това, което можем да кажем за тази година е, че тя за пръв път от много години, десетилетия, ще надвиши средната за страната. По-точно следващата година, когато бъде реализирано това увеличение. Имаме близо 450 млн. лв. ръст на средствата за образование, от които над 400 млн. за предучилищното и училищно образование, нещо което нямаме като аналог в предходните години, освен миналата година и тази“, подчерта министърът.\r\nПредстои подписването на регламент към колективния механизъм, с който да се уточни къде с колко точно ще бъдат увеличени учителските заплати. Вътрешните правила в отделни училища дават възможност за някои учители заплатите да бъдат увеличени с повече.  Според Вълчев има допълнителни средства за малките и отдалечени общини, където при равни други условия е по-трудно да се привлекат младите специалисти. Също така са предоставени допълнително средства за училищата и детските градини, в които има концентрация на деца от уязвими групи, където трябва да се полагат много повече усилия, за да се осигури тяхното развитие.   ", "date": "2018.10.26", "title": "Красимир Вълчев обеща двойно увеличение на учителските заплати през 2021 г."}
{"url": "https://www.actualno.com/blagoevgrad/renoviraha-dvora-na-detska-gradina-v-blagoevgrad-news_702253.html", "text": "  Малчуганите от ДГ № 4 „Роса“- Благоевград  вече имат изцяло реновирано място за игри. Инициативата е от Община Благоевград, а майки, деца и учители заявиха, че са наистина впечатлени от новите условия в детската градина.     След ремонта, мястото е приспособено за обучение в природна среда. Има зони за игри, където децата да се забавляват. Изграден е и кът, в който децата да имат възможност да се грижат за цветна растителност. В двора на детската градина са изградени и беседки, които ще бъдат използвани при интерактивни игри. Поставена е и нова настилка. С реализирането на ремонтните дейности се създават най-добрите условия за развитие на детето. Това е вторият случай на ремонт или реновация около учебно заведение в града. Преди дни, след публикация в социалните мрежи, че възрастна жена реди сама счупените плочки пред едно от училищата, лично кметът на града Атанас Камбитов разпореди спешен ремонт на тротоара пред училището. Екипи от общината донесоха плочки и започнаха светкавичен ремонт на счупената настилка, за да може учениците и персонала без препятствано да прекрачват прага на учебното заведение.  ", "date": "2018.10.26", "title": "Реновираха двора на детска градина в Благоевград"}
{"url": "https://www.actualno.com/business/prognoza-syvsem-skoro-260-leva-za-lityr-benzin-news_702269.html", "text": "  2,47 лева за литър A95 и 2,49 лева за литър дизел средно в Монтана, а разликите не само в различни области, но и при различни вериги, дори в един и същ град, са вече чувствителни – това е картината на пазара на горива в България.     Според платформата fuelo.net, средната цена на бензина днес (26 октомври) е 2,38 лева, а на дизела – 2,42 лева. Средното поскъпване за 1 месец е 10 стотинки, на дизела – 12 стотинки. Най-евтино днес се продава бензина в Стара Загора – 2,07 лева, но става въпрос за . А по области Видин и Монтана са най-скъпи на бензин, следвани от Враца, като се взема разликата между средната цена за страната и горивата в дадената бензиностанция. Разликите се сумират по области и се разделя на броя на бензиностанциите. Така за всяка област се изчислява колко стотинки е средната разлика спрямо средната цена за страната. Така излиза, че във Видин разликата е 3,88 стотинки нагоре, в Монтана – 3,87 стотинки, а във Враца – 2,43 стотинки. В Добрич пък е най-евтино – минус 4,18 стотинки.   Възможно е цената на бензина да стане 2,60 лева на литър. Цената на суровия петрол расте за поредна година – 40% поскъпване през последните две години (около 67 долара за барел), коментира пред Нова телевизия икономистът Владимир Каролев. Той обаче за пореден път не говори за вида Urals, който определя много основно цената на горивата у нас (бел. ред. - за последните три дни има леко поевтиняване и при лекия суров петрол, и при Brent-а, и при Urals, като барел суров петрол е около 66 долара, Brent - 76 долара, а Urals - почти 74 долара ). И обясни, че пазарът на горивата бил много конкурентен, затова имало големи проблеми.\r\nКаролев призна, че по-логично било при голямо предлагане да има по-ниска цена, но при равни други условия. Предстои влизане на американските санкции срещу Иран, което ще намали достъпа на ирански петрол до пазарите, припомни той. Каролев обаче даде и друг пример – САЩ може да намали резервите си, които са на рекордно ниво, Саудитска Арабия и Русия също могат да увеличат добива.  Икономистът прогнозира и, че нищо чудно да има политически организирани протести заради по-скъпите горива. Такива призиви вече има в социалната мрежа Facebook.   ", "date": "2018.10.26", "title": "Прогноза - съвсем скоро 2,60 лева за литър бензин"}
