{"url": "https://www.actualno.com/starazagora/obshtinskijat-syvet-v-stara-zagora-glasuva-zabrana-za-ograjdane-na-imoti-v-bedechka-news_696877.html", "text": "   Те дадоха и разрешение за изработване на проект за регулация и изменение на Плана за застрояване за територията на \"Бедечка\".     Вносител на двете предложения беше кметът на Стара Загора Живко Тодоров, който пожела да не се спекулира с темата и уточни:   \"На юг от Августа Траяна ние не унищожаваме никаква растителност и зеленина в тази част. Общинският съвет взима сега тези решения, натоварва Общината с бъдещи разходи за обезщетение на собствениците, парично или със замяна на други имоти, които трябва да им бъдат предоставени като обезщетение. Същото искам да кажа и за северната част, където взимаме решение да се запази като зелена площ, че собствениците трябва да бъдат обезщетени\".\r\nСъветниците подкрепиха и предложението за предварително съгласие и разрешване на изработването на проекта за подробен устройствен план. Плътността за застрояване ще е 30 процента, озеленяване 50 процента.  ", "date": "2018.09.27", "title": "Общинският съвет в Стара Загора гласува забрана за ограждане на имоти в \"Бедечка\""}
{"url": "https://www.actualno.com/europe/bojci-ot-holandija-mryznat-na-uchenija-na-nato-v-norvegija-news_696886.html", "text": "  Холандските войници, пристигнали в Норвегия за участие в учения на НАТО, са без зимни униформи при смразяващо време, съобщи в. „Афтенпостен“.     Холандската армия не закупи необходимите униформи за бойците си, поради което на тях им се налага поединично да си решават пробблема, уточняват медии.   По думите на Барбара Висер от холандското министерство на отбраната ведомството не е предвидило, че по това време на годината в Норвегия ще има такива ниски температури. Тя обясни това със случилото се в Литва на есенните учения, когато не били необходими топли униформи.\r\nПред парламента Висер подчерта, че военните не са длъжни сами да посрещат разходите по закупуване на зимни униформи – необходимо е да им бъде изплатена компенсация.  „Войниците трябва да получат необходимите дрехи. Не искам това да се повтаря“, подчерта тя.   Ученията на НАТО Trident Juncture започнаха в норвегия на 25 септември. Те ще продължат до 7 ноември. В тях участват над 40 000 военнослужещи от съюза, около десет хиляди транспортни средства, 130 машини на авиацията и 70 кораба от 30 държави.", "date": "2018.09.27", "title": "Бойци от Холандия мръзнат на учения на НАТО в Норвегия"}
{"url": "https://www.actualno.com/analysis/zashto-germanija-priema-erdogan-s-dyrjaven-banket-news_696850.html", "text": "   Президентът на Турция Реджеп Тайип Ердоган ще срещне поддръжници и противници в Германия. Времето за рестартиране на отношенията между Берлин и Анкара е благоприятно, но от посещението на Ердоган също така произтичат задължения. Без засвидетелстване на уважение, едва ли ще бъдат издействани отстъпки, коментират в редакцията на , цитирани от .      По ирония на съдбата този четвъртък, свързан съдбовно с Европейското първенство по футбол през 2024 г., в Германия пристига „Имам Бекенбауер“. Прякорът си Ердоган получава преди няколко десетилетия в Истанбул заради футболните му умения и религиозния му уклон. Професионалната му кариера няма нищо общо с футбола, освен ако не изключим факта, че спортът е подходящ начин за политическа мобилизация на масите.\r\nНе е случайно, че решението за \"Eвро 2024\" ще бъде взето същия ден, в който Ердоган пристига в Берлин ( а междувременно стана ясно, че Германия ще бъде домакин на първенството - бел. ред. ). Залогът на Анкара е ясен: надеждите са, че в дуела между Турция и Германия победител ще бъде Ердоган. Във всеки случай футболното събитие ще бъде прелюдия към едно вече емоционално заредено посещение. Повечето германци не разбират защо Ердоган ще бъде приет с всички държавни почести. Опозиционните политици категорично критикуват решението на управляващите в Берлин. Защо на държавния глава, който преследва опозиционните политици и вкарва журналисти в затвора, трябва да бъде оказвана подобна чест?\r\nМнозина представители на турската общност в Германия смятат, че на Турция се гледа с пренебрежение. Налице са убедителни аргументи „за“ държавно посещение на турския президент. Най-важният бе изтъкнат от държавния глава на ФРГ Франк-Валтер Щайнмайер: с поканата си към Ердоган той иска да покаже на германските граждани с турски корени уважение към тяхната страна на произход. Всъщност мнозина германски турци са убедени, че родината им се третира с пренебрежение. Да се противодействаш на това усещане, е разумен ход.     Решението Ердоган да бъде посрещнат като държавен гост обаче поражда и съответни задължения. Щайнмайер и Меркел трябва да изяснят нещо: без отстъпки от страна на Анкара няма да има и такива от страна на Берлин. Няма икономическа помощ, докато в турски затвори все още има германски граждани, задържани по политически причини; няма да има подкрепа за разширяването на митническия съюз на ЕС, докато репресиите в Турция не намалеят.\r\nМоментът за преговори е благоприятен. Тъй като Турция влоши отношенията си със САЩ и бе тласната към валутна криза, Ердоган отново търси близостта на Европа. Неотдавна дори от неговите уста се чуха дори похвали за Меркел. Само допреди година политиците в Берлин често биваха сравнявани с нацистите. Ердоган иска рестартиране на отношенията с Германия, а срещата на високо равнище е сериозен шанс.        Но е ясно, че не всичко може да бъде забравено с натискане на един бутон. Може да отнеме години, докато част от унищоженото доверие бъде възстановено. Турската опозиция продължава да бъде потискана. И въпросите са все така болезнени: как да се справяме с религиозната асоциация ДИТИБ, за която има подозрение, че шпионира? Как да се справим със съмнителни искания за екстрадиция в Турция?\r\nЕрдоган ще срещне поддръжници и противници в Германия. Той ще разговаря с канцлера на ФРГ Ангела Меркел и с държавния глава на страната Франк-Валтер Щайнмайер, но трябва да преглътне, че лидерът на правителството в Берлин все пак няма да го уважи на държавния банкет в двореца Белвю, даден в негова чест. Трябва също така и да преглътне, че на масата до него ще бъде „зеленият“ политик Джем Йоздемир, един от най-яростните му критици. Надеждите са домакините все пак да използват разумно посещението на турския лидер.", "date": "2018.09.27", "title": "Защо Германия приема Ердоган с държавен банкет?"}
{"url": "https://www.actualno.com/america/sasht-i-brazilija-globiha-petrobras-s-853-mln-dolara-news_696879.html", "text": "  Американските и бразилските власти глобиха 853 млн. долара бразилския държавен петролен гигант Petrobras за прикриване на огромна корупционна схема, в която са участвали бразилски политици и партии, съобщи американското министерство на правосъдието, цитирано от БГНЕС.     От Petrobras казаха, че проблемът е бил разкрит като част от разследването „Операция Пране на пари“ - скандалът, който впримчи бившия президент на Бразилия Луис Игнасио Лула да Силва, както и много представители на политическите и бизнес елити на страната.\r\nРъководители на \"най-високите нива\" на Petrobras, включително членовете на борда, организирали даване на подкупи в размер стотици милиони и след това „подгряваха отчетните документи“, за да прикрият плащанията на подкуп от инвеститори и регулатори\", заяви американският заместник-главен прокурор Брайън Бенчковски.\r\nАмериканските регулатори на фондовите пазари също така обвиниха компанията в подвеждане на инвеститори, тъй като скриха \"масивна схема за подкуп и манипулиране\".     Компанията надува цената на проектите, а след това изпълнителите \"плащат милиарди рушвети на ръководителите на Petrobras, които споделят незаконните плащания с бразилските политици, които им помагат да спечелят позициите си на високо ниво в Petrobras\", коментира в изявление комисията по ценните книжа и фондовите борси (SEC).\r\nPetrobras погрешно записва тези плащания \", което доведе до надценяване на надценката на активите от 2,5 милиарда долара\", се казва в доклада на SEC.\r\nДействията, в които се твърди, че е замесена компанията, са ставали по времето, когато Petrobras се търгуваше на Нюйоркската фондова борса, което дава на американските власти правото да работят по случая, уточняват от правосъдното министерство във Вашингтон.    ", "date": "2018.09.27", "title": "САЩ и Бразилия глобиха Petrobras с 853 млн. долара"}
{"url": "https://www.actualno.com/business/vas-syshto-objavi-zakona-peevski-za-ktb-za-protivokonstitucionen-news_696876.html", "text": "   С това съдиите от ВАС се присъединиха към колегите си от Върховния касационен съд, които по-рано тази година атакуваха закона пред Конституционния съд. Позицията на ВАС ще бъде приложена към конституционното дело.     Всъщност ВАС определя за противоконституционни специални текстове, които следва да се приложат от 20 юни, 2014 година т.е. от затварянето на КТБ. Става въпрос за следните текстове:     Недействително по отношение на кредиторите на несъстоятелността освен за частта, която всеки от тях би получил при разпределението на осребреното имущество, е всяко прихващане, независимо от това кога са възникнали двете насрещни задължения, което е извършено от кредитор или от банката:      1. след началната дата на неплатежоспособността;       2. след датата на поставянето на банката под специален надзор при условията и по реда на глава единадесета, раздел VІІІ от Закона за кредитните институции, включващ наложена мярка по чл. 116, ал. 2, т. 2 от същия закон, ако тази дата предшества датата по т. 1.       В случаите по ал. 5 действието на прихващането се отлага до изпълнението на окончателната сметка за разпределение по чл. 104. При продажба на банката като предприятие прихващането има действие след одобряване на сделката от съда по чл. 91, ал. 3. Законът \"Пеевски\" за КТБ цели улесняване на синдиците при водените от тях стотици дела за обезсилване със задна дата на прихващанията и цесиите, чрез които банката загуби стотици милиони левове. Според критиците на нормативния акт обаче неговото прокарване е силно закъсняло – с около три години, и към днешна дата предизвиква сериозен хаос в стопанския оборот.\r\nВ парламента законът бе подкрепен с гласовете на ГЕРБ, ДПС и \"Обединени патриоти\". Преди гласуването един от авторите на закона (съвносител с Пеевски) направи специално изявление, че заведените съдебни дела за старите прихващания са с общ интерес от 1.17 млрд. лв. Стойността на заличените обезпечения, които със закона могат да се реактивират, е Общият ефект от приемането на закона според Цонев е около , които синдиците щели да съберат.   ВКС атакува закона пред Конституционния съд (КС) с аргумент, че обратното действие на закона нарушава основно изискване на правовата държава, а именно \"законодателството да отговаря на принципа на стабилност и предвидимост\". Създават се два успоредни правни режима - единият улеснява синдиците на КТБ, които водят делата за прихващанията, а другите са ответниците, които са участвали в сделките за прихващане на кредитите, смятат върховните съдии. \r\n\"С това се създава неравноправно третиране на гражданските и стопанските субекти, участващи в производството по банкова несъстоятелност\", обяви Търговската колегия на ВКС, когато атакува закона пред КС. Сега съдиите от ВАС се присъединиха към своите колеги в атаката на спорното законодателство пред Конституционния съд.   ", "date": "2018.09.27", "title": "ВАС също обяви закона \"Пеевски\" за КТБ за противоконституционен"}
{"url": "https://www.actualno.com/society/novinite-naj-vajnoto-za-denja-27-septemvri-news_696851.html", "text": "         Екипът на ви представя най-важното от днешния ден в традиционния вечерен бюлетин.  Двама души са задържани за нападението над журналист във Велико Търново, повдигнати са им обвинения. Това каза говорителят на главния прокурор Румяна Арнаудова, цитирана от агенция \"Фокус\", във връзка с нападнатия журналист на предаването \"Господари на ефира\", Димитър Върбанов, във Велико Търново.   Причината за нападението над репортера на \"Господари на ефира\" Димитър Върбанов, за което се разбра вчера (26 септември) е негово журналистическо разследване, което води към склад, доставял храни с изтекъл срок на годност. Припомняме, че Върбанов беше бит от трима души.     Представянето на проекта за Национална програма за подобряване на качеството на атмосферния въздух, което беше направено от вицепремиера Валери Симеонов и екоминистъра Нено Димов, в присъствието на представител на Световната банка - Ръсел Фрост, предизвика малко управленско спречкване. Когато се проектират нови пътища и пътни участъци, трябва да се взема предвид интензивността на трафика за 30 години напред. Това е един от акцентите на новата Наредба за проектиране на пътища, която вече е обнародвана в \"Държавен вестник\". Наредбата за обществения ред в София, с която се определя кога и как може да се създава шум, да се провеждат събития и музикални изпълнения в обществени пространства, както и се въвеждат редица забрани, беше приета от столичните общинари.   Обновено съдържание на учебник по биология за 9-ти клас предизвика възмущение сред някои родители. В него пише, че по време на половото съзряване е \"възможно откритие за влечение към същия пол\", а в по-ранна възраст е нормално \"откриване на възможността за доставяне на удоволствие при докосване на външните полови органи.\" Парламентът няма да проведе днешното си редовно заседание поради липса на кворум. Председателят на Народното събрание Цвета Караянчева проведе три неуспешни опита за регистрация на депутатите. Ако изберем модела, при който има децентрализация на НЗОК, няма да има три-четири доплащания за здраве. Това заяви д-р Стойчо Кацаров, директор на Центъра за защита на правата в здравеопазването. 155 млн. лева са нужни, за да отпадне таванът за пенсиите. Това твърди директорът на НОИ Ивайло Иванов.", "date": "2018.09.27", "title": "Новините: Най-важното за деня, 27 септември"}
{"url": "https://www.actualno.com/society/vynshnoto-ministerstvo-preduprejdava-moje-da-ima-otmeneni-poleti-zaradi-stachkata-na-ryanair-news_696884.html", "text": "  Във връзка с информации, получени от посолствата на Република България в Нидерландия, Испания, Португалия и Германия относно предстоящи стачни действия на пилотите на авиокомпания „Ryanair“, Министерството на външните работи предупреждава българските граждани, пътуващи от и до посочените страни в петък, 28 септември т.г., че е възможно да има отменени полети.     Министерството на външните работи препоръчва на българските граждани, които имат планирани полети с авиокомпанията на тази дата, да се осведомяват своевременно за всички възможни промени и да следят актуалните разписания на полетите. В случай на нужда гражданите могат да се свържат с превозвача за получаване на необходимото съдействие.   ", "date": "2018.09.27", "title": "Външното министерство предупреждава: Може да има отменени полети заради стачката на \"Ryanair\""}
{"url": "https://www.actualno.com/politics/samo-dvama-ministri-na-parlamentaren-kontrol-utre-news_696880.html", "text": "  Само двама министри ще вземат участие в петъчния парламентарен контрол, предаде БГНЕС.     Първи на трибуната ще се качи вицепремиерът и министър на отбраната Красимир Каракачанов, към когото има зададен един единствен въпрос. Той ще внесе яснота пред депутатите относно процедура на Министерството на отбраната за осигуряване летателната годност на самолети Су-25 К/УБК.   Втори ще отговаря министърът на здравеопазването Кирил Ананиев. Въпросите към него са свързани със съвместната дейност с трансплантационните центрове в Европа, установената наднормена концентрация на уран в питейната вода в град Харманли, състоянието на родилната помощ в България, както и просрочените задължения на Националната здравноосигурителна каса към чужди държави и фондове.\r\nВ рамките на законодателната част на пленарното заседание депутати ще дебатират промените на първо четене в Закона за местното самоуправление и местната администрация, както и промените на второ четене в Закона за лекарствата от хуманната медицина. Двата важни законопроекта трябваше да бъдат разгледани още в четвъртък, но пленарното заседание не се проведе поради липса на кворум. Причина за това станаха депутатите от „БСП за България“ и ДПС, които не се регистрираха в пленарна зала, както и няколкото отсъстващи народни представители от управляващото мнозинство.  ", "date": "2018.09.27", "title": "Само двама министри на парламентарен контрол утре"}
{"url": "https://www.actualno.com/society/vas-ne-moje-da-ima-chastna-ohrana-na-gradove-i-sela-ne-moje-obvinen-magistrat-da-ne-vzema-obezshtetenie-news_696894.html", "text": "  След като стана ясно, че Пленума на Върховния административен съд (ВАС) счита за противоконституционна сновата на т.нар. , стана ясно, че има същият мотив е изказан и за още два ключови законови текста.     В първия случай става въпрос за Закона за частната охранителна дейност. Върховните съдии считат, (чл. 5, ал. 1, т. 6). Именно с този аргумент беше отправено искане към президента Румен Радев да наложи вето на закона – защото не може частни лица да поемат грижата за сигурността на урбанизирани територии, която е отговорност на държавните и общинските власти.   Съответно върховните съдии считат за противоконституционно и това, че \"охраната на урбанизирани територии е комплекс от дейности, който включва защита от противоправни посегателства върху имуществото и населението в съответната урбанизирана територия посредством наблюдение, контрол и реакция с мобилни охранителни патрули\" , \"възложител по договор за охрана на урбанизирана територия е кметът на общината, в границите на която се намира селищната територия, обхваната от границите на населеното място или селищното образувание (строителните му граници), определени с устройствен план\" , както и че \"за извършване на охрана по чл. 27 търговецът обособява екипи по чл. 13, ал. 2 и оптимизира техния брой съгласно границите на охраняваната урбанизирана територия. Видовете, броят и числеността на екипите се посочват в договора за охрана\".\r\nДоста интересен е другият законов текст, обявен от Пленума на ВАС за противоконституционен. Става въпрос за текст в Закона за съдебната власт, който касае . Конкретно – \"В случаите, когато съдия, прокурор или следовател е привлечен като обвиняем за извършване на умишлено престъпление или по отношение на него е образувано дисциплинарно производство, обезщетението не се изплаща до приключване на наказателното или дисциплинарното производство\". . Припомняме, че при освобождаване от длъжност съдия, прокурор или следовател с повече от 10 години стаж на такава длъжност има право на еднократно парично обезщетение в размер на толкова брутни месечни възнаграждения, колкото прослужени години има в органите на съдебната власт, но не повече от 20.  Промените в Закона за съдебната власт минаха без президентско вето, макар че и там имаше куп скандали. Беше приета възможност членовете на ВСС по време на приемането на закона, чиито мандат изтичаше през октомври 2017 година, да се върнат на избрани от тях позиции в съдебната система. Освен това се предвижда възможността магистрат да бъде отстраняван при обвинение за тежки престъпления от общ характер, а не само за такива, свързани с работата му. Първоначално в пакета промени, в стил \"Орбан\" се предвиждаше и ограничаване на финансирането за съсловните организации за магистрати и забрана те да получават финансиране от чужди държави, но това отпадна.   ", "date": "2018.09.27", "title": "ВАС: Не може да има частна охрана на градове и села, не може обвинен магистрат да не взема обезщетение"}
{"url": "https://www.actualno.com/europe/gyrcija-otmenja-ogranichenijata-za-teglene-na-pari-v-broj-news_696875.html", "text": "  От следващата седмица Гърция премахва ограниченията в теглене на пари в брой, които бяха наложени през 2015 г., когато страната рискуваше да изпадне от еврозоната, заяви финансовото министерство, цитирано от БГНЕС.     „Всички форми на теглене на пари в брой от институции в Гърция са позволени без ограничения от 1 октомври“, сочи изявление на министерството.   Все пак остава ограничение за сумите трансферирани в чужбина, макар че ограничението беше вдигнато на 10 000 евро от 3000 евро, колкото е в момента.\r\nСъщо така компаниите ще могат да правят преводи от 100 000 евро на една транзакция, а не както досега по 40 000 евро.  Мерките за капиталов контрол, които в началото ограничаваха тегленето на до 420 евро за една седмица, бяха въведени през юли 2015 г. за да се избегне източването на банките.   Ограниченията бяха поетапно облекчавани с подобряването на икономическото състояние на Гърция и в момента гърците могат да теглят в рамките на един месец до 5000 евро.", "date": "2018.09.27", "title": "Гърция отменя ограниченията за теглене на пари в брой"}
{"url": "https://www.actualno.com/business/novoto-logo-na-tbi-bank-poredna-krachka-kym-digitalnata-transformacija-news_696811.html", "text": "        Фокусът върху клиентите и превръщането в дигитална банка от следващо поколение са приоритети за TBI Bank. За да бъдат отразени те в освеженото лого, банката привлече опитни британски дизайнери. Маркетинг екипът прекара безбройни часове с тях, дискутирайки съвременни дизайн и UX-трендове. Идеята е визуалната идентичност на TBI Bank да е , които са все по-приложими към нуждите на клиентите, но и новото лого да не обърква крайния потребител.\r\nЗа екипа това беше урок за трудните избори по отношение на привидно лесните неща, споделят от банката.\r\nВ освеженото лого елипсата от TBI е премахната, а акцентът върху буквите се запазва с удебеляване на новото по-модерно изписване. Нововъведенията са в унисон с проучване, което банката проведе, с цел да затвърди имиджа си на надежден финансов спътник.  Поетапната миграция към новото лого в България и в Румъния. TBI Bank е фокусирана върху потребителското финансиране и кредитиране на малки и средни предприятия в България и Румъния. Чрез доверена мрежа от над 5000 точки на продажба банката обслужва повече от 1.4 милиона регистрирани потребители. Тя е част от 4Finance, най-голямата онлайн и мобилна група за потребителско кредитиране в Европа. Фокусът ѝ върху клиентите я движи напред към това да се превърне в дигитална банка от следващо поколение. Успешният ѝ бизнес модел и потребителски ориентиран подход ѝ позволиха да се превърне в най-печелившата банка в България (Capital K10, 2018). ", "date": "2018.09.27", "title": "Новото лого на TBI Bank - поредна крачка към дигиталната трансформация"}
{"url": "https://www.actualno.com/society/neno-dimov-bitovoto-otoplenie-myrsi-naj-mnogo-vyzduha-news_696881.html", "text": "  Битовото отопление е най-сериозният замърсител на въздуха в България. Това обяви в предаването „Лице в лице” по бТВ министърът на екологията Нено Димов по повод представения днес от екоминистерството и Световната банка проект на Национална програма за подобряване качеството на атмосферния въздух.     Димов уточни, че нормите за качеството на въздуха са еднакви по българското и по европейското законодателство и страната ни не покрива нормите единствено за фините прахови частици.   \"След отоплението с твърдо горива най-много замърсяват автомобилният транспорт и индустрията, като индустрията най-малко допринася. Относно отоплението предложените мерки са там, където има топлофикационна мрежа и газификация да се присъединяват нови потребители, норми за съдържания на сяра и пепел в твърдите горива. Последната мярка се бави, за да се осигури адекватен контрол\", уточни министърът.\r\nПо думите му за замърсяването от автомобилния транспорт мерките са да се пресекат кражбите на катализатори, както и намаляването на екотаксата за новите коли и увеличаването за старите.  Министърът отчете още, че Видин е най-замърсеният град. \"София е близо до средата на класацията, но е към по-чистите градове.   Има четири града, които са в норма по отношение на фините прахови частици към 2016 г. – Добрич, Сливен, Пирдоп и Девня. Гълъбово и Стара Загора се присъединяват към тях през 2017 г. По предварителни данни и Варна ще се включи в списъка\", допълни той.\r\nОтносно подкрепата за Унгария, зад която Нено Димов застана заедно с представители на Патриотичния фронт, той обяви, че тя е важна, защото утре България може да се окаже в същата ситуация. \"Ние трябва да защитим националния си интерес в тази ситуация\", смята Димов, цитиран от \"Фокус\".    ", "date": "2018.09.27", "title": "Нено Димов: Битовото отопление мърси най-много въздуха"}
{"url": "https://www.actualno.com/society/hristo-ivanov-sluchvashtoto-se-s-trajcho-trajkov-e-politicheska-represija-news_696840.html", "text": "   Това обяви лидерът на партия \"Да, България\" и бивш министър на правосъдието Христо Иванов.     Преди дни стана ясно, че по искане на новата Антикорупционна комисия, съдът е запорирал имущество на Трайков, понастоящем общински съветник в София, за близо 2,4 млн. лева заради недекларирани от него приходи. Toй е обвиняем заради приватизацията на по-ниска от пазарната цена на дялове от енергоразпределителното дружество EVN.   Според Иванов Комисията за противодействие на корупцията и за отнемане на незаконно придобитото имущество (КПКОНПИ) се е превърнала в \"бухалка\" за изпълнение на поръчки:\r\n\"На фона на ТЕЦ, който изведнъж стана собственост на Доган, и това не е проблем за г-н Георгиев, вероятно той ще се появи скоро и ще ни каже, че и г-н Доган е чист като сълза или като някоя друга метафизична течност, ние нямаме никакво съмнение, че това, което се случва с Трайчо, е форма на политическо преследване и репресия\".  ", "date": "2018.09.27", "title": "Христо Иванов: Случващото се с Трайчо Трайков е политическа репресия"}
{"url": "https://www.actualno.com/society/venci-micov-rashidov-moje-da-e-akademik-no-ne-i-ministyr-news_696841.html", "text": "  \"Нямам проблем с това, че Вежди Рашидов става академик.     Имам проблем с това, че беше два мандата министър.\r\nИ че в момента е трети мандат министър чрез своят аватар.   И имам проблем с това, че за тия три мандата, макар и до един непълни културата продължи да взема 0,5 от БВП, докато министрите обясняваха колко много са направили\", общинският съветник и популярен в социалните мрежи инфлуънсър Венци Мицов.  \"БАН, ако може направете и Банов академик и да вземем да започнем наново с културата, че скоро последния ще затвори вратата.\r\nАма не на БАН, а на българската култура...   Впрочем, господа Рашидов, Банов, Велев, какво стана със заплатите на музикантите в БНР?    Успяхте ли да ги наплашите?\r\nДа, знам, че култура най - добре се прави когато посегнеш кум кобура...\", допълни той.", "date": "2018.09.27", "title": "Венци Мицов: Рашидов може да е академик, но не и министър"}
{"url": "https://www.actualno.com/sciencelogy/naj-golemijat-problem-za-sajtovete-e-sigurnostta-komentar-ot-hosting-kompanija-ns1bg-news_696891.html", "text": "  По статистика на Google, през февруари 2018 година са хакнати десетки хиляди сайтове, което е довело до кражба на лични данни, разпространяване на вируси и зловреден код. “Най-големият проблем за сайтовете в днешно време е сигурността”, коментира управителят на в България  – Владислав Георгиев.     На 25 май 2018 година влезе в сила регламентът на Европейския съюз за защита на лични данни (GDPR). Основната цел на регламента е да защити максимално личните данни на потребителите. Новият закон задължава всяка фирма, която работи с лични данни на потребители от държави членки на ЕС, да отговаря на определени изисквания свързани със съхранението на личните данни и предвижда глоба до 4% от годишния оборот или 20 000 000 евро. Законът беше презентиран през 2016 година и официално е в сила от 25 май 2018.\r\nПочти всяка фирма днес има уеб сайт и съхранява лични данни на потребители онлайн, които трябва да бъдат защитени. Малка част от уеб сайтовете имат висока сигурност, защото не могат да си позволят да имат собствен сървър, който е единственото решение за постигане на високо ниво на защита. Това е и причината важните сайтове да използват отделни сървъри само за своите нужди. Повечето уеб сайтове използват споделен хостинг, при който споделят ресурсите на един сървър заедно с още стотици сайтове и така плащат по-малко. Тази по-ниска цена идва в следствие на компрометирана сигурност.\r\nВсеки сървър за споделен хостинг обслужва стотици сайтове и когато един от тях бъде хакнат, хакерът го използва за атакуване на останалите сайтове на сървъра. Когато хакерът има достъп до сървъра чрез един компрометиран уеб сайт, за него е значително по-лесно да компрометира още много сайтове. Това е основният минус на споделения хостинг – сигурността. “За да има максимална сигурност за личните данни, които се съхраняват, единственото решение е използването на собствен сървър. Той се настройва според вашите нужди и никой друг сайт не може да застраши личните данни, които съхранявате по никакъв начин”, споделя г-н Георгиев.  Сървърите в днешно време са значително по-скъпи от споделения хостинг и това е основната причина повечето собственици на сайтове да го предпочитат. Докато цената на споделения хостинг е около 10 лв. на месец, цената на един сървър с контролен панел и управление надминава 60 лв.. Тази сума не е по джоба на всеки собственик на уеб сайт.\r\nНа 24 май 2018 година първата хостинг компания на българския пазар NS1.bg презентира новата си услуга за облачни сървъри, която позволява на всеки собственик на уеб сайт да има собствен сървър с включено управление, контролен панел и бекъпи на достъпна цена близка до тази за споделен хостинг. За да обяснят на потребителите защо имат нужда от собствен сървър, от направиха следното видео.     Услугата беше представена за първи път на международната конференция за информационни технологии в Китай, която се проведе между 11 и 15 юни 2018 година, където NS1.bg участваха заедно със стотици компании от цял свят. Ето няколко снимки от щанда на българския представител. “Освен сигурност, собственият сървър ще ви донесе по-бързо отваряне на сайта, собствен IP адрес за по-добро класиране в Google и гарантирано доставяне на имейл съобщенията ви. За читателите на ще предоставим възможност за безплатно тестване на новата услуга“, сподели в заключение управителят на NS1.bg. За да получите 60-дневен безплатен тест, поръчайте своя сървър от и в коментар на поръчката споменете адреса до тази статия.", "date": "2018.09.27", "title": "“Най-големият проблем за сайтовете е сигурността” – коментар от хостинг компания NS1.bg"}
{"url": "https://www.actualno.com/balkani/rumynski-kone-i-kucheta-ot-armijata-s-pensii-pochti-kato-na-bylgarskite-pensioneri-news_696878.html", "text": "  Кучетата и конете на армията и полицията в Румъния ще получават по 65 евро пенсия. Парламентът на страната прие закон, съгласно който след като се оттеглят от служба, животните ще имат право на грижи, включително и ветеринарна помощ.     В досегашната практика има случаи, в които животните се евтаназират, ако няма желаещи да се грижат за тях. С новото законодателство грижата става задължителна. Средствата ще бъдат осигурени от правителството, предаде \"Дарик\".   Парламентът на Румъния прие закон, който дава на тези животни правото на държавна \"пенсия\". Това означава, че те ще получават грижи и след като престанат да изпълняват задачи, отбелязва местният сайт Profit.ro.\r\nЖивотните ще получават храна и грижа, включително ветеринарна помощ, а заинтересовани хора ще могат да се грижат за тях.  Всяко животно ще получава по 65 евро \"пенсия\". Парите ще идват от резервния фонд на правителството. Това е приблизително две трети от на българските пенсионери, която е 207 лева.   ", "date": "2018.09.27", "title": "Румънски коне и кучета от армията с пенсии почти като на българските пенсионери"}
{"url": "https://www.actualno.com/europe/liberalni-politici-zovat-za-nova-evropa-news_696883.html", "text": "  Известни либерални политици от цяла Европа призоваха за \"нова\" Европа в четвъртък, като предупредиха, че нарастващият национализъм заплашва десетилетията мир след Втората световна война.     \"Ние отказваме да бъдем ново поколение сомнамбули\", пишат осемте лидери, чието писмо е публикувано в британския „Гардиън“ и френския „Либерасион“, както и в испанския новинарски сайт „Ел Диарио“.   Преди изборите за Европейски парламент, които ще се проведат през май догодина, те намекнаха за необходимостта от реорганизация на партийни съюзи в Брюксел, като заявиха: \"Ние сме решени да надхвърлим съществуващите партийни структури, ако те действат като пречки\".\r\nДоминиращата в блока център-дясно на Европа, Европейската народна партия, е особено раздвоена за това дали да отхвърли популистката партия на унгарския премиер Виктор Орбан.  \"Трябва да действаме сега, или европейският проект ще се забави\", се казва в статията, предупреждавайки, че век след Първата световна война \"нашият континент отново е изправен пред разделение и стагнация\".   \"По-лошо, той може да бъде задушен от националистически и популистки сили, за които ЕС представлява историческа аномалия, която трябва да бъде отменена\".\r\nПисмото беше подписано от Кристоф Кастанер - ръководителят на партията на френския президент Еманюел Макрон, както и от бившия италиански премиер Матео Ренци и Алберт Ривера, лидер на дясноцентриската испанска партия Сиудаданос. Малтийският премиер Джоузеф Мускат също го подписа заедно с Ги Верхофстад, лидер на либералната група АЛДЕ на членовете на ЕП; белгийският политик Оливие Шастел; бившият румънски премиер Дачиан Чолош; и Александър Пехтолд от холандската партия D66.    Те призоваха континента да се обедини и да \"преоткрие Европа, за да отговори най-накрая на очакванията на своите граждани\", предаде БГНЕС.", "date": "2018.09.27", "title": "Либерални политици зоват за нова Европа"}
{"url": "https://www.actualno.com/balkani/prezidentyt-na-makedonija-iska-bojkot-na-referenduma-vyrvim-kym-istorichesko-samoubijstvo-news_696882.html", "text": "  В рамките на обръщението си на 73-то Общо събрание на ООН в Ню Йорк, държавният глава на Македония Георги Иванов припомни на гражданите на югозападната ни съседка, че гласуването на референдума е право, а не задължение, предава информационната агенция „Макфакс“, цитирана от \"Фокус\".     „В тези няколко часа преди влизането в сила на забраната за агитация, искам да изпратя послание до моите съграждани - гласуването на референдум е Ваше право, а не задължение. Никой не може да бъде подведен под отговорност за гласуването, т.е. за отказа си да гласува за референдума\", припомни Иванов. Той добави, че всеки гражданин има право самостоятелно да реши дали да излезе да гласува или да бойкотира вота.   Съгласно думите на Иванов, референдумът може да доведе до подчинено положение на Македония. „Не само името на държавата се променя, но се създава нова държава с ново име. Ние ще сме държава само по име, а не по същество\", подчерта македонският президент от трибуната на ООН.\r\nИванов сподели, че като гражданин е решил да не гласува на 30 септември и изрази надеждите си, че гражданите на Македония ще вземат – съгласно думите му – „мъдро решение“.  Според него, поради блокадата от страна на Гърция, на Македония е отнето правото на просперитет. „Призовавам всички страни, които признават Република Македония под конституционното й име, да не променят решението си. Помогнете ни, като останете пазители на правото ни на самоопределение\", бяха думите, с които Иванов се обърна към присъстващите.   Държавният глава на югозападната ни съседка сподели убеждението си, че мнозина ще осъдят речта му пред Общото събрание на ООН. „Може би, докато говоря, се пишат изявления, с които ще осъдят моята реч. Но истината освобождава. Единствената истина е, че ние сме македонци, а нашта държава е Република Македония“, бе заключението на Иванов.\r\nОт правото на самоопределение, подчерта македонският президент, произтича и правото на народа сам да избере своето име и името на държавата, която е избрал. „Все пак, с окончателното споразумение от Преспа, Гърция ни налага ново име и иска същото да се използва erga omnes – и за вътрешна, и за международна употреба. Предвидено е да променим Конституцията си, при което Гърция ще бъде тази, която ще одобрява промените в нея. Чрез това споразумение Гърция ще получи право на постоянен надзор за това как се наричаме, но и как Вие, страните-членки на ООН, ще се обръщате към нас. Гърция получава власт да преименува нашите институции, да цензурира съдържанието на учебниците на нашите деца, да възпрепятства правото на гражданите да изразяват своята македонска идентичност. Ще регулира начина, по който ще се нарича нашия, македонския език“, заяви още Иванов.    Президентът на балканската страна подчерта също, че по време на присъединяването на Република Македония към ООН правото на самоопределение е нарушено. Според него последвалите временни споразумения са приети, са да оправдаят това нарушение – точно както и Договора от Преспа. „Трябва да знаете, че текстът на това споразумение е изготвен без моето знание и без моето съгласие като президент на Република Македония. Споразумението нарушава разпоредба от Конституцията от основополагащо значение. Казано с други думи, на възелът, който започна да се заплита с Резолюции 817 и 845 и Временното споразумение, с Договора от Преспа стана въже за бесене. Република Македония сега трябва да извърши юридическо и историческо самоубийство, за да може законното изличаване на македонския народ да се тълкува като негова собствена воля. Чудя се какво говори това за световното лидерство и споделената отговорност на ООН?\", бе въпросът, с който Иванов се обърна към присъстващите на Общото събрание на ООН.", "date": "2018.09.27", "title": "Президентът на Македония иска бойкот на референдума: \"Вървим към историческо самоубийство!\""}
{"url": "https://www.actualno.com/europe/zemetresenie-razlulja-gyrcija-news_696848.html", "text": "  Земетресение с магнитуд от 5,2 по скалата на Рихтер е регистрирано в Южна Гърция в 13:21 часа, показва справка на официалната интернет страница на Европейския средиземноморски сеизмологичен център (EMSC).     Епицентърът на труса е бил на 252 км югозападно от столицата Атина и на 126 км югозападно от Каламата, на дълбочина от 10 км под земната кора, предаде \"Фокус\".\r\nКъм настоящия момент не се привеждат данни за пострадали и материални щети.", "date": "2018.09.27", "title": "Земетресение разлюля Гърция"}
{"url": "https://www.actualno.com/crime/specsydyt-zaporira-imushtestvo-na-vetko-i-marinela-arabadjievi-news_696858.html", "text": "   Това съобщиха от пресцентъра на прокуратурата.     Двамата са обвинени за участие в организирана престъпна група за държане и търговия на акцизни стоки без бандерол, данъчни престъпления и пране на пари. Запорите са наложени като мярка за обезпечаване на предвидените наказания конфискации и глоби по повдигнатите им обвинения, както и за разноските по делото.   Запорите са наложени като мярка за обезпечаване на предвидените наказания конфискации и глоби по повдигнатите им обвинения по чл. 255 и чл.253 от Наказателния кодекс, както и за разноските по делото. Съдебни заповеди за запор са издадени за . Точната сума на запорираните средства ще бъде уточнена след представянето на офциални данни от всички банкови институции.\r\nСъс съдебни заповеди са запорирани дялове на Маринела Арабаджиева в за общо , както и дялове на Ветко Арабаджиев в Запор е наложен и над 4 имота, собственост на Маринела Арабаджиева, намиращи се в Пловдив, София и с. Свежен.  В официалните регистри Ветко Арабаджиев не фигурира като собственик на недвижим имот, както и на моторно превозно средство. Като физическо лице Маринела Арабаджиева също не притежава автомобил.    Междувременно според в. \"24 часа\" НАП е наложила запор върху хотел \"Маринела\". Няма да има прекъсване на резервации и събития за следващите 7 дни, но няма да има и нови настанявания и резервации, твърди медията. НАП няма официален коментар.", "date": "2018.09.27", "title": "Спецсъдът запорира имущество на Ветко и Маринела Арабаджиеви*"}
{"url": "https://www.actualno.com/curious/dneven-horoskop-za-28-septemvri-news_696855.html", "text": "        През този ден си дайте малко повече време, за да свикнете с нова ситуация. Не бъдете прекалено взискателни към себе си. Ако вие не се щадите, кой друг? Този петък рискувате да похабите много нерви за дреболии. Гледайте по-весело на света и той ще ви се усмихне. В този ден избягвайте алкохола.   Този ден ще е подходящ за закупуването на всякакъв вид аксесоари. Направете списък на необходимите ви неща, но го спазвайте стриктно.     Днес ще имате възможността да поправи своя грешка. Може да го направите по изключително елегантен начин, така че да не накърните достойнството си. Днес е възможно да забравите ваше обещание. Когато и да се сетите няма да е късно за изпълнението му, но колкото по-рано толкова по-добре. Не се обвинявайте, ако сте допуснали грешка. Напълно възможно е тя да ви е спасила от друга по-голяма. Всяко зло - за добро.      Днес си заслужава да обърнете повече внимание на думите на ваш приятел. Ако не ги приложите, поне имайте предвид  казаното. Направете изненадващ подарък на половинката ви, а може и на вас или пък на двамата. Каквото решите, важното е да не останете без подарък без повод днес.    Този петък може станете свидетел на остър спор. Въздържайте се от участие. Със сигурност няма да спечелите нищо. Не бъдете прекалено резки в мнението си. Може да отблъснете някого, който само до преди малко е имал интересно предложение за вас.    Сега най-важното е да бъдете себе си. По възможност - най-добрата част. Другото съвсем скоро ще се нареди. Днес на разчитайте на никого за нищо. Следвайте своите намерения и не информирайте за тях. Имате нужда от  повече свобода.", "date": "2018.09.27", "title": "Дневен хороскоп за 28 септември"}
{"url": "https://www.actualno.com/art/ivan-shishiev-i-etud-i-te-na-sofija-predstavjat-belezi-news_696833.html", "text": "  Лятото може и да свърши, но все пак остават още два сезона и с настъпването на есента, освен самата тя, на вратите ни чука и А ти ще можеш да ѝ се насладиш от 4-ти до 14-ти октомври в \"Хралупата\" на ул. \"Стефан Караджа\" №22.     Защо изложбата носи това име? Защото, феноменалността на белезите се крие в отпечатъка, който оставят в живота ни. Вътрешни и външни, изкуствени и истински - те ни формират и преформатират като индивиди и същества, А понякога и дори ни дамгосват в самотата и чувството за безсилие.   Иван Шишиев и Етюд-и-те на София представят в малкото пространство на Хралупата една лична и и видяна през призмата на монохромната фотография. А пък ние от ще сме повече от щастливи да можем да се насладим заедно с теб на реалните, белязани от живота фотографии. Така че, не си прави планове за 4-тия ден от октомври, ами се увери, че ще бъдеш на точното място в точното време - 19:00, за да присъстваш на откриването на \"БЕЛЕЗИ\" и да бележиш и теб самия с доза неподправено изкуство.     можеш да следиш изкъсо най-актуалните новини около събитието, а също така недей да забравяш да разгледаш и най-новите софийски етюдични фотографии ", "date": "2018.09.27", "title": "Иван Шишиев и Етюд-и-те на София представят БЕЛЕЗИ"}
{"url": "https://www.actualno.com/europe/ciklonyt-ksenofon-e-v-ujnata-chast-na-jonijsko-more-news_696888.html", "text": "  Министерството на външните работи предупреждава българските граждани, пътуващи за или пребиваващи на територията на Гърция, че през тази нощ съществува много висока вероятност от образуване на средиземноморски циклон „Ксенофон“ в южната част на Йонийско море.     Очаква се движението на циклона „Ксенофон“ да се развие в източна посока, съпроводено от силни валежи и ветрове в по-голямата част на Пелопонес и Крит в събота сутринта (29 септември), след това в Атика, Евбея и Цикладите, а в неделя сутринта (30 септември) да достигне до островите на източното Егейско море и вероятно Додеканезите.   В сила е забрана за отплуване на кораби от пристанищата Пиреа, Рафина и Лаврио.\r\nПоради лошото време в петък, 28 септември, всички училища и детски градини в общините Свети Димитър, Алиму, Аргируполис Елинику, Глифада, Калитеа, Мосхато, Неа смирни и Пальо Фалиро няма да работят.  Българските граждани, пребиваващи или пътуващи за посочените райони следва да бъдат внимателни и да изпълняват инструкциите и препоръките на местните власти, в случай че бъдат издадени такива. При нужда сънародниците ни могат да се свържат с Посолството на Република България в Атина на телефон: +30 693 70 96 220. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.   ", "date": "2018.09.27", "title": "Циклонът „Ксенофон“ е в южната част на Йонийско море"}
{"url": "https://www.actualno.com/curious/7-myjki-greshki-koito-otblyskvat-jenite-news_696775.html", "text": "  На всеки мъж се е случвало да се влюби в жена и всичко да върви добре, но идва момент, в който тя просто започва да се отдръпва. Остава въпросът „Защо?“ и мъжете вечно се чудят с какво я отблъскват. Ето кои са грешките, които мъжете допускат при жените:      - още не сте в сериозна връзка, а постоянно питате къде е, с кого, какво прави и т.н. Това дразни жените изключително много и те се чувстват сякаш в затвор. Ако се държите така, не се учудвайте, ако дамата се дистанцира от вас. Всяка жена мрази да ѝ се държи сметка, особено ако връзката ви все още е в началото.    - никоя жена не харесва мъж, който не е уверен в себе си. Един мъж трябва да взима решения лесно и без колебание. - в никакъв случай не споменавайте съвместно бъдеще, ако не сте сигурни в чувствата й. А и дори да сте, почакайте. Всичко ще се нареди и без излишни разговори за деца и семейство. Ако една дама чуе нещо за сватба, рискувате да я загубите много бързо, ако тя не е на същата вълна.   - не трябва да запознавате една жена с родителите си, приятелите и близките си, без да сте във връзка. Ако отношенията ви са неясни, по-добре изчакайте всичко да се нареди и чак тогава предприемайте подобни действия. Това плаши една жена и тя се чувства притисната.    – нито една жена не обича постоянно да бъде наблюдавана. В никакъв случай не си позволявайте да я ограничавате, защото колкото и да ви обича ще се откаже от вас. Не се дръжте все едно я притежавате, дайте й свобода. Не бива да приемате половинката си като нещо, което притежавате и на което сте господари. Дори да й нямате достатъчно доверие, трябва да и предоставите лично пространство. - едни здрави отношения се градят на много компромиси и от двете страни. Ако не харесвате някои неща в нея или обкръжението й, сте длъжни да направите компромис и да се примирите. Не се опитвайт да я променяте или да я отделяте от приятелите, защото това ще доведе до края на връзката ви рано или късно.     - никога не си позволявайте да парадирате с каквото и да е. Това не се харесва на жените и определено дразни и околните. Дори наистина да има с какво да се хвалите, не го правете. Не е необходимо да изтъквате нещо видимо, тъй като то не остава незабелязано от другите.   ", "date": "2018.09.27", "title": "7 мъжки грешки, които отблъскват жените"}
{"url": "https://www.actualno.com/europe/zasiliha-merkite-za-sigurnost-v-berlin-zaradi-vizitata-na-erdogan-news_696837.html", "text": "  Мерките за сигурност в германската столица Берлин са сериозни заради визитата на турския президент Реджеп Тайип Ердоган. На летище „Тегел“, където той кацна, го очакваха представители на привържениците на свободната преса от репортери без граници, предаде БГНЕС.     Припомняме, че хиляди противници на Ердоган бяха обещали да излязат по улиците в Берлин и в други германски градове, за да протестират за всичко: от положението в Турция с опазване на човешките права до офанзивата срещу кюрдската милиция в Сирия.   Ердоган заяви, че ще използва визитата за подобряване на отношенията и ще настоява Германия да засили борбата срещу \"терористични групи\" като Кюрдската работническа партия (ПКК) и движението на мюсюлманския духовник Фетхуллах Гюлен, което Анкара обвинява за проваления опит за преврат.\r\nВъпреки напрежението, Берлин и Анкара полагат усилия да възстановят връзките си в момент, когато Ердоган е в обтегнати отношения с американския президент Доналд Тръмп, а турската икономика върви надолу.  Постепенното сближаване започна, след като германско-турският журналист Дениз Ючел бе освободен през февруари, а журналистът Месале Толу също получи разрешение да се завърне в Германия миналия месец. И двамата все още са изправени пред свързани с тероризъм обвинения в Турция.   Освен срещи с политици, Ердоган ще участва в събота в откриването на най-голямата джамия в Европа, която се намира в Кьолн.     ", "date": "2018.09.27", "title": "Засилиха мерките за сигурност в Берлин заради визитата на Ердоган"}
{"url": "https://www.actualno.com/crime/dvama-se-sdobiha-s-obvinenija-za-poboja-nad-reportera-na-gospodari-na-efira-news_696843.html", "text": "   . Това каза говорителят на главния прокурор Румяна Арнаудова, цитирана от агенция \"Фокус\", във връзка с на предаването \"Господари на ефира\", Димитър Върбанов, във Велико Търново.     „Незабавно след подаването на сигнала за инцидента, Районната прокуратура във Велико Търново е разпоредила започване на досъдебно производство. Още във вчерашния ден в късните часове са проведени разпити на свидетели, включително и на пострадалите. Освидетелствани са с тяхно съгласие“, обясни Арнаудова. По думите ѝ е извършен оглед на местопроизшествието, иззети са камери за видеонаблюдение, както и други веществени доказателства.   „Днес, дори в момента, две от лицата, за които имаме доказателства, че са извършили престъпно деяние, са привлечени като обвиняеми и са задържани от Районната прокуратура във Велико Търново за 72 часа. Обвинението към тях е за “, каза още Румяна Арнаудова. – той разказа лично в ефира на Нова телевизия подробности за случая. Журналистът напомни, че в предишен път, когато е бил нападнат с чук, извършителят е бил глобен с 1000 лева.  За случая е разбрал и премиерът Бойко Борисов, който обяви, че дал \" \" да бъдат арестувани побойниците и да бъдат наказани \"с цялата строгост на закона\". \"Знаете, аз само за кимване и намек, махам депутати от парламентарната група\", посочи по-рано още Борисов.   Припомняме, че причината за нападението над репортера на \"Господари на ефира\", за което се разбра вчера (26 септември), е негово журналистическо разследване, което води към склад, доставял храни с изтекъл срок на годност.", "date": "2018.09.27", "title": "Двама се сдобиха с обвинения за побоя над репортера на \"Господари на ефира\""}
{"url": "https://www.actualno.com/curious/rusa-macka-vpechatli-facebook-s-nachina-po-kojto-zatvarja-bagajnika-si-video-news_696807.html", "text": "        Блондинката демонстрира отлична физическа форма, докато го прави. Проблемът е в това, че ръцете ѝ са заети и тя, без да се замисля дълго, намира креативен начин да затвори багажника с крак.   Трябва да се признае, че това е доста впечатляващ метод, а и много ефикасен.   ", "date": "2018.09.27", "title": "Руса мацка впечатли Facebook с начина, по който затваря багажника си (ВИДЕО)"}
{"url": "https://www.actualno.com/society/ognjan-minchev-sporovete-za-orban-sa-kato-po-baj-ganio-news_696846.html", "text": "  \"За Орбан ли си, сине майчин, или против него? А-а, значи си либерал - или не, значи си \"консерва\". Ей такива ми ти повторения на \"Бай Ганьо у Иречека\" се случиха по нашенско след като ЕП гласува резолюция срещу унгарския премиер и управлението на неговия кабинет. Впрочем, най-голям бой отнасят тези, които се опитват да заемат позиция \"ем тъй - ем тъй\"... Не желаят да подкрепят нито европейските левичари, нито десните популисти, Орбан включително. Тъй като се наместих от самото начало в тази съмнителна група по средата, ще рискувам да си изям докрай кьотека и от ляво, и от дясно. За мен има две по-важни разлики от това либерал ли си или \"консерва\". Първо, демократ ли си или авторитарист? И второ, подкрепяш ли интегрирана Европа, или смяташ, че тя е само украшение на многообразните национализми, избуяващи наново навсякъде по Стария континент?\"     Така започва на политологът Огнян Минчев за европейския конфликт около фигурата на Виктор Орбан, който се пренесе и в българския парламент. Ето какво написа още той:   \"Преди няколко години унгарският премиер Виктор Орбан съобщи, че се отказва от либералната демокрация и ще гради нелиберална. Спорно е - все още - какво означава това. Доколкото разбирам, нелибералната демокрация ще бъде в служба на \"народа\" и ще прекрати злоупотребите с \"народа\" от страна на многообразни зложелатели, започвайки от Сорос и свършвайки с определени медии и магистрати. Има два възможни подхода към изграждането на политическата система на едно общество. Първият подход е от човека, от гражданина - към държавата. Човекът може да бъде приоритет на държавно строителство от различна гледна точка. За класическия либерал човекът е надарен с неотчуждаеми права, част от които доброволно отчуждава с цел създаване на минимална държава, бранеща границите на неговата свобода спрямо свободата на другите в обществото. За християндемократа човекът е Божието творение, на което е дадено да познае свободата на избора между добро и зло, да опредмети своята любов към ближния в грижа и подкрепа за другите и да създаде една държава, припознаваща и охраняваща свободата на своите граждани. За социалдемократа приоритет има общността на непривилигерованите, но без гаранциите за демократичните права и имунитети на гражданина, тази общност не може да бъде защитена срещу силните на деня. Така в държавното строителство вървим от човека, от гражданина - към институциите, производни на неговата воля и интереси.\r\nКогато в основата на държавното строителство стои \"народът\", основният проблем за решаване е кой и с какво право говори от името на народа. Хегел е казал, че \"народ е това общо, което не знае какво иска\". Затова в историята кой ли не е говорил от името на народа - крале и патриарси, харизматици - религиозни и политически, лидери, превърнали се в диктатори ... и т.н. (\"Народна Република България\" - помните ли?) Рисково начинание е кой ще завладее \"микрофона на народа\", кой ще започне да говори от негово име. Затова, без да сме непременно симпатизанти на Сорос, на международните банкери, на либералните тарикати, ще се възпротивим на такъв тип политически режим, който говори от името на \"народа\", независимо от това дали иска съветска власт или \"нелиберална демокрация\". Защото и в Иран аятоласите практикуват демокрация - от строго нелиберален тип, между другото. Разделителната линия между либерали и консерватори не преминава през делението либерална срещу нелиберална демокрация. Консервативният демократ застава с не по-малко усърдие от либерала зад правото на гражданина да определя институциите на своята държава. Именно гражданската воля - а не \"народът\" - е тази, която легитимно може да определи дали едно управление трябва да бъде по-консервативно, ориентирано към традиция, национална солидарност, духовна - религиозна идентичност, или да бъде по-светско, по-либерално, по-неангажирано към проблемите на идентичността и естествената солидарност. Гражданската воля трябва да реши дали една държава да бъде по-малка - а пазарът всемогъщ, или държавата да разполага с инструменти за стратегическо действие, които да коригират пазара в подкрепа на една или друга част от общността, в полза на един или друг публичен приоритет на общността. Тук вече чертаем границата между консервативния демократ, който мобилизира гражданите в подкрепа на своята визия за общността, и десния популист, който вика на помощ \"народа\" за да може да си прави каквото си иска.  Вляво нещата не са принципно по-различни. Социалдемократът/левият либерал, които имат свои визии за човека и обществото са наистина демократи, ако признават правото на гражданина да произведе общността и да определи посоката, в която действат институциите на държавата. Комунистът, левият популист, тарикатът с вдигнат юмрук и пищов на задника не се интересуват от гражданина. Те апелират ... да, да, към \"народа\", към класата, към масата, към всичко, което лесно могат да обърнат в тълпа, за да я яхнат в посока да превземат обществото и държавата в полза на тяхната, собствената им левичарско - популистка власт. (\"Аз демокрацията я разбирам като народът да има за ядене\", казваше другарят Живков.) В тази категория са и множеството новопоявили се в епохата на постмодерна кресльовци в полза на \"новите потиснати малцинства\". За тези кресльовци гражданинът в своето мнозинство е \"ретроградна маса\", \"бяло сексистко прасе\", \"националист\", \"християнски фундаменталист\" (т.е. - хрисиянин) и т.н. Положителните герои са тези, които са в девиация. Нищо лошо - хората са различни. И по пол, и по род, и по раса, и по култура, и по религия. Техните различия се отнасят до собствените им житейски избори и прояви, а общото между тях, което не зависи от малцинствените - общностните им специфики, е техният единен, универсален статут на граждани. Стратегиите на мултикултурния радикализъм е да се политизират различията, за да се торпилира единството на гражданската общност, да се потърсят враговете сред съгражданите, които \"не са от нас\". Питайте, питайте политиците си - на гражданина ли служат, гражданската общност ли представляват, или се пъчат в полза на \"народа\", на \"онеправданите ... вие ги избройте\" малцинства, крилца и перца на постмодерната вакханалия в услуга на хаоса и диктатурата на \"коректността\". Коректност към кого, по точно...?   Ето там е разликата - между гражданина и \"народа\", основната разлика. Питайте първо за нея, а след това търсете къде са либералите, консерваторите, зелените и червените, кафявите и хамелеоните - по-лесно ще ги намерите. Но хайде да се върнем у дома, в Европа, защото тя е в процес на преобразуване и - може би - на преосноваване. И в този процес трябва да различим тези, които смятат обединена Европа за основата на своето по-нататъшно развитие - национално, регионално, лично, от тези, които биха искали европейският проект да се самоограничи до \"Европа на суверенните нации\". Не осъждам никого - всеки има право на избор. Британците, макар и с незначително малцинство избраха път извън обединена Европа. Други смятат за полезен един европейски проект, редуциран до безмитна зона и споразумение за свободна търговия. Трети искат нова дефиниция на Европа около нейните традиционни основания и идентичност, а не около абстрактно-глобалисткия модел на приютяване на всекиго отвсякъде в общността на Стария континент. Според мен интересът на България е в това, да имаме силна и федерална Европа в определени ключови направления на обществения живот - обща сигурност, добре охранявани външни граници, единна финансова и икономическа политика и политика на развитие, обща външнополитическа стратегия и проекция на международна сила. И същевременно подкрепям една по-децентрализирана в посока национален суверенитет Европа в областите на политиката на идентичността, културата, образованието, регионалното развитие и общностната солидарност. Затова не бих казал, че съм изцяло федералист - или пък суверенист. В днешния свят, особено ако си периферна държава като България, имаш нужда от силни съюзници и интегрирана общност - заслон срещу ветровете на глобалните трансформации. И имаш нужда от топлината на своето наследство, идентичност, родова история и общностна солидарност - в семейството, в общността, в националната общност.\r\nЖивеем във време на мащабни промени. Когато задуха вятърът на промяната, първата работа на тарикатите е да си сменят табелите. Преди има няма 30 години го живяхме този хаос на пренареждането. Спокойно - промяната, която идва е много по-дълбока и ще породи много по-голям хаос от този след края на комунизма. Затова е важно да знаем кои са тези опори, без които ще се удавим в урагана на промяната. Много са, различни са и за различните хора са различни. Според мен най-важната опора е всичко това, което осветява и освещава свободата на човека - на гражданина, на работещия човек, на вярващия човек, на стремящия се към себереализация човек, на оличностения човек. Внимавайте в изкушенията на табелите - сменят ги бързо, изкусно и тарикатски. За да ви поведат натам, накъдето вие нямате работа\".    ", "date": "2018.09.27", "title": "Огнян Минчев: Споровете за Орбан са като по Бай Ганьо"}
{"url": "https://www.actualno.com/cars/v-kanada-napraviha-bronirana-kola-za-apokalipsisa-news_696812.html", "text": "  Канадската компания Roshel Defence Solutions представи бронирания всъдеход Senator Armoured Rescue Vehicle („Брониран спасителен автомобил”).      Във вътрешността на машината могат да бъдат монтирани 10-12 седалки, като платформата е на тежкия пикап Ford SuperDuty, но е допълнително усилена. Автомобилът е предназначен за специалните части на полицията, но се подготвя и версия за армейски подразделения.   Задвижването на всъдехода е поверено на дизелов двигател с 8 цилиндъра и работен обем 6,7 литра. Мощноста на агрегата е 330 к.с., като той работи в комбинация с 6-степенна автоматична скоростна кутия и система за задвижване на четирите колела.   Бронировката на всъдехода отговаря на стандарта B7, като издържа на куршуми от кабилър 7,62. Според експертите от Roshel Defence Solutions, автомобилът има и защита от атака с ръчни гранати DM51, както и от противопехотни мини със същата мощност.   В стандартното оборудване влизат специални седалки, омекотяващи въздействието на взривната вълна. Те са поставени само в задната част, докато за шофьора и пътника до него са предвидени стандартни кресла от пикапа Ford SuperDuty.     Освен това всъдеходът е получи специална камера за наблюдение на 360 градуса, допълнителна кабина на покрива, система, възстановяваща налягането в гумите, инфрачервени камери за нощно виждане и специална вентилационна система.", "date": "2018.09.27", "title": "В Канада направиха бронирана кола за Апокалипсиса"}
{"url": "https://www.actualno.com/business/dyrjavata-oficialno-uzakoni-kak-trjabva-da-se-pravjat-pytishta-news_696785.html", "text": "  Когато се проектират нови пътища и пътни участъци, трябва да се взема предвид интензивността на трафика за 30 години напред. Това е един от акцентите на новата Наредба за проектиране на пътища, която вече е обнародвана в \"Държавен вестник\". Наредбата ще бъде задължителна при проектирането на нова инфраструктура,  както и при основен ремонт или реконструкция на съществуващата мрежа.     Дава се по-голяма свобода при определяне на проектна скорост за всеки  клас път в зависимост от транспортните функции и особеностите на терена. .  . . Проектната скорост обаче е различна от максимално  допустимата скорост на движение, определена в Закона за движение по  пътищата, но не може да я надвишава.   С наредбата се въвеждат завишени изисквания за отводняване на пътното платно. Целта е да се избегне събирането на вода и създаването на условия за аквапланинг. В участъците с по-сложно движение ще се поставя осветление с цел осигуряване на по-голяма видимост и безопасност. Изискването се отнася за пътните възли на автомагистралите и скоростните пътища, както и за пътните възли и кръстовищата на първокласните пътища. Решението за прилагане на тази мярка ще се взима след технико-икономическа обосновка.\r\nКрай магистралите и пътищата ще бъдат създадени зони за безопасност. Целта е при излизане на моторното превозно средство от пътното платно да се избегнат тежките последици за шофьора и пътниците от удар в стълбове, стени, сгради и други препятствия, или последствията за трети лица, които се намират на крайпътните паркинги, площадките за отдих, пешеходните площи и др. Обхватът на зоната ще се определя в зависимост от класа на пътя и допустимата максимална скорост на движение за автомобилите. Край магистралите тя трябва да е с ширина 16 метра, при допустима максимална скорост от 140 км, за скоростните пътища – 13 метра, при допустима максимална скорост 120 км/ч. При първокласните, второкласните и третокласните пътища са предвидени 8 метра. Ширината може да е и по-малка, ако в даден участък са въведени местни ограничения на скоростта.  В наредбата има класация и какви са опасностите на пътя, както и коя носи най-голям риск. С най-голям риск за и други. Опасност от тежки травми крият също реките и окопите с дълбочина по-голяма от 1 метър. Наредбата предвижда в зоната за безопасност да се избягва проектирането на рискови елементи и съоръжения. А ако това е невъзможно, те трябва да бъдат обезопасени съгласно стандартите.   Въвеждат се при проектирането на пътища. Предвижда се изграждането на съоръжения от т. нар. \"зелена\" инфраструктура -  това са \"зелени\" мостове, тунели и виадукти, които осигуряват безпрепятствено преминаване на животните по традиционните им маршрути. В момента също се изграждат тунели за мечки, язовци, костенурки или други животни, предимно по проектите с европейско финансиране. Но мярката досега не е била изрично залегнала в наредба.", "date": "2018.09.27", "title": "Държавата официално узакони как трябва да се правят пътища"}
{"url": "https://www.actualno.com/business/znaete-li-che-blokchejn-e-temata-na-denja-news_696803.html", "text": "  Запазете датите 25-26 октомври за CEE Block Sofia, за да научите последните тенденции и приложения на дигиталните технологии в бизнеса.     Над ще споделят своя опит в рамките на най-значимия тех форум в Централна и Източна Европа с фокус блокчейн иновации.\r\nСред участниците ще срещнете представители на IBM, Dell/EMC, PwC, Ripple, Revolut, Software Group, IFC, ConsenSys и много други международни корпорации и eвропейски политици.\r\nДо 30 септември стартъпи, които разработват блокчейн решения и са в напреднал етап от развитието на проектите си, могат да кандидатстват в с награда инвестиция от 250 000 евро.  Πpoмoĸoд зa вашите читатели  : actualno\r\nЗа повече информация и записвания: .", "date": "2018.09.27", "title": "Знаете ли, че „блокчейн“ е темата на деня? "}
{"url": "https://www.actualno.com/sciencelogy/ot-palachinki-do-celi-sgradi-tajnite-na-3d-printiraneto-i-v-sofija-video-news_696799.html", "text": "  Не толкова отдавна идеята, че една къща може да се принтира, вместо  да се построи, си бе чиста научна фантастика. Днес е реалност.     Технологията на 3D принтирането се развива бързо и в много направления. Някои от тези иновации ще могат да се наблюдават на п за което разказа Боян Пехливанов от компанията организатор B2N.\r\n„3D принтирането става все по-достъпно. Това разкрива много потенциални възможности за по-бедните райони“, обясни Пехливанов.\r\nЧрез 3D принтери вече се прави голяма част от , както и персонализирани стоки като Освен широко използваната пластмаса, в употреба се вкарват и други  материали, например водорасли, с идеята природата да се щади.   също е включила иновацията в процесите си на производство. и са с 60% по-леки от предишните. Чрез технологията е създаден и въздуховод за проектиращите се нови модели BMW.\r\nИзключително любопитен е проект на компания, създала \"По света все още има места, на които са заровени мини от Втората  световна война. Дронът може да ги намери, да \"вземе\" нещо тежко и да го  пусне върху тях, като така ги активира и обезвреди\", обясниха още  експертите. Пред обаче споделиха, че вече има изключително рестриктивни политики, за да - иначе технически това е постижимо.\r\nВ България технологията също започва да се популяризира. а все повече хора се интересуват как биха могли да приложат 3D принтирането в ежедневието си.    Повече за тенденциите в България и по света в тази област ще може да се научи на предстоящата която  ще проведе в София от 3 до 6 октомври. Акцент ще бъде широкото  приложение на 3Д принтирането в сфери като медицина, инженерство,  архитектура, бижутерия, образование, хранителна индустрия и др. Водещи  лектори ще разкажат и ще демонстрират опита си. Ще се организират и  много работилници за деца, в които малчуганите ще могат да изработят  свои собствени 3D предмети.\r\nКонференцията и всички събития в нейните рамки са напълно безплатни. Нужно е само да се направи регистрация в сайта , където можете да видите и подробности за програмата.\r\nМеждувременно днес организаторите демонстрираха за закуска. Вижте повече във видеото: ", "date": "2018.09.27", "title": "От палачинки до цели сгради - тайните на 3D принтирането и в София (ВИДЕО)"}
{"url": "https://www.actualno.com/crime/zashtitna-versija-izdirvan-v-cherna-gora-bil-zadyrjan-8-dni-na-letishte-sofija-news_696800.html", "text": "   . Това твърди адвокатът на Кнежевич Любомир Таков, предаде в. \" \".     Кнежевич е издирван, защото има да излежи още 8 месеца и 18 дни от едногодишна присъда за опит за убийство. Защитникът му казва, че Кнежевич е пристигнал в България на 11 септември, а официално е арестуван на 19 септември.\r\nОказва се, отново според защитата, че , за да се върне пак през септември. Кнежевич имал договор за наем на апартамент в квартал \"Овча купел\" в столицата, като използвал черногорския си паспорт, когато дошъл да го сключи, каза адвокатът му пред . Дотук официалната информация, разпространена от властите, е, че той е използвал фалшив португалски паспорт, когато е бил задържан. Софийският апелативен съд реши Кнежевич да остане в ареста 40 дни – докато бъде завършена документално процедурата по екстрадицията му в Черна гора.   Предраг Кнежевич се смята за един от лидерите на престъпната черногорска групировка \"Кавачки клан\". Тя е създадена в малкия град Котор и носи името на един от кварталите в града. Преди 4 години в Котор започва кървавата борба между \"Кавачки клан\" и другата престъпна групировка от Котор \"Шкаларски клан\". Разчистването на сметките започна след кражбата на 200 кг кокаин от страна на \"Шкаларския клан\". Пратката от Латинска Америка, която бе открадната във Валенсия, в Испания, е била предназначена за \"Кавачкия клан\". Сред убитите по улиците на Котор, Белград и Нови Сад беше и депутатът от Либералния съюз Саша Маркович от Будва. Според полицията в Подгорица той е бил убит по грешка - вместо неговият кум Горан Джуричкович, който малко по-късно бе застрелян от снайперист в Будва. Сред жертвите има и футболист.  На 20 февруари 2015 г. в Белград бе убит Горан Радоман, който се смята за организатор на кражбата на кокаина. Сред убитите е и Далибор Джурич, който бе застрелян от снайперист в затвора в Спуж.\r\nОт началото на тази година бяха убити още няколко души от \"Шкаларския клан\" в Белград. Сред тях бе и един от лидерите на мафиотската групировка Давор Балтич, който бе застрелян в сръбската столица на 1 януари тази година.", "date": "2018.09.27", "title": "Защитна версия: Издирван в Черна гора бил задържан 8 дни на Летище София"}
{"url": "https://www.actualno.com/society/njama-uvelichenie-na-majchinata-i-detskata-smyrtnost-news_696854.html", "text": "  Няма увеличение на майчината и на детската смъртност през последните години. Това каза проф. д-р Асен Николов - национален консултант по акушерство и гинекология по време на изслушване в парламентарната здравна комисия за двата случая със смърт на родилки, предаде „Фокус“.     „Въпреки абсолютно всички действия, които предприемат институциите и болниците, има случаи на починали родилки. В България през последните години независимо от дадени пропуски като цяло нямаме увеличение на майчината и на детската смъртност, което е добър показател“, каза проф. Николов.   Във връзка със случая с починала родилка в Смолян е направено независимо привеждане на документацията. „И категорично по документация всичко до раждането отговаря на добрата медицинска практика – тя постъпва с дадено разкритие и се реализира се пълното по всички критерии. След това по време на самото раждане има проблем, но се предприемат допустими практики. 8 часа след това настъпва проблемът, шест часа се борят колегите за живота й. По документация не се установяват пропуски“, каза още проф. Николов и обясни, че няма конкретни данни какво са установили патоанатомите след това.\r\nПо отношение на втория случай в Плевен, той посочи, че документално самата пациентка има дискова херния с претърпяна корекция. „Затова колегите решават директно да минат на интубация, но настъпват проблеми“, обясни проф. Николов.  ", "date": "2018.09.27", "title": "Няма увеличение на майчината и детската смъртност "}
{"url": "https://www.actualno.com/society/telata-na-dvama-vyzrastni-myje-sa-otkriti-na-plajnata-ivica-v-lozenec-news_696804.html", "text": "        По информация на кмета на Свети Влас Иван Николов предполага се, че телата са на двамата рибари, които са в неизвестност от три дни, след като лодката им се обърна от силния вятър и бурното море край нос Емине.   Плавателният съд, който е потънал на 34 метра дълбочина, все още не е изваден от морето.", "date": "2018.09.27", "title": "Телата на двама възрастни мъже са открити на плажната ивица в Лозенец"}
{"url": "https://www.actualno.com/politics/deputatite-njama-da-rabotjat-dnes-njama-kvorum-news_696759.html", "text": "        Председателят на Народното събрание проведе три неуспешни опита за регистрация на депутатите.   След свикването на първата извънредна десетминутна почивка се регистрираха едва 94 народни представители.\r\nПоследваха още две прекъсвания, но така и не събраха достатъчно парламентаристи в залата.  В началото на есенния политически сезон БСП обяви, че напуска Народното събрание и оставя само 20 депутати в парламента.", "date": "2018.09.27", "title": "Депутатите няма да работят днес - няма кворум"}
{"url": "https://www.actualno.com/crime/obvinenie-sreshtu-sin-na-bivsh-ministyr-che-se-e-pravil-na-djigit-na-pytja-news_696810.html", "text": "  Калоян Арсенов, синът на екоминистъра от кабинета на Симеон Сакскобургготски Долорес Арсенова, е повдигнато обвинение за хулиганство. Той е на свобода с мярка \"подписка\".     Според информация на \" \" Арсенов се правил на Михаел Шумахер на пътя, като шофирал опасно и засичал другите участници в движението. Затова, при спиране на светофар, съдийка от Върховния касационен съд и съпругът ѝ му направили забележка. Той обаче налетял на бой.   Цялата случка е заснета на телефон, а синът на Долорес Арсенова опитал да го вземе и счупи, но не успял.\r\nИнтересен факт е, че съдийката е правораздавала по дело срещу Цветан Цветанов и го е оправдала, но името ѝ се пази в тайна – както и кое е делото.  Припомняме, че миналата година и в случай със стрелба в \"Лозенец\", като и там се стигна до .", "date": "2018.09.27", "title": "Обвинение срещу син на бивш министър, че се е правил на джигит на пътя"}
{"url": "https://www.actualno.com/curious/7-neshta-koito-trjabva-da-znaete-ako-piete-kafe-news_696598.html", "text": "   Пиете с удоволствие кафе сутрин или дори по няколко пъти на ден, но знаете ли всичко за любимата си напитка. От Bright Side ни представят седем доста любопитни факта за нея, които могат да ви бъдат полезни.       афе.   Ако пиете кафе, за да се освежите, трябва да изберете точното време. Можете да определите времето според кортизола в тялото. Повечето хора имат високо ниво на кортизол между 8 - 9 ч., следващият пик е между 12 - 13 ч., а последният е от 17:30 до 18:30 часа. По-добре е да пиете кафе, след като започнете да се чувствате уморени. След последния пик не се препоръчва, ако искате да спите добре през нощта..   Ако пиете чаша кафе в 9 часа сутринта, до 13 часа в организма ви ще останете само 100 мг кафе. Но ако го пиете след 3 часа, ще останете свежи до вечерта.    Както се оказа, няма такова нещо като силно кафе. Невъзможно е да се оцени силата на кафето. Кафето се оценява с много различни параметри като плътност, сладост, киселинност, тонизиращо действие.        Германски учени установиха, че взаимодействието между кофеина и аналгетиците увеличава техниия ефект. ", "date": "2018.09.27", "title": "7 неща, които трябва да знаете, ако пиете кафе"}
{"url": "https://www.actualno.com/haskovo/razsledvat-diskriminacija-pri-sluchaj-na-cjalo-selo-v-koeto-njama-vodopodavane-news_696815.html", "text": "  Комисията за защита от дискриминация (КЗД) се захвана със случай, в който има буквално отказ от водоснабдяване на цяло хасковско село - село Маслиново.     КЗД се задейства след репортаж на Haskovo.net. Заглавието на материала е \"Няма пари за вода в Маслиново, защото няма изпълнител, а не избират фирма, защото няма пари\", а в статията пише, че \"това е единственото населено място в общината, което никога не е имало водопровод. Ако отидете в с. Маслиново ще видите, че всеки втори човек по улиците мъкне туби с вода\". Жителите на селото от години са принудени да се редят всеки ден на опашка пред единствената чешма в центъра на селото, за да напълнят съдове с вода.   В репортажът се посочва, че дейност по изграждането на водопровод е стартирала още през 2007-2008 година, но не е довършена. През 2017 година е обявена обществена поръчка за избор на изпълнител, който да довърши водопровода, но и досега ценовите оферти не са отворени и няма посочен победител в процедурата поради липса на финансиране.\r\nОт общината обяснили, че ценовите оферти не са отворени, защото след отварянето им започва да тече срок за сключване на договор, който няма как да бъде сключен, когато няма осигурени пари.  Предвид тези обстоятелства, от КЗД считат, че следва да бъде изяснено дали става въпрос за ограничаване на основното право на населението на достъп до вода за питейни и битови нужди (чл. 6 от Конституцията на България).", "date": "2018.09.27", "title": "Разследват дискриминация при случай на цяло село, в което няма водоподаване"}
{"url": "https://www.actualno.com/pleven/donchev-severyt-trjabva-da-prestane-da-byde-transporten-anklav-news_696819.html", "text": "   . Това заяви в Плевен вицепремиерът Томислав Дончев. Той бе в града за първа копка на изграждането на н     ов завод. Инвестицията е 32 млн. евро – на немската компания „Леони“ и на плевенската фирма „Хоризонт-Иванов“. Предприятието ще разкрие над 2 000 нови работни места до 2020 г.\r\n„Това, което се случи с Южна България, трябва да се случи и със Северна. Няма развита държава, която да базира брутния си вътрешен продукт само на туризъм, услуги и земеделие. Към момента делът на производството в брутния ни вътрешен продукт е почти 30 процента. Бих се радвал, ако той е по-голям. Още повече обаче бих се радвал да развиваме не ишлемарско производство, а производство с висока добавена стойност. Това означава повече квалифицирана работна ръка, означава да върнем специалисти от чужбина, означава по-добри заплати и повече данъци в държавния бюджет. Работата на държавата не е само благосклонно да следи тези процеси, тя трябва да помага. И на първо място – да не пречи“, каза още Томислав Дончев.     Той и поздрави компанията „Леони“ – „за правилното решение да инвестира в България“.\r\n„Досега, който е дошъл тук, не си е заминал. Българският работник е сърцат и добър, когато се отнасят добре с него, когато му плащат добре. Българският инженер е талантлив. България, всъщност, е много хубаво място за живеене. Опитваме се да я пазим тиха, спокойна, в един не много спокоен край на света. Тези аргументи са по-важни от размера на данъците и оперативните разходи“, заяви вицепремиерът.   „Ние не искаме да бъдем просто една от многото компании, които произвеждат тук. Ние искаме да бъдем една активна част от социалния живот на Плевен. Трябва да установим една истинска култура, която произлиза от фирмата „Леони“. Искаме да останем тук колкото може по-дълго. Това е обещание, което ви давам“, заяви Ралф Малс, директор оперативни дейности и производство в „Леони“.    „Тази инвестиция ще бъде и един стимул за плевенчани, които в момента работят в Испания, Гърция и други страни, да пожелаят да се върнат в своя град и да го развиват“, каза в поздравлението си кметът на Плевен Георг Спартански. : Ангел Атанасов ", "date": "2018.09.27", "title": "Дончев: Северът трябва да престане да бъде транспортен анклав"}
{"url": "https://www.actualno.com/europe/arestuvaha-zapodozreni-za-ubijstvoto-na-slovashkija-jurnalist-jan-kucijak-news_696821.html", "text": "  Полицията в Словакия арестува заподозрени за убийството на журналиста Ян Куцияк и неговата годеница Мартина Кушнирова.     Информацията съобщи словашкото радио, според което действието е започнало рано тази сутрин, предаде БГНЕС.   \"Полицейските специални сили арестуваха заподозрени за престъплението. В момента се извършват обиски в домовете им\", потвърди във Фейсбук пресслужбата на полицията, без да съобщи подробности.\r\nЯн Куцияк (27 години) бе застрелян на 21 февруари заедно с годеницата си Мартина Кушнирова в село Велка Мача, Западна Словакия, припомня МИА. Журналистът разкри корупционни схеми в управляващите структури на страната и обяви, че двама високопоставени служители от правителствени служби са свързани с италианската мафиотска групировка \"Ндрангета\". Това предизвика обществено-политическа криза в страната. Премиерът Роберт Фицо подаде оставка и на негово място дойде Петер Пелегрини.  Смъртта на словашкия журналист е петото убийство на журналист в държавата-членка на ЕС през последните 10 години.   ", "date": "2018.09.27", "title": "Арестуваха заподозрени за убийството на словашкия журналист Ян Куцияк"}
{"url": "https://www.actualno.com/crime/borisov-poiska-cjalata-strogost-na-zakona-za-napadatelite-nad-jurnalist-news_696764.html", "text": "        Журналистът Димитър Върбанов бе нападнат и бит вчера, след като се опитал да установи дали от склад са премахнати храни с изтекъл срок на годност. Състоянието му се подобрява, макар че все още усеща известни болки, разказа самият той пред БНТ. Изследванията са показали, че сериозни травми няма. Операторът е бил изблъскан, а Димитър Върбанов е бил заключен в склада, където той е продължил да снима с телефона си. След това е бил \"изхвърлен\", вследствие на което е получил травмите си, стана известно от показанията му.   Надявам се и прокурорите бързо след това да повдигнат обвинение. Това е недопустимо, коментира Борисов, се вижда във видео, разпространено от правителствената пресслужба. Аз само за кимване или намек махам депутати, към журналисти такова нещо не може да се толерира. Трябва да сме непримирими. Да се знае, че като пипнеш журналист, това следва, заключи той. \r\nДвамата извършители на нападението бяха задържани още вчера. \"Те са с мярка за неотклонение 24 часа, като работата по доказването на престъпната им дейност продължава\", съобщи старши комисар Димитър Машов от МВР – Велико Търново, цитиран от \"Нова телевизия\". Това е второ нападение срещу Върбанов, през 2010 година го бяха ударили с чук по главата.  ", "date": "2018.09.27", "title": "Борисов поиска цялата строгост на закона за нападателите над журналист"}
{"url": "https://www.actualno.com/curious/5-jenski-kachestva-koito-vpechatljavat-myjete-news_696774.html", "text": "  На всеки мъж му прави впечатление, когато види добре поддържана, красива и стройна жена, но замисляли ли сте се, че това не е най-важното, когато сте във връзка. Определено не е и мъжете го забелязват.     Има някои качества, заради които мъжът никога няма да остави половинката си. Ето кои са те:    - ако един мъж е сигурен, че искате да сте с него и не сте склонни към изневяра, той определено ще оцени това качество у вас. Лоялността е една от най-важните черти на една жена и обикновено е търсена от мъжете. Сериозна връзка се гради на вярност и всеки мъж търси това. - всеки човек знае, че изневяра се прощава, ако любовта е силна и истинска. Обаче не всеки има смелостта да си признае, че е предал половинката си. Затова трябва да бъдете искрени с половинката си и със себе си. Винаги, когато допускате грешки трябва да имате доблестта да си признаете и да се извините. Това заздравява и укрепва връзката.   - не всеки мъж харесва несериозни жени, които търсят само еднократен флирт. Повечето от тях ценят сериозността и отдадеността на една жена. Ако можете да сте напълно отдадена на половинката си, да му обръщате достатъчно внимание и да се отнасяте сериозно към отношенията ви, връзката ви със сигурност ще бъде много силна.    - всяка жена обича да се гримира, защото по този начин тя изглежда по-добре и е уверена. Мъжете обикновено харесват дами, които не прекаляват с грима и изглеждат естествено, дори остават изненадани, когато видят жена с по-малко грим. За тях те са по-красиви така и държат да изглеждат по-натурално. са приятно - напоследък сякаш стана модерно дамите да имат високо самочувствие без никакво покритие и да се държат арогантно с всеки. Обаче мъжете определено не харесват такъв тип жени. Те предпочитат дама, която се държи земно.    ", "date": "2018.09.27", "title": "5 женски качества, които впечатляват мъжете"}
{"url": "https://www.actualno.com/crime/vzriviha-bankomat-v-stara-zagora-news_696767.html", "text": "  Банкомат е взривен през нощта в кв. \"Железник” в Стара Загора, съобщи bTV. Престъплението е извършено между 2:30 ч. и 3 ч. през нощта, а жителите на блоковете в съседство са чули силен гръм.     Към момента от полицията отказват информация дали крадците са успели да откраднат пари и за каква сума става въпрос. Освен банкомата са пострадали и съседни търговски обекти.   Граждани сигнализират за засилено полицейско присъствие в града и на входовете и на изходите на Стара Загора. Работата по установяване на вида на взрива продължава. Извършват се огледи.", "date": "2018.09.27", "title": "Взривиха банкомат в Стара Загора"}
{"url": "https://www.actualno.com/politics/demokratichna-bylgarija-predstavi-vizijata-si-za-armijata-i-otbranata-news_696820.html", "text": "  Обществена подкрепа – това е първото условие, което трябва да бъде изпълнено, за да има България силна и модерна армия. Това е заключението на \"Демократична България\" в предложението на политическата формация за Обществен договор за отбранителната политика на България.     Необходимо е изработване на ясна национална позиция за постигане на съгласие в НАТО за нова стратегическа концепция или дългосрочна визия при следващата среща на върха на Алианса, както и за нашето участие и развитие на Общата европейска отбрана, категорични са демократите. Освен това, те посочват като необходимост привличането на млади и мотивирани българи в армията, както и \"преминаване на ново технологично равнище чрез програма за модернизация на армията\".   10 години, 15 милиарда, 20 основни проекта за основни способности – основа на съгласието е увеличаване на разходите за отбрана на 2% от БВП от 2020 година, ангажиране на над 20% от тях за придобиване на нови способности и изследвания и поне 20% за подготовка и поддръжка на способностите, заявяват от \"Демократична България\".\r\nСпециално демократите наблягат на Черно море и необходимостта, според тях, там да има съвместна система за морско патрулиране, създаване и на съвместна ескадрила с помощта на НАТО и ЕС, в която да участваме на ротационен принцип поради \"ограничените ни възможности\".  В пълнота можете да видите визията на демократите !", "date": "2018.09.27", "title": "\"Демократична България\" представи визията си за армията и отбраната"}
{"url": "https://www.actualno.com/education/uchitel-za-skandalnoto-sydyrjanie-na-uchebnik-po-biologija-sramnoto-go-nasajdame-nie-news_696762.html", "text": "  Обновено съдържание на учебник по биология за 9-ти клас предизвика възмущение сред някои родители. В него пише, че по време на половото съзряване е \"възможно откритие за влечение към същия пол\", а в по-ранна възраст е нормално \"откриване на възможността за доставяне на удоволствие при докосване на външните полови органи.\"     \"Някои се смущават повече, други - никак. Не са еднакви хората и за това приемането е различно. Ново е, защото през 90-те години на миналия век по тези въпроси не се говореше в медиите, ето защо нямаше как учебното съдържание да стои по такъв начин.\" Това каза бившият министър на образованието Тодор Танев. \r\nСпоред него това е първата крачка, която е трябвало да бъде направена. \"Един учебник има и възпитателно съдържание. То е абсолютно обективно, несугестиращо, няма нищо нецензурно\", каза още Танев в интервю за bTV.\r\nТой припомни, че \"освен всичко останало природата е дала и едно отвращение към различното и непознатото. Въпросът е това да не служи за основа на презрително отношение и омраза към другите. Това е, което учителите ще преподават в час.\"  Преподавателят по биология Антоанета Тонева изказа мнение, че спорът е нерешим, но идеята за щъркела не е адекватна за новото време.\r\n\"Водещият аргумент на родителите е, че това е тема табу, която трябва да се дискутира у дома и не е правилно учителите да го правят.  Срамното го насаждаме ние. Защо не е срамно да говорим за уши и носове, е а е срамно за други части на тялото?\", попита Тонева.\r\nПроф. Мария Шишиньова, ръководител по съставяне на учебника поясни: \"До 80-те години на миналия век човекът беше единственият жив организъм, който се изучаваше без полова система, всичко останало се изучаваше подробно, само човекът липсваше. Не сме свикнали да разглеждаме съвременното състояние на науката и развитието на обществото.\"    ", "date": "2018.09.27", "title": "Учител за \"скандалното\" съдържание на учебник по биология: Срамното го насаждаме ние"}
{"url": "https://www.actualno.com/society/chistijat-vyzduh-v-bylgarija-nakara-valeri-simeonov-da-se-zajade-s-ekoministyra-news_696806.html", "text": "  Представянето на проекта за Национална програма за подобряване на качеството на атмосферния въздух, което беше направено от вицепремиера Валери Симеонов и екоминистъра Нено Димов, в присъствието на представител на Световната банка - Ръсел Фрост, предизвика малко управленско спречкване.      . Става въпрос за втората линия от мерки, предвидени в програмата – тези, които са задача на държавно ниво, т.е. на различните министерства. Първата линия е задължение на общините – там са предвидени 112 млн. лева за общините за изработване на програми за повишаване на качеството на въздуха. Симеонов ехидно обърна внимание, че МОСВ трябва да каже какво показват стопанисваните от министерството станции например в Бургас, където според техните данни нямало проблем, а в Бургас имало най-много разболели се деца от белодробни заболявания, което било \"публично известно\", по думите на Симеонов, който не цитира конкретно изследване. Вицепремиерът посочи и кой е виновен за твърдяното от него замърсняване - \"Лукойл Нефтохим\". \"Виждам, че министърът (бел. ред. - Нено Димов ) си записва тези работи, значи ще вземе мерки\", подчерта Симеонов.   По всички показатели за чистота на въздуха, с изключение на 1 показател (фините прахови частици), сме постигнали нормите на европейското законодателство, обяви Нено Димов. Той обаче не разглеждал неуспеха с фините прахови частици като санкция, а като стимул да се постигне конкретен резултат.\r\nКато най-сериозна мярка що се отнася до транспорта Димов посочи дерегистрирането на автомобил, ако катализаторът му не отговаря на стандарта на замърсяване, който е посочен при регистрацията му в КАТ. Това вече е факт като мярка, подчерта екоминистърът. Димов изказа задоволство и от за автомобилите. Наказателната процедура от ЕС ще бъде прекратена само когато постигнем резултати, добави и Симеонов.  Екоминистърът посочи и като градове, които вече влизат в нормата за фини прахови частици, Стара Загора и Гълъбово, а по предварителни данни – и Варна. А Валери Симеонов видя като най-тежка задача тази на министерството на икономиката – за да може ДАМТН да осъществява контрол дали мерките се изпълняват.    Интересно включване направи кметът на София Йорданка Фандъкова. По думите ѝ, . Имало и напредък с фините прахови частици, но \"трябва още работа\", каза Фандъкова. Столичният кмет поиска от КАТ да работи и по-активно що се отнася до замърсяващите автомобили, като заяви, че от страна на Столична община е внесено предложение в транспортното министерство да се въведат стикери за автомобилите, които да показват колко замърсяващи са за околната среда. Идеята е чрез тези стикери лесно да се следи за замърсители, особено при налагане на мерки по ограничаване на ползването на моторни превозни средства, когато има дни с прекомерно замърсяване.    Що се отнася до отопляването в София, имало 55 000 домакинства, които се топлели с въглища т.е. с най-замърсяващото гориво. Сред тези домакинства имало много хора \"със средни и високи мерки\". Затова и Фандъкова благодари на МОСВ за разработването на стандарти за качество на въздуха. Столичната кметица отбеляза като проблем и едрогабаритните отпадъци в София, а Столичният инспекторат работел за регламентиране на събирането на стара дограма. Фандъкова се похвали и, че били открити 5 нови пункта за събиране на гуми, а се планирало да се разположат повече контейнери за събиране на текстилни отпадъци - за да не може да се горят и да има замърсяване.   За данните за качеството на чистия въздух в София ще се работи с JRC.", "date": "2018.09.27", "title": "Чистият въздух в България накара Валери Симеонов да се заяде с екоминистъра"}
{"url": "https://www.actualno.com/europe/avstralija-obvini-rusija-che-ne-priznava-zakluchenijata-na-sledstvenata-grupa-za-polet-mh17-news_696771.html", "text": "  Министърът на външните работи на Австралия Марис Пейн обвини Русия в това, че не иска да признае резултатите от проведеното разследване на Съвместната следствена група за причините за свалянето на малайзийския Боинг над Източна Украйна през юли 2014 г.     \"Потвърждавам нашата безусловна подкрепа към независимото разследване и изразяваме съжаление, че Русия не приема фактическите свидетелства, приведени от следствената група.\", каза Пейн.   Министърът допълни, че специалистите от следствената група са потвърдили задълженията си по установяване на истината за това, кой стои зад сваления полет МН17 и привличането под отговорност на виновните.\r\nАналогично изказване направи и министър-председателят на Холандия Марк Рюте, съобщи Интерфакс.  Боинг -777 на малайзийските авиолинии, изпълняващ полет MH17 се разби на 17 юли 2014 година в източната част на Донецка област. Загинаха 298 души.   През май тази година съвместната следствена група излезе с доклад, в който се казва, че ракетата, пусната по самолета е доставена от руска военна част. \r\nРусия отрече изводите. Преди дни от министерството на отбраната на Руската федерация съобщиха, че ракетата, свалила самолета е идентифицирана и че е била изпратена в Украйна още през 1986 година, след което не се е връщала на руска територия.    ", "date": "2018.09.27", "title": "Австралия обвини Русия, че не признава заключенията на следствената група за полет MH17"}
{"url": "https://www.actualno.com/politics/karajancheva-shte-globi-deputatite-koito-provaliha-kvoruma-news_696773.html", "text": "        Това обяви пред журналисти в парламента председателят му след третия неуспешен опит да бъде събран кворум и да започне заседанието, на което трябваше да се разгледат, по думите й, два много важни законопроекта - за местното самоуправление и за лекарствените средства.   Караянчева призова някои политически сили да популяризират визията си от петък (след края на пленарното заседание) до вторник, така че в сряда да бъдат зад банките в залата.\r\n\"Изключително съм разочарована, защото мисля, че тук има отговорни хора, които са дошли да работят, а не да представят визията си в работно време, има изключително много време да се представя и да се правят приемни по общините. Тук, в пленарните заседания, трябва да участват всички\", категорична беше Караянчева. Така рейтингът на парламента няма да се вдигне.  ", "date": "2018.09.27", "title": "Караянчева ще глоби депутатите, които провалиха кворума"}
{"url": "https://www.actualno.com/crime/pojar-gori-v-zemlishteto-na-seloto-na-oresharski-news_696768.html", "text": "  Пожар гори в землището на село Фролош (бел. ред. - там е роден бившият български премиер Пламен Орешарски ). Това съобщи за Радио \"Фокус\" – Кюстендил Катя Табачка, говорител на Областна дирекция на МВР – Кюстендил.     По първоначална информация огънят е възникнал в сечище. На място са екипи на Районна служба „Пожарна безопасност и защита на населението” – Рила и Държавно горско стопанство „Рилски манастир”.   Потушени са възникналите два пожара в землищата на селата Полска скакавица и Пелатиково. Първият е причинен от късо съединение, горели са сухи треви и храсти на площ от 150 дка. Изгорели са две необитаеми стари къщи, няма пострадали хора. Пожарът в землището на село Пелатиково е причинен поради небрежно боравене с открит огън, горели са 20 дка сухи треви и храсти, огънят е навлязъл низово в широколистна гора, изгорели са навес на селскостопанска постройка и покривна конструкция.", "date": "2018.09.27", "title": "Пожар гори в землището на селото на Орешарски"}
{"url": "https://www.actualno.com/viewpoint/zdravnata-lapachka-news_696781.html", "text": "  Ако на някой не му е особено известно, защото твърде много гледа разните риалитита, които всъщност са предимно виртуалитита, България има три много сериозни проблема, които трябва спешно да почне да решава – демографската картина, здравеопазването и образованието. И вчера, 26 септември, властта публично представи два модела за развитие на здраво пробитата ни здравна система. Те са следните – или пълна демонополизация на НЗОК т.е. всеки пациент ще може да си прави здравна застраховка по желание в държавната каса или в частен застраховател, или ролята на НЗОК се запазва, но понеже парите там все не стигат, ще си правим и задължителна здравна застраховка в частна компания.     Разбира се, не трябваше много време, за да цъфнат несъвършенствата на второто предложение. Защото според него се оказа, че пациентът може да плаща четири пъти, ако му се наложи сериозно лечение и болничен престой. Причината отново е прозаична – НЗОК няма достатъчно пари, може да даде до 500 лева. Ако цената прескочи 700 лева, вече идват парите, които внасяте при частния застраховател – защо обаче се чака чак до тази граница?! Ако обаче прескочи 1000 лева, пак се обръщате към собствения си джоб, тъй като болниците си действат като търговски дружества – определят си сами цената на услугата.   Звучи маниакално абсурдно, дори и като за България, да се обсъжда този втори вариант. Защото той би бил релевантен и изгоден за пациентите само и единствено, ако в болшинството случаи могат да се оправят с 500 лева. Така ли е, уважаеми управляващи? Така ли е, г-н здавен министър? Вие нали сте супер финансов специалист, участвал в изработването на не помня вече колко държавни бюджета, при това при различни правителства? Защо тогава не заложихте на числата – те, казват, никога не лъжат – лъжат само хората, които ги пишат.\r\nДа погледнем какво е на официалния сайт на здравното министерство за тези предложения. Във файл, озаглавен \"Национално представително социологическо проучване\", откриваме следната статистика – за се харчат средно по . Добавяме – (защото в България като си в болница не значи, че ще ти дават и лекарства, тук да не сме бяла държава, виж снимката по-долу), вкарваме и колко отиват за – и теглим чертата – ! И тук говорим за ПРЕКИ ЛИЧНИ РАЗХОДИ – не за неща, покривани от здравната ни осигуровка към НЗОК. По модела, представен от Ананиев, това означава да плащаме три пъти – на НЗОК, на частния застраховател и от собствения си джоб. А като добавим и всеизвестния факт, че с течение на годините инфлацията вдига цените, скоро може да прескочим заветната граница от 1000 лева и да се зарадваме на четири плащания!     Кому е нужен въпросният модел? На всички по веригата, само не и на пациента. Той ще е дойна крава – ще дотира система след система. Защото в данните на здравното министерство има и друго – през 1998 година здравната система се е оправяла с 810 млн. лева, през миналата вече говорим за 4,3 млрд. лева! А всяка година българите намаляваме – защо разходите растат? Защото на клона се качват все нови и нови маймуни! Или казано с думите на официалния документ на здравното министерство: \"По данни на различни проучвания на ЕС, Световната банка и СЗО, за сметка на публичните разходи\"!\r\nИзключително категорично е ясно, че НЗОК трябва да бъде пратена по дяволите със сегашния ѝ модел. Решението е само едно – конкурентен пазар, където знаеш за какво се осигуряваш и можеш да избираш и никаква държавна помощ за частен сектор. Разбира се, в България за всеки пазар е валидно подозрението, че е картел, но в крайна сметка ако си останем на сегашното положение, ще става само по-зле. Няма как да е иначе, когато НЗОК плаща клинични пътеки на всичко живо в здравния сектор, особено на частните болници, които продължават да се появяват. Това е точене – държавни пари на частни структури. Нали са частници – да се оправят без държавата да ги носи на гръб! Система, при която пациентите избират къде да се осигуряват, ще оздрави конкуренцията и в здравеопазването – който не предлага качествена услуга на достъпна цена, ще бъде отсвирен. Така че крайно време е да се задействаме – защото и паразитите в този сектор ще умрат, когато като нация стигнем до такъв брой хора, че няма да има връщане назад, но тогава ще е късно за всички. Време е да ги убием сега!      Ивайло Ачев ", "date": "2018.09.27", "title": "Здравната лапачка"}
{"url": "https://www.actualno.com/asenovgrad/v-tri-dni-s-razlichni-sybitija-asenovgrad-otbeljazva-denja-na-turizma-news_696782.html", "text": "  В три дни, с градска разходка по един от шестте културни маршрута в квартал \"Свети Георги“ и с туристически поход, Асеновград ще отбележи Световния ден на туризма. Идеята на безплатните мероприятия е да се запознаят асеновградчани и гости на града с интересни исторически места и да се провокира желанието на хората да пътуват и опознават България и родния край. Още тази вечер точно в 18:00 ч. ще сстартира туристическата обиколка из емблематични сгради, разположени в един от най-старите квартали на Асеновград - „Свети Георги“.     Темата, върху която ще акцентира разходката, е \"Туризмът и дигиталната трансформация\". Идеята е инициирана от Сдружение \"Център за култура и туризъм Тракея\", което ще отбележи събитието за трета поредна година. „Опитваме се чрез дискусии и примери да покажем какви могат да са възможностите, ползите и дори вредите за туризма в един град и неговия малък, но колоритен квартал.“, посочва председателят на Сдружението и водещ на обиколката - Васил Караджов. Той обяснява, че присъстващите ще имат възможността да се пренесат в друго време, да чуят разкази и спомени на местната общност, да пият от вода от извора, да видят къде се е правело прочутото асеновградско вино. С няколко крачки, туристическата разходка ще отведе присъстващите по пътя на познанието и всеки един от тях би могъл да се почувства, като световен турист в една космополитна махала.   Началото на маршрута е емблематичната градска чешма \"Каварджията\". Другата инициатива, с която ще бъдат изненадани асеновградчани, е туристически преход по екопътека \"Кутра\" и велоразходка в местността \"Параколово\", организирани от Сдружение „Устремени“. Първото събитие ще стартира точно в 10:00 ч. в събота (29.09.18 г.) от площадката край „Метоха“. Маршрутът, който ще извървят ентусиастите, е подходящ за хора от всички възрасти.\r\nДължината на трасето е седем километра, а продължителността - около шест часа. Маршрутът преминава през параклис \"Свети Димитър“ (Бакуриановия) - „Даньова чешма“ - поляни край манастир \"Свети Кирик\", където ще бъде проведен обяд на открито и от там отново – връщане в града. Екопътеката, по която ще се движат туристите, е адаптирана за пешеходен туризъм от Център за местни инициативи и развитие-Асеновград през 2017 г., съобщават организаторите. Последното от поредицата събития ще се състои в неделя (30.09.18 г.) и то също е подходящо за участници от всички възрастови групи. Сборният пункт за велоразходката е Спортна зала \"Тритон Ексрийм\" (при изравнителния басейн квартал „Изток“), а часът на тръгване е 10:00 ч.  Дистанцията, която ще изминат велосипедистите, е дълга шест километра, а предвиденото за целта време е три часа. От спортната зала, спортистите ще се насочат към местността \"Параколово\", ще преминат през боровата гора над вилната зона и ще се върнат отново при началната точка. Световният ден на туризма се отбелязва от 1980 г. Целта на честването е да се покаже значимостта и ролята на туристическите обекти, маршрути и мероприятия за развитието на социалната, културната, икономическата и политическата сфера на обществения живот в страната.   ", "date": "2018.09.27", "title": "В три дни с различни събития Асеновград отбелязва Деня на туризма"}
{"url": "https://www.actualno.com/literature/otkys-ot-noa-noa-ot-pol-gogen-news_696724.html", "text": "  Глава I     СЪНОВИДЕНИЯ \r\n„Невероятно е, че в толкоз блясък загадъчност подобна може да се вложи“ Стефàн Маларме (Чуто)   В отсъствието на твореца един любопитен и очакван приятел влезе в ателието, чиято открехната врата го приканваше; и още на прага посетителят застина, удивен от стените.\r\nС пламенно желание, но и със страх беше побързал да дойде да види новите творби на Пол Гоген – ТАИТЯНСКОТО ТВОРЧЕСТВО, плод на тригодишен труд и съновидения на Острова, и предпазлив, поемайки целия риск, дори този да не разбере (откъдето идваше страхът), дълго беше забранявал на въображението си предварително да попари насладата с недискретни предположения за вероятности; сега беше дошъл с ясен ум и непредубедени очи и ето че изправен пред това празненство на младостта и слънцето върху тревожещи дори и със светлината си фонове, се удивляваше и очароваше от цялото това необичайно и спокойно великолепие – просто и абсолютно, на което нищо от нашия Запад не беше устояло.\r\nВ платната, все още издути от далечните ветрове, които ни ги бяха донесли и оживени от един едновременно примитивен и пищен живот, спокойствието на атмосферата придаваше на странната визия невероятно дълбока наситеност, простотата на линиите проектираше формите в безкрая, а неизчерпаемата светлина струеше от самата загадъчност, като я осветяваше и подчертаваше.    След първоначалното удивление, след първата възхита, любопитният се поддава на очарованието да се скита сам и замечтан, за да привикне към изпълненото с непознати неща съновидение. Постепенно проницателните коментари и находчивите тълкувания, които са последователни етапи на посвещаването и претендират да заместят завоевателския поглед на художника с демонстративния жест на критика, го повеждат по пътя на грешките, необходими за пълното отрезвяване; връщане към невинната отправна точка, която съдържа в по-голяма или по-малка степен бавно извършената от една криволичеща арабеска еволюция...\r\nЧуваше в тези багри да пее прозирната душа на едно племе, неизменно готово за смях и удоволствие, влюбено в отмората, чувствително и лековато, упорито, изменчиво и съвсем естествено, играчка в игрите на светлината; весело в утрото и разтреперано по здрач. Но то бързо забравя ужасите на нощта, заради голата радост да живее свободно в мекотата на въздуха, милувките на нежните треви и насладата от къпането. То танцува, кичи главата си с цветя и пее. Морето, чиито бял бряг предпочита пред мрака на горите, тъй красив с кораловите си скали, глухо припява на Хименей  и целува с прохладния си бриз горещината от удоволствието и слънцето.\r\nТова е непрестанен празник, пълно непознаване на труда, който щедростта на природата прави непотребен, и на отегчението, което много бързо би притъпило ненарушимостта на следобедната почивка – Таити! Не докрай проученият остров, за който пътешествениците най-сериозно са ни разказвали басни, ето го сега такъв, какъвто ни го показва влюбеният в него художник – с неговото племе, най-красивото на света, с невероятното богатство на флората му, с дърветата, от чиито названия вече лъха красота: мимози и палми, ибискуси и тамаринди.\r\nТой наистина ли е такъв рай? Наве, наве, фенуа: прелестна земя...\r\nХудожникът никога ли не ни лъже?   ***\r\nЗащо да му вярваме? В същия декор някой друг несъмнено щеше да чуе други слова...\r\n– Заради каква криворазбрана независимост на ума, вместо да слушаш мощния му глас, търсиш в отзвуци, които не потрепват, несъществуващи думи за сравнение?\r\nЕдин щеше да потуши най-буйния огън на тропическия пожар и да запази пламъците за енигмата на дълбините, а върху искрящата завеса на човешките форми – медни и опалени – щеше да остави да бродят призраци, или пък мъртъвци да застинат в трагичното величие на монументалното им, животинско изваяние: мъртво наистина или умиращо, защото нима не изчезва или няма да изчезне този древен народ, измъчен от мекотата на една безкрайно благосклонна земя или от жарките стрели на слънцето, или пък поразен в най-дълбокото лоно на живота си от латинската отрова?... Втори, преследван или обладан от безапелационно натрапчивия страх от класическия тип красота, щеше да си осигури постоянното му триумфиране в нашите души, в очите ни, замъглени от пренебрежителността на един идеал, който отрича нашия, идеалът на онази чернокожа Венера, така едра и яка, че на мнозина се струва груба и недодялана, щеше да е скрил от нас опасния є чар... Трети пък, загрижен единствено за истината...\r\nВсички те, до един, според своите убеждения, щяха да измамят желанието ти, ако претендираш да узурпираш мястото им пред въпросната истина, която се променя според душите, та сам пряко да я оцениш. Нека по-скоро истинските лъчи на слънцето, които огряват Гоген, стоплят на свой ред и теб и сътворят, художнико, произведението на изкуството, което те задоволява, вместо да го очакваш от другиго.\r\nЧакаме мига на окончателното разбиране: Значи произведението тук пред нас е ПРИРОДАТА според теб. Няма да видиш по-чувствителна, ако не си готов да поемеш на дълъг път.\r\nА що се отнася до действителността сама по себе си, тя какво те интересува, щом няма два чифта очи, за които да е еднаква?\r\n***\r\nНо донякъде обладан от странната мания и от времето, което не държи чак толкова сметка на художниците, за онова, което са направили в своята независимост, колкото и за мен да е то незнайно какъв продукт, който смятаме в правото си да изискваме от тях, ти все пак казваш: според мен тук сътрудничеството на художника със слънцето е прекалено пищно и прекалено дръзко, за да му вярвам. А посвещаването прекалено доминирано от изобретяването, затова имам право да споря за своеволния каприз, по който събира фантасмагориите на своите съновидения под етикета Таити.   – Нямаш.\r\nПреди всичко, прекрасно знаеш, че художникът може да извърши с изкуството си своята революция единствено с цената на пълното сливане с материалните и обективни елементи. Спомни си най-сетне, че той самият принадлежи към природата и че е индивидуална творческа сила в огромното цяло на общата творческа мощ, че когато твори, той действа свободно като самата природа, ограничавана единствено от необходими закони, които могат да се резюмират с една дума: хармония. Художественото произведение е добро, ако е хармонично във всичките си части. Сега виж, творбата на художника от Таити е строго хармонична, отделните части си отправят напомняния и си препращат една на друга значими отзвуци. Драмата и декорът са едно цяло. Пейзажът ти гарантира автентичността на фигурата, а дървото те уверява, че това там наистина е Морето. С хармонията си пейзажът, фигурата, дървото и морето свидетелстват, че композицията на произведението е точна: художествената творба е добра.\r\nПрекъсваш ме: Значи ли това, че творбата отговаря на темата, назована с името на мястото: Таити?\r\n– Да.   Както го е видял Гоген, с непреходността на една искреност, която неизменността на неговите хармонии ни потвърждава – това е Таити, чрез изобразяване и транспонирането на обективната действителност от един темперамент. Какво повече ти трябва и кой би могъл повече? Да не искаш художникът да грабне и да ти донесе в шепите си тази обективна действителност? Няколко капки солена вода и листа от пандан , а може би е трябвало да донесе и слънцето?\r\nПриродата ни позволява да є откраднем само символите: представата, усещането, чувството, които имаме за нея – това е всичко, което притежаваме, и тъкмо него наричаме действителност, – една многообразна измислица! Като основна причина за тази измислица, ПРИРОДАТА, сама по себе си, стои далеч от нашите посегателства, макар да се преструва, че изцяло ни се отдава – евхаристична и неизчерпаема! – като позволява на всички ни да общуваме с безкрайното є тайнство. Опитаме ли се да я насилим, не печелим нищо: всеки път щом опитаме това непосилно завоюване, просто потвърждаваме своето безсилие. Това е и същинската поука на вековете, с ръце не взимаме нищо от ПРИРОДАТА: единственият начин е да я претворим с чувствителността и ума си, такава, каквато я виждаме. В шедьоврите на нашите музеи животните, цветята, образите принадлежат на онзи, който е съумял да ги нарисува: но не беше ли казал Диоген, че не лъвовете, откраднати от пустинята за нашите менажерии, са наша собственост, а ние тяхна, защото трябва да им станем слуги, за да ги гледаме в клетка? Без да броим, че красотата на пленените лъвове повяхва и накрая смъртта не закъснява да ни ги отнеме.\r\nЕдинствено законно, само завоеванието на художника носи в себе си ценността на безсмъртието.\r\n– Защо да му вярваме? – питаш ти.   – Защото е господар на истината, на живота. Той ти донася живата природа. Тъкмо изобретението, за което го упрекваш и в което не вярваш, е душата на неговото творение, дъхът, който го оживява, са топлината и водата, дето липсват на повехналите, рано откъснати цветя. Изобретението създава живота на Духа, то дава живот и на творбите, изобретението, течащо като кръв в елементите, заети от Природата при имитирането.\r\n– Значи това е Таити, вярно представено.\r\nТова е водата, която няма да пресъхне, това са листата, които ще са винаги зелени.\r\nТова е Таити, прекрасният – плюс един дух и една чувствителност; виждането на един художник с честен поглед и чувствена, мистична душа.", "date": "2018.09.27", "title": "Откъс от \"Ноа Ноа\" от Пол Гоген"}
{"url": "https://www.actualno.com/europe/es-naj-verojatno-shte-spre-70-mln-evro-za-turcija-news_696735.html", "text": "  Бюджетната комисия на Европейския парламент реши да отмени отпускането на 70 млн. евро предприсъединителни помощи за Турция на основание, че условията за подобряване върховенството на закона не са изпълнени от Анкара. Комисията уточни, че средствата трябвало да бъдат изразходвани за миграционни програми, пише БГНЕС.     Евродепутатите констатират, че в годишния доклад за положението в Турция, публикуван на 17 април 2018 година, се правят заключенията, че Турция значително се е отдалечила от Евросъюза, особено в области като върховенството на закона и основните права чрез отслабване на ефективните проверки и баланси в политическата система, гласи изявление на комисията. При това положение не са били спазени изискванията на бюджетните власти, е мнението на членовете на комисията.   По тази причина те подкрепиха проекта за изменение на бюджета, в който Комисията предлага прехвърлянето на 70 милиона евро, предназначени за Турция, за укрепване на Европейския инструмент за съседство чрез бюджетни кредити за поети задължения - за покриване на дейностите, свързани с миграционния маршрут в Централна Средиземноморието, и за изпълнение на част от ангажимента на ЕС за Сирия - и да увеличи хуманитарната помощ с 35 млн. евро чрез бюджетни кредити за плащания.\r\nПроектодокладът беше приет с 27 гласа \"за\", 1 „против“ и 4 \"въздържал се\".  За да влезе в сила, проектът за коригиран бюджет трябва да бъде одобрен с гласуване в пленарна зала в Европейския парламент, насрочено за 3 октомври.   ", "date": "2018.09.27", "title": "ЕС най-вероятно ще спре 70 млн. евро за Турция"}
{"url": "https://www.actualno.com/music/naj-jakijat-disko-ekshyn-predstoi-na-5-ti-oktomvri-v-sofia-live-club-news_696777.html", "text": "  Oктомври стартира с парти право в десетката. Тарантино полъх с музиката от небезизвестния криминален трилър Jackie Brown.     На 5-ти октомври едни от най-добрите БГ музиканти ще ни въвлекат в света на диско седемдесетарския дух и ще инжектират сетивата ни с голяма доза настроение и жажда за танци!\r\nОблечете любимите си диско костюми и станете част от музикалния екшън, в който надпреварата ще е за най-големия купонджия на вечерта, а не за малко куфарче с 500 000 долара...\r\n\"Didn't I Blow Your Mind This Time\", \"Street Life\", \"Midnight confessions\", \"Inside My Love\" и още много други ще звучат в петъчната вечер.  Приготви си обувките за танци, скъсаните чарлстон дънки, роклите от пайети, запиши датата в тефтера си и заповядай на 5-ти октовмври с нас и музикантите - Рут Колева, Ториа, Живко Станев, Димитър Горчаков – клавишни, Христо Михайлов – бас, Стоян Джаферов – китара, Богомил Енчев – ударни и Константин Атанасов – тромбон.\r\nВеднъж прекрачили прага на клуба, няма връщане назад. Надпреварата започва!\r\nБИЛЕТИ на цена от 10 лева може да се купят от мрежата на - OMV, билетен център НДК, Office 1 Superstore, Orange Center, Usit Colours и други.  На място в деня на концерта ще са 15 лева.    ", "date": "2018.09.27", "title": "Най-якият диско екшън предстои на 5-ти октомври в Sofia Live Club"}
{"url": "https://www.actualno.com/business/premahvaneto-na-neravnostite-po-magistrala-trakija-shte-struva-80-mln-leva-news_696719.html", "text": "   прогнозираха експерти в строителния бранш.     В началото на седмицата повече от 30 км от аутобана, ремонтирани през 2007 г., осъмнаха с ограничение на скоростта 90 км/ч.   Пред медиите шефът на Агенция „Пътна инфраструктура“ инж. Светослав Глосов не коментира конкретна цифра, но посочи, че за обновяването й ще са необходими сериозни средства. За ремонта на 22 км от АМ „Тракия“ между 134-ти и 156-ти км, завършен преди началото на лятото, са вложени около 40 млн. лв. За следващите 30 км ще са нужни много повече средства, категоричен е инж. Глосов.\r\nДо началото на зимния сезон ще се извършат локални ремонти, а през следващата година ще се направи ремонт на отсечката, каза още Глосов, пише \"Монитор\".  Подготвя се промяна в нормативната уредба, с която ще увеличим гаранционните , първокласни и второкласни пътища, обяви регионалният министър Петя Аврамова по време на строителен форум, организиран от „Строител“. Сред планираните проекти са магистрала „Хемус“ и скоростният път Видин - Ботевград, който свързва Дунав мост 2 и магистралите „Хемус“, „Струма“ и „Тракия“. Регионалният министър обясни, че предстои \"инвентаризация на магистралите\".   По думите на шефът на пътната агенция приоритетни остават проектите в Северна и Северозападна България. Сред тях най-проблемен е скоростният път с магистрални габарити Русе – Велико Търново. „За съжаление плановете ни за откриване на тръжните процедури в момента са възпрепятствани от жалби на доклада за ОВОС пред Върховния административен съд и делото е отложено за трети път за 26 октомври, каза председателят на УС на АПИ.    ", "date": "2018.09.27", "title": "Премахването на неравностите по магистрала \"Тракия\" ще струва 80 млн. лева"}
{"url": "https://www.actualno.com/cinema/skandalnite-bludnici-s-liv-tajlyr-i-kultovijat-vavilon-v-berlin-po-epic-drama-prez-oktomvri-news_696778.html", "text": "         Жанр: Политика и власт  Започва в понеделник, 1 октомври, в 22:00  Година: 2018    Сезон 2: 8 x 60 мин.  Режисьор: Мойра Буфини, Алисън Нюман  В ролите: Джесика Браун Финдли, Лесли Менвил, Саманта Мортън, Лив Тайлър, Кейт Флитууд             Блудници е завладяваща драма, чието действие се развива в енергичната космополитна амосфера на Лондон през Джорджианската епоха, която предлага смел нов поглед върху най-ценната търговска дейност в града - секса.\r\nВдъхновена от историите на истинските жени и мъжете, които ги заобикалят, провокативната поредица показва страховитата Маргарет Уелс, която се бори да съчетае ролите си на майка и собственичка на бордей, и Лидия Куигли, съперница с безмилостен подход.\r\nКъм тях в този сезон се присъединява известната актриса Лив Тейлър в ролята на Лейди Изабела Фиц - жена, която притежава цялата класа, пари и социално положение, за които Маргарет и Лидия се борят толкова отчаяно.\r\nКоя ще спечели благоволението ѝ?   Жанр: Политика и власт  Започва в четвъртък, 18 октомври, в 22:00  Година: 2017  Сезон 1: 8 x 60 мин.  Режисьор: Хенк Хандлоегтен, Том Тиквер, Аким фон Борис  В ролите: Фолкер Брух, Лив Лиза Фрийс, Петер Курт, Матиас Бранд, Леони Бенеш    Берлин през двадесетте години на 20-и век е дом на талантливите, амбициозните и суетните, но под бляскавата повърхност обеднелите маси жадуват за по-добър живот.\r\nТова е времето на организираната престъпност и политическия екстремизъм. Старите военни елити още не са се оттеглили, докато още по-страховито чудовище надига глава.\r\nГереон, полицейски служител в Кьолн, е нов в отдела за борба с дрогата и проституцията в монументалната полицейска централа на Берлин. Макар да изглежда спокоен и искрен, той носи голям товар. Отделът се управлява от Бруно Волтер, лоялен и грижовен колега, чиито тайни мотиви се превръщат в сериозна заплаха.\r\nМежду двамата мъже е Шарлът - интелигентна млада жена, която иска да подобри живота на семейството си и е принудена да води двойнствен живот.  Сезон 3  Жанр: Престъпления и мистерии  В делничните дни от сряда, 17 октомври  Година: 2010  Сезон 3: 13 x 60 мин.  Режисьор: Морийн Дженингс  В ролите: Хълийн Джой, Яник Бисон, Томъс Крейг, Джони Харис, Лачлан Мърдок    Криминалните случаи на Мърдок е динамична драматична поредица, чието действие се развива в Торонто в Канада през 90-те години на 19-ти век.\r\nУилям Мърдок е млад детектив, който използва прогресивни изследователски криминални похвати - като отпечатъци от пръсти и проследяване на улики, за да разреши накои от най-ужасяващите убийства в Торонтo. Всяка теория му се разкрива като интуитивно прозрение - визуална драматизация на събитията според събраните доказателства. Мърдок е човек с почти свръхестествени способности за разкриване на престъпления.\r\nВ третия сезон сестрата на Джулия Огдън Руби Огдън идва на изненадващо посещение, загадъчният Терънс Майърс се завръща, Х. Г. Уелс дава лекция и Мърдок отново се обръща към Никола Тесла, за да му помогне да си отмъсти на нов съперник.  Жанр: Фентъзи  Продължава в петък, 5 октомври, в 22:00  Година: 2016  Сезон 1: 13 x 60 мин.  Режисьор: Джеймс Дормър  В ролите: Киърън Бу, Джоан Уоли, Ед Спелирс, Лора Донели, Гисли Орн Гардарсон, Джак Роуън, Елиът Коуън, Едуард Хог, Елора Торчия, Лолита Чакрабарти    Пресъздава един от най-устойчивите образи в литературата - големия воин Беулф.\r\nНапуснал суровия град Херот преди двадесет години, той се завръща да търси смисъл и усещане за принадлежност и да се сбогува с умиращия му вожд.\r\nОбвинен несправедливо в убийството на градския управител, той изчиства името си, като отблъсква звяра Грендел и става най-необичайния градски управител, зачитайки закона и защитавайки града от много опасности.\r\nС участието на страхотни актьори, епичната драма следва Беулф в мисията му да бъде мъж и герой, докато защитава онези, които обича, в един все по-враждебен свят.", "date": "2018.09.27", "title": "Скандалните „Блудници“ с Лив Тайлър и култовият „Вавилон в Берлин“ по EPIC DRAMA през октомври"}
{"url": "https://www.actualno.com/velikotarnovo/protest-v-gornoorjahovsko-selo-zaradi-dyrjaven-proekt-kojto-mojel-da-dovede-do-bezvodie-news_696743.html", "text": "  Протест в Първомайци, община Горна Оряховица, заради изграждане на охладителна система на поделението на Държавния резерв. Причината – жителите на селото се страхуват, че заради тази система ще пресъхнат кладенците им.     Според кмета на селото, който говори пред Нова телевизия, имало много отрицателни становища срещу проекта. Той припомни и стар случай – през 1984 година, когато пак имало безводие заради подобен проект.   Директорът на териториалната дирекция на резерва Никола Костадинов обяви, че с новия проект щяло да се черпи вода единствено при екстремни случаи – на пожар. Няма да се хваща вода, която иначе отива в кладенците на хора от селото, увери той. Искаме гаранция, че това ще е така и че ако се изчерпи водата от кладенеца, ще има откъде да вземем вода, отвърнаха хората. Те излизат на протест в 9:00 часа.", "date": "2018.09.27", "title": "Протест в горнооряховско село - заради държавен проект, който можел да доведе до безводие"}
{"url": "https://www.actualno.com/sofia/sofija-shte-ogranichi-sybiraneto-na-darenija-po-ulicite-news_696726.html", "text": "        Сега общинските съветници са прибавили няколко нови момента. Дарения ще могат да събират единствено Българският червен кръст и фондации, като, преди да тръгнат по улиците техните представители, ще трябва да уведомят Столичната община, обясни пред председателят на комисията по обществен ред и сигурност към СОС Иван Илиев.   Другата новост е свързана с шумните строително-монтажни работи, като тук фантазията на общината е включила покрай обичайните неща - разбиване на бетон, взривни работи, рязане с ъглошлайф, и използването на хеликоптери за строителни работи В случай, че работите не могат да бъдат прекъсвани, за продължаването им трябва да бъде поискано позволение от общината. Забраната няма да важи за строителство и ремонти на обекти за общински и държавни нужди.\r\nСпоред новата наредба , каквато беше първоначалната идея, заложена в проекта миналата година и която разбуни духовете. Отпадат и досега съществуващата забрана за гонките, замърсяването с различни замърсители и насочването на лазери към летище София. Илиев обясни, че отпадането им се е наложило заради съществуването им в различни закони.  Появяват се обаче и - Глобата за такова нарушение варира между 100 и 300 лв. или имуществена санкция в размер на 400-600 лв. От общината обаче увеличават времето за изстрелване на фойерверки на Нова година с три часа. Вместо до 22 ч., както е в обикновени дни, импровизираната заря ще може да приключва в 1 часа на 1 януари. Глобата за престъпването на забраната е в размер от 100 до 300 лв. или имуществена санкция от 300 до 500 лв.   Спортните, културните, обществените и масовите мероприятия, както и сватби, семейни и фирмени тържества на открити обществени имоти ще могат да се провеждат от 8 сутринта до 10 вечерта.", "date": "2018.09.27", "title": "София ще ограничи събирането на дарения по улиците "}
{"url": "https://www.actualno.com/america/trymp-ne-pojela-da-se-sreshtne-s-trudo-vze-da-se-hvali-kak-predotvratil-vojna-s-kndr-news_696737.html", "text": "  Американският президент Доналд Тръм потвърди, че е отказал да се срещне с канадския министър председател Джъстин Трюдо в кулоарите на Общото събрание на ООН обяснявайки, че Отава заплашва Вашингтон \"много лошо\".     \"Да, направих го\", каза Тръмп по време на пресконференция в Ню Йорк, на която беше попитан от репортер дали е отказал среща очи в очи с Трюдо, предаде БГНЕС.   \"Канада ни заплаши много лошо. Те заплашиха нашите фермери в Уисконсин и Ню Йорк, както и в още други щати, много лошо\", добави американският президент, визирайки търговското неразбирателство между двете съседни държави.\r\nТръмп изпъкна и по друг начин с ексцентричното си поведение. Той обяви убедено, че ако не беше станал президент на САЩ, страната му вече щяла да е във война със Северна Корея.  \"Ако не бях избран, вие щяхте да сте във война\", заяви Тръмп, преди да добави, че \"никой не говори вече за това\". \"Ние имаме доста добра връзка. Той (Ким) ме харесва, аз то харесвам\", каза американският президент на пресконференция в Ню Йорк.   \"Аз наистина вярвам, че той иска да го приключи. Той иска да постигне сделката, аз искам да постигнем сделката\", сподели още той.\r\nТръмп обаче отказа да говори за времева рамка, в която Северна Корея ще премахне ядрените си оръжия. \"Не искам да влизам в тази игра. Ние го спряхме. Те затварят централи и събарят много различни тестови площадки\", каза още Тръмп.    \"Те ще разрушат още няколко. Вие ще чуете за това много скоро. Не искам да го правя. Но вие ще чуете за това много скоро\", заяви американският президент.", "date": "2018.09.27", "title": "Тръмп не пожела да се срещне с Трюдо, взе да се хвали как предотвратил война с КНДР"}
{"url": "https://www.actualno.com/asia/netanjahu-s-dvusmisleni-dumi-za-incidenta-s-il-20-pak-obvini-unesko-za-antisemitizma-news_696736.html", "text": "  \"Катастрофата на руския военен самолет може да има много по-сериозни последици\", заяви израелският премиер Бенямин Нетаняху пред радиостанцията на израелското правителство \"Кан\", предаде Агенция \"Фокус\".     Нетаняху не уточни какво точно има предвид, но допълни, че Израел ще продължи да се противопоставя на засилването на военното присъствие на Иран в Сирия и планира да поддържа диалог с Москва. Припомняме, че Израел коментира много лаконично инцидента, при който сирийската ПВО свали руски военен самолет Ил-20. В няколко брифинга руското министерство на отбраната представи пълна картина на своята гледна точка - че израелски F-16, част от група, нанесла удари в Латакия, е използвал руския самолет като прикритие, буквално \"жив щит\" от ракетна стрелба.    Същевременно Бенямин Нетаняху заяви, че е отхвърлил поканата на ЮНЕСКО за участие в антисемитска конференция по време на визитата му в Ню Йорк. Причината за отказа е \"грубите предразсъдъци\" относно неговата страна, пише БГНЕС.  Еврейската държава се оттегли от Организацията на обединените нации за образование, наука и култура (ЮНЕСКО) през 2017 г. и я обвини в приемане на антиизраелски политики, като така последва действията на САЩ.   \"Докато аз приветствам всички усилия за борба с антисемитизма, реших да не участвам в тазседмичната конференция за антисемитизма, заради грубите предразсъдъци на организаторите срещу Израел\", заяви Нетаняху в изявление изпратено от неговия офис. Той казва още, че ЮНЕСКО \"трябва да направи повече от това да бъде домакин на конференция за антисемитизъм. Тя трябва да спре да го практикува.\"", "date": "2018.09.27", "title": "Нетаняху с двусмислени думи за инцидента с Ил-20, пак обвини ЮНЕСКО за антисемитизма"}
{"url": "https://www.actualno.com/crime/predistorijata-na-chetvornoto-ubijstvo-v-kaspichan-imalo-policejsko-preduprejdenie-za-razpra-news_696742.html", "text": "  Спор за имот – това категорично е мотивът за зловещото четворно убийство в Каспичан. Спорът е от години, като още през 2015 година е подаден сигнал заради разпра.     Как са се развили тогава нещата – заподозреният за убийството сега, 64-годишен Петър, през 2015 година е бутнал възрастният мъж – 81-годишен, който вчера беше посечен с брадва. Дошлите на място полицаи са предупредили двамата, съставен бил протокол. Сигналът бил подаден от съсед, а не от някоя от двете страни.   Оказа се, че Петър живеел в Каспичан от 3 години. По свидетелски показания той често пиел.  След вчерашното ужасно деяние в пералнята на Петър са намерени дрехи, изцапани с кръв. До този момент няма данни Петър да е страдал от психично заболяване. Самото убийство е станало на 24 септември.\r\nСпоред окръжния прокурор на Шумен Маргарита Георгиева, която говори Нова телевизия, тепърва ще се изяснява как точно се е случило убийството като последователност.  Ще има ден на траур в Каспичан, каза кметът на града Милена Недева. Тя призова съгражданите си да не се страхуват, тъй като полицията и прокуратурата предотвратили това в града да се разхожда убиец на свобода.", "date": "2018.09.27", "title": "Предисторията на четворното убийство в Каспичан - имало полицейско предупреждение за разпра"}
{"url": "https://www.actualno.com/crime/sluchajat-s-bitija-reporter-na-gospodari-na-efira-zaradi-prestyplenie-zamazano-ot-babh-news_696746.html", "text": "  Причината за нападението над репортера на \"Господари на ефира\" Димитър Върбанов, за което се разбра вчера (26 септември) е негово журналистическо разследване, което води към Припомняме, че Върбанов беше бит от трима души.     Оказа се, че Върбанов отишъл в склада във Велико Търново, откъдето идвала стоката. Той искал да събере още сведения за случая, след като властите преди време открили над 7 тона храни с изтекъл срок на годност. Веднага след проверката от този склад отново почнали да продават храни. След заснемане с дрон, \"Господари на ефира\" открили . , твърди Върбанов.   По думите на журналисти, въпреки институционално обещание стоките и продуктите да бъдат изгорени на екарисаж, това не се е случило. Нещо повече  - . , стана ясно от думите на Върбанов.\r\nД-р Станимир Спасов е директорът на Областната дирекция на БАБХ. Именно той е човекът, който е обещал храните да бъдат премахнати и дори е говорил в началото на лятото, че храните са премахнати. Получихме снимка, че това не е така, заяви разследващият репортер.  Иначе самият Върбанов е добре – той разказа лично в ефира на Нова телевизия подробности за случая. Той напомни, че предният път, когато бил нападнат – с чук, нападателят е бил глобен с 1000 лева.   За случая е разбрал и премиерът , който обяви, че \"дал час и половина срок\" да бъдат арестувани побойниците и да бъдат наказани \"с цялата строгост на закона\". \" \", добави премиерът колко е решителен.\r\nСтарши комисар Димитър Машов разказа повече – самият Върбанов е подал сигнал в 17:00 часа вчера, че е бил нападнат. Дошъл автопатрул и намерил журналиста да лежи пред склада. Заподозрените за нападението трима души са арестувани. Единият е управителят – Иван Иванов, а друг от задържаните е работник в склада. В официалното съобщение на полицията във Велико Търново обаче пише следното: \"При влизането му той (бел. ред - Върбанов ) бил избутан от двама мъже -на 39 и 54 години, в резултат на което паднал на земята и се наранил\".    ", "date": "2018.09.27", "title": "Случаят с бития репортер на \"Господари на ефира\" - заради престъпление, замазано от БАБХ"}
{"url": "https://www.actualno.com/music/sharleen-spiteri-se-vylnuva-ot-pyrvata-si-sreshta-s-bylgarskata-publika-news_696744.html", "text": "  Дни преди визитата у нас на Texas, вокалистката на бандата Sharleen Spiteri сподели своето вълнение от предстоящия концерт у нас, тъй като това е първо посещение на групата у нас. Тя обеща на българските си фенове страхотно парти, което със сигурност ще остане завинаги в сърцата им.     Нека припомним, че електронният проект Kvasir ( ) ще подгрява публиката преди излизането на сцената на Texas в зала 1 на НДК на 2 октомври. Концертът у нас е по покана на Loud Concerts.\r\nБилетите за концерта на за 2 октомври са в продажба в мрежата на ) и партньорите им в цялата страна - магазинитe Office 1 Superstore, OMV, Български пощи, Технополис. Ценовите категории са от 65 до 120 лева, в зависимост от местоположението в зала 1 на НДК.\r\nВсеки фен може да използва и опцията на Eventim Print at Home, която дава възможност да се отпечатва закупеният електронен билет вкъщи.  В на няма да се допуска внасянето на застрашаващи здравето опасни предмети. Забранено е също така внасянето на фотоапарати със сменяем обектив, професионални видео камери и други професионални записващи устройства.\r\nВсички фенове под 18 години трябва да имат закупен билет и да бъдат съпроводени от придружител с попълнена декларация. От сайта може да бъде свалена за концерта на .\r\nДекларацията може да бъде получена и от охраната на входа на зала 1 на НДК.    Документът трябва да бъде попълнен, подписан и представен на входа на залата, като няма нужда да бъде нотариално заверен.\r\nДеца до 7 годишна възраст ще влизат на концерта безплатно, но с придружител, попълнена декларация и без право на седящо място.\r\nШоуто на Texas на 2 октомври в зала 1 на НДК е с начален час 20 часа!", "date": "2018.09.27", "title": "Sharleen Spiteri се вълнува от първата си среща с българската публика"}
{"url": "https://www.actualno.com/sciencelogy/google-stana-na-20-godini-video-news_696741.html", "text": "  Google празнува 20 години. През 1998 година двама студенти Лари Пейдж и Сергей Брин създават Google. Двамата работят заедно от 1996 година по общ студентски проект.     През 2017 година компанията има над един милион сървъра в центрове за обработка на данни, които всеки ден обработват над милиард търсения.   Продукти на Google са Gmail, Google+, Google Chrome, YouTube, Google Chrome OS, сервис Picasa, Hangouts.\r\nОгромна популярност на мрежата донесе мобилната операционна система Android, както и ,Google Assistant. Компанията разработва и смартфон, часовник и други устройства.  През 2015 година Google се трансформира в Alphabet Inc.    ", "date": "2018.09.27", "title": "Google стана на 20 години (ВИДЕО)"}
{"url": "https://www.actualno.com/business/ekspert-dokato-v-bylgarija-ima-samo-edin-dostavchik-na-priroden-gaz-cenata-mu-shte-raste-news_696749.html", "text": "  \"Докато в България има само един доставчик на природен газ цената му ще расте и за българина ще става по-трудно.\" Това каза Светослав Иванов от Българската асоциация за природен газ.     По думите му \"истинския въпрос не е какво решава КЕВР, а какво ще каже конкуренцията, но нея я няма.\"   В ефира на bTV Иванов показа схеми, според които електрическата енергия става по-скъпа, а природният газ поевтинява.\r\n\"Доставчикът на природен газ в България е един (бел. ред. - \"Газпром\" ) и е 100 % контролиран от държавата. Цената е такава, каквато е според търсенето и предлагането, и е грешна политика от страна на политиците. Трябва да има конкуренция, както през 2013/2015 година\", допълни още Иванов.  Според него \"всеки един доставчик на природен газ ще подпомогне конкуренцията. Българският потребител в момента е лишен от право на избор. През януари 2015 година например едно домакинство, което е използвало природен газ за отопление, готвене и топла вода, е плащало 130 лева. През 2016-а цената е 116 лева. През 2017 и 2018 ще е с 3-4 лева повече, благодарение на ролята на КЕВР, която е с вредна роля за България.\"   Иванов уточни, че в условията на свободна търговия предоговарянето винаги е възможно.", "date": "2018.09.27", "title": "Експерт: Докато в България има само един доставчик на природен газ цената му ще расте"}
{"url": "https://www.actualno.com/plovdiv/dvijenieto-po-am-trakija-kraj-plovdiv-e-ogranicheno-news_696745.html", "text": "  Движението по магистрала „Тракия” край Пловдив, където на 26 септември пламнаха два камиона, остава ограничено и се извършва само в едната лента в посока София.     От пътна полиция призовават за повишено внимание в района на 127-и км.   Причината е, че изгорелите камиони се намират все още на пътното платно, а тяхното премахване трябва да започне тази сутрин.\r\nМалко след 14 ч. вчера камион спира в аварийната лента. Изненадващо в него се блъска друг тир, колите избухват в пламъци. 5 пожарни се бореха с огнената стихия, която обхвана и нивите  покрай магистралата.  Докато пожарната овладее ситуацията, се наложи временно затваряне на аутобана. При инцидента пострада леко единият шофьор на камион.   ", "date": "2018.09.27", "title": "Движението по АМ \"Тракия\" край Пловдив е ограничено"}
{"url": "https://www.actualno.com/asia/erdogan-sankciite-na-sasht-sa-protiv-strategicheskoto-ni-partniorstvo-news_696739.html", "text": "  Политиката на санкции, които САЩ прилага спрямо Турция е в противоречие с принципите на стратегическо партньорство между двете страни. Това заяви в сряда в интервю Пи Би Ес турският президент Реджеп Ердоган.     \"Ние сме стратегически партньори на САЩ в рамките на НАТО. Всяка държава, която е наш стратегически партньор, не би било уместно да се говори за евентуални санкции срещу своя стратегически партньор. Турция винаги е изпълнявала задълженията си като стратегически партньор, ще продължим да го правим\" каза той.   Ердоган обвини правителството в САЩ, че те си сътрудничат в Сирия с партията \"Демократичен съюз\" (ДП) и коалицията \"сирийски демократичните сили\" (СДС), който Турция смята сирийския клон на ПКК, обявена в страната като терористична организация. \"Наш стратегически партньор работи рамо до рамо с терористични организации, ние не можем да приемем това\", - каза Ердоган.\r\nЗаради ситуацията около американския пастор Андрю Брансън, който е арестуван от турските власти по обвинения във връзки със забранена в Турция Кюрдската работническа партия и \"терористична организация на Фетулах Гюлен \" (фето), отношенията между Анкара и Вашингтон през последните години значително се влошиха. САЩ призовават за незабавно освобождаване на Брансън и затова въведохме много болезнено за санкции на турската икономика, като предизвика ответна реакция в Анкара.  ", "date": "2018.09.27", "title": "Eрдоган: Санкциите на САЩ са против стратегическото ни партньорство"}
{"url": "https://www.actualno.com/society/novini-ili-novini-kartinata-na-pechata-za-26-septemvri-news_696708.html", "text": "  Средата на седмицата е, а все още няма голям политически скандал – само много малки. Какво се случи на 26 септември и на какво обърнаха внимание българските вестници – ще ви запознаем в следващите редове.      Централната новина при колегите е новият подход към здравеопазването. Те са категорични – предложеното от здравния министър Кирил Ананиев, който беше дългогодишен зам.-финансов министър, ще доведе до това най-болните да плащат най-много за лечението си – типично пазарен подход. Двата варианта, измислени от екипа на Ананиев са следните – пълна демонополизация на НЗОК и водеща роля на частните застрахователи, които да се конкурират за 8-процентната вноска на всички граждани или запазване на основната роля на НЗОК и задължително допълнително здравно застраховане. Реално при втория вариант се поема лечение до 700 лева от НЗОК, но и от джоба на пациента (500+200 лева), а  нагоре идва на помощ застраховател, където си се застраховал т.е. пак си плащал вноска. Но болниците сами ще могат да определят цените, при които работят т.е. да не спазват евентуално договорени на принципа на колективно споразумение цени с НЗОК и застрахователи и ако става въпрос за по-скъпо лечение от покриваното от НЗОК или задължителната застраховка (1000 лева), разликата се доплаща отново от собствения джоб или от допълнителен доброволен фонд, в какъвто в момента са осигурени едва 1 от 10 българи - и където пак си плащал.\r\nДругият акцент във вестника са планираните ремонти по пътищата догодина. Например – участъка по АМ „Тракия” между Чирпан и Стара Загора, както и трасето от Ботевград за Мездра, където предстои разширение на пътя, а алтернатива на този път е сдобилото се със зловеща слава Искърско дефиле.   Медията обръща внимание на новата телевизия на БСП. Тя щяла да се казва \"Българска свободна медия\". Логото ѝ вече е патентовано, а до края на седмицата БСП ще подаде в СЕМ документи за лиценз.     Заглавната новина касае новите камери на КАТ, с които трябва да се засичат нарушители по републиканската пътна мрежа. 28 от тях не разпознавали номера – вземали номера за чужда регистрация, а не българска, правят некачествени снимки и не засичат нарушители по магистралите, защото фабричната настройка на лазерите била да се засича до 130 км/ч, а не до 140 км/ч, което е разрешеното по най-бързите български пътища, т.е. няма как да бъде издаден електронен фиш.\r\nДруг основен акцент във вестника са цените на парното и топлата вода. Тристаен апартамент през зимата ще се отоплява месечно за около 170 лева т.е. за около 30 лева повече. Но в Бургас поскъпването е по-сериозно – 23%, а в Плевен – 21%. И причината е поскъпването на газа от 1 октомври. В този вестник един от основните акценти касае лидерът на БСП Корнелия Нинова. Пишещите се за баш комунисти от съюза „Че Гевара” за пореден път ѝ поискаха оставката. Причината този път е, че Нинова не подкрепяла идеята на военния министър Красимир Каракачанов за кошница от необходими продукти, които да са с регулирани цени. Нещо повече – с позицията си тя подкрепяла капитализма.", "date": "2018.09.27", "title": "Новини или Novini – картината на печата за 26 септември"}
{"url": "https://www.actualno.com/healthy/shte-trjabva-li-da-plashtame-i-doplashtame-tri-chetiri-pyti-za-lechenie-news_696747.html", "text": "  Ако изберем модела, при който има децентрализация на НЗОК, няма да има три-четири доплащания за здраве. Това заяви д-р Стойчо Кацаров, директор на Центъра за защита на правата в здравеопазването.     Кацаров коментира темата предвид двете предложения за развитие на здравната система, представени от здравния министър Кирил Ананиев. , измислени от екипа на Ананиев са следните – , които да се конкурират за 8-процентната здравна вноска на всички граждани или . Но при втория вариант, съгласно представените модели се поема лечение до 700 лева от НЗОК, както и от джоба на пациента (500 лева + 200 лева), а нагоре – до 300 лева, идва на помощ застраховател, където обаче пациентът е внасял вноски (12 лева месечно), като отделно идват и цените на болниците, които могат да си се определят от тях. . Може би решение ще е да се сключват договори само с болници, които дават определени цени, изказва мнение директорът на \"Пирогов\" проф. Асен Балтов пред Нова телевизия.   Трябва да има период на натрупване, заяви проф. Балтов, визирайки модела, при който частните застрахователи стават директна конкуренция на НЗОК. Става въпрос за едно голямо недоразумение, обяви обаче Светла Несторова, председател на УС на българските застрахователи, според която не говорим за никакво индивидуално натрупване. , заяви Несторова.\r\nПо думите на Несторова в системата сега \"циркулират\" 8 млрд. лева, като половината са от джоба на гражданите. Тя застъпи – щяло да се доплаща \"малко\", а иначе ще трябва пациентът да доплаща три, дори четири пъти.  Проф. Балтов обаче видя по-малък риск при варианта, в който НЗОК си остава водеща – защото щяло да я има хем помощта на касата, хем да даваш 12 лева за застраховка. , бяха точните думи на Балтов, защото тепърва щяло да има обсъждане и сметки.   Премахнете монопола, дайте ни възможност да избираме, настоя обаче Кацаров. Според него така ще се разбере колко всъщност ще струва дадено лечение. И се съгласи, че сегашната система има дефекти като това да се влезе в болница за изследване, за което няма нужда. Нямало да бъде така, ако си има ясен регламент кое колко струва, а не да действаме с клинични пътеки.\r\nПред bTV бившият здравен министър Таня Андреева напомни, че и сега има доброволно допълнително здравно застраховане, но то е уредено по застрахователния кодекс.    \"Надявам се да има индивидуални партиди, защото в противен случай всички, които и в момента отговорно си плащаме здравните осигуровки и поемаме лечението на близо още 2 млн. души, ще трябва после да плащаме със задължителните си застраховки лечението на същите тези хора, които не си плащат\", коментира Андреева.   Според Пенка Георгиева от пациентска организация \"Заедно с теб\" по-скоро ще се стигне до консенсус за трети модел, в който ще се вземе най-доброто от предложените два варианта. Тя призова да не се противопоставят двата модела и да не се прави политика от това, а да се обсъждат експертно. Георгиева напомни, че в момента пациентите плащат много повече от 8-процентната здравна вноска.\r\n\"Едно е сигурно – трябва да се влеят нови средства в здравеопазването\", каза зам.-председателят на Българския лекарски съюз (БЛС) д-р Николай Брънзалов. По думите му и в двата предложени модела има много недостатъци и най-важни са детайлите.", "date": "2018.09.27", "title": "Ще трябва ли да плащаме и доплащаме три-четири пъти за лечение?"}
{"url": "https://www.actualno.com/america/maduro-obvini-sasht-i-oon-v-manipulacii-na-venecuelskija-narod-news_696740.html", "text": "  Президентът на Венецуела Николас Мадуро заяви, че коалицията на държави, водени от САЩ подготвя досие, чрез което да оправдае военна инвазия на Боливарска република, предаде БГНЕС.     \"Венецуела е подложена на постоянен агресия в медиите. Има опит да се създаде досие, за да оправдае международни интервенции. Взети са мерки чрез медиите, за да се създаде идея за хуманитарна криза, която да се използва като претекст за ООН да оправдае намесата на коалиция от държави, водени от правителството на САЩ...\" - Мадуро заяви в сряда в рамките на 73-ата сесия на Общото събрание на ООН.   Според президента на Венецуела всички разговори за миграционната криза в страната са измислени. \"Миграционната криза беше изработена по различни начини, които не могат да издържат на критики. Тази криза се опитва да отклони вниманието от реалните миграционни кризи в света\", каза Мадуро. През последните години, Венецуела изпитва остра социална и икономическа криза, с хиперинфлация, девалвация на валутата и липсата на основни стоки и лекарства. Трудна ситуация принуди много хора да напуснат родината си.", "date": "2018.09.27", "title": "Мадуро обвини САЩ и ООН в манипулации на венецуелския народ"}
{"url": "https://www.actualno.com/business/vlastta-ne-iska-padane-na-pensionnija-tavan-shtjalo-da-ima-tvyrde-golemi-pensii-news_696734.html", "text": "  155 млн. лева са нужни, за да отпадне таванът за пенсиите. Това твърди директорът на НОИ Ивайло Иванов..     За момента социалният министър Бисер Петков, а и финансовият министър Владислав Горанов, са на мнение, че таванът не може да падне още тази година. И причината се крие в \"несъвършенствата на пенсионната система\" т.е. . Социалният министър дори заяви, че при някои пенсии, които в момента са ограничени от тавана, има съмнения в изчислението, а и реалният им размер нямало да бъде приет добре от обществото. . Пенсия над 3000 лева ще вземат само 90 души, показват обаче сметки на пенсионерските организации. Около 10 хил. души пък щели да получават от 1200 до 1500 лева месечно. Ако таванът, който ще е 40% от максималния осигурителен доход, остане за тях, пенсиите им ще са по 1040 лева.   През 2017 година НОИ е спестил 11,6 млн. лева между тавана и действителния размер на пенсията на малко над 53 хил. пенсионери – толкова, колкото имат таван. А за 2018 година таван имат над 55 хил души. Таван няма само за хората, които ще станат пенсионери от 1 януари, 2019 година.\r\nЗа да може да падне таванът, НОИ вече е предложил нова формула за изчисление. Промяната предвижда във формулата да влиза осигурителният доход на кандидатите за пенсия, който е натрупан след 1 януари 2000 г., а годините 1997, 1998 и 1999 да отпаднат от нея. Причината – максималният осигурителен доход влезе в сила от 2000 година, а той регулира пенсиите и не позволява твърде големи разлики, казва Петков според в. \" \".  За следващата година е предвидено увеличение на пенсиите с 5,7%, но то е минималното, обясни Бисер Петков. Министърът допусна, че при възможност на бюджета е възможна и по-висока индексация на пенсиите.   По отношение на минималните пенсии, социалният министър е на следната позиция: \"Миналата година на два пъти беше увеличен минималният размер на пенсията за осигурителен стаж и възраст. И това увеличение беше 40 лева. Разбира се, че се поставя въпросът и за следващата стъпка, но \".\r\nЗа 2019 година от ДПС пък искат актуализацията на пенсиите да стане от 1 април, а не от 1 юли – заради очакваната тежка зима.    ", "date": "2018.09.27", "title": "Властта не иска падане на пенсионния таван, щяло да има твърде големи пенсии"}
{"url": "https://www.actualno.com/cite/plashtash-250-300-leva-na-godina-koeto-shte-ti-osiguri-moje-bi-edno-po-dobro-zdraveopazvane-news_696748.html", "text": "  Това заяви пред Нова телевизия проф. Асен Балтов, директор на \"Пиргов\", във връзка с предложените за развитие на здравеопазването.     Балтов защити модела, при който НЗОК остава монопол, при това със задължително допълнително здравно осигуряване, за да се преодолее дефицита в системата. Той щял да бъде по-сигурен за пациента, според него. Но при този модел се получава така, че пациентът може да плаща четири пъти за лечение в болница - веднъж на НЗОК, веднъж от джоба си, ако става въпрос за до 700 лева, веднъж на частен застраховател - задължително здравно застраховане и отделно на болница, ако лечението отиде над 1000 лева.   ", "date": "2018.09.27", "title": "Плащаш 250-300 лева на година, което ще ти осигури може би едно по-добро здравеопазване"}
{"url": "https://www.actualno.com/actualno/ako-politicite-bjaha-vyv-vip-bradyr-po-dni-news_696617.html", "text": "  Тежък дикторски глас, супер напечен Ники Кънчев, гланцирано-шампанизирана обстановка, а вътре в Къщата ВИП-ове са онези обичани политически персонажи, на които три сутрешни блока, десетки емисии новини и тонове вестникарска хартия не са им достатъчни - време е малко да се поглезят и в риалити. Най-сетне неформална обстановка, предразполагаща към интимни изповеди, отпускащи духа караници, парлива смесица между воайорство и клюкарство - въобще всичко, за което си мечтал, когато скучаейки на парламентарната трибуна си гласувал механично за онова, което тъй или иначе партията ти е решила да гласува, което пък тъй или иначе няма значение, защото тъй или иначе ще стане това, което нареди мнозинството.     Затова накрая политическият елит е акостирал във ВИП Брадър, понеже е решил, че това е най-бързият начин да е \"до народа\", а в същото време и най-безопасничкият - нема нужда да те пощипват баби и да ти реват на рамото безработни. Каквото видят по телевизора, това ще е - да се оправят. Корнелия Нинова влиза на кон. Скъсва на парчета Истанбулската конвенция, иска оставката на правителството, потрошава малко интериор в свободното си време и чака Бойко Борисов, за да се разберат навън като мъже.   От четирите различни ъгъла влизат обединените патриоти. Волен, Валери, Каракачанов и Джамбазки моментално се разделят на традиционни националисти (Сидеров), шумови борци (Симеонов), патриоти с каски (Каракачанов) и критици на либерализма от удобното кресло на европейския парламент (Джамбазки). Всеки от тях е новият Левски, прероденият Аспарух, съвременният Хан Крум: плува им се в трите морета на Симеон, понеже Черноморието вече е презастроено и трябват още поне два Слънчака, за да не се засичат едни други на плажа.     Провокация: В Къщата е вкаран бежанец. Панически се звъни на Динко, който пристига със свински опашки, връзва го за една тръба, всички отдъхват и го обявяват за куче, което може да полайва срещу минувачите покрай Къщата, за да се интегрира малко по-бързо към ВИП обществото, тъй като тая работа все пак е по-добра от това да ти падат бомби под носа по улиците на Дамаск. Тук-там се чуват плахи гласове, че това не е съвсем хуманно, но гласът на Големия брат скастря всички джендъри, соросоиди и скрити сектанти на БХК. Акция на ГДБОП: в Къщата са открити 10 милиона кешовица. Всички невинно вдигат рамене, оказва се, че това е въпросната сума на Арабаджиеви, която мигрира от сграда към сграда, тъй като заради огромната си маса е започнала да огъва траекториите на времето и пространството. Провеждат се импровизирани избори. Оказва се, че всички са предлагали по 50 лева на операторите, чистачките, тон режисьора и отговорниците по реквизита. Некой е купил и бежанеца с обещанието да му направи партия, за да отбие 2% от вота към другите, и облекчението, че вече трябва да лае само нощем, а през деня може да пие джин с останалите, но не много, колкото да не му пречи на работата.   Поканен е международен ВИП политик, който е останал без работа и трябва да доизживее старините си максимално добре, тъй като е свикнал на публично внимание, но вече са го изгонили отвсякъде. Тоест - Силвио Берлускони. С него влиза кордон от малолетни проститутки, той пита за Бойко, но Бойко вече се снима с Тръмп, няма да падне толкова ниско, че да се върне към старата си любов. През това време Доган е купил още един ТЕЦ, успелият млад мъж е завладял още няколко бизнеса, токът и петролът са скочили с 20%, обезлюдили са се нови 30 села, има 10 000 по-малко първокласници, цензурирани са 6 нови медии, срутили са се 3 възлови пътища. \r\nНо рейтингът на телевизията е висок, а есемесите валят.\r\nЩе ги мислим нещата на пролет.  Райко Байчев ", "date": "2018.09.27", "title": "Ако политиците бяха във ВИП брадър (по дни)"}
{"url": "https://www.actualno.com/crime/strelba-po-tramvaj-nomer-7-za-malko-da-byde-ulucheno-momche-news_696733.html", "text": "  Сигнал за стрелба по мотриса на трамвай номер 7 в София беше публикуван в социалната мрежа Facebook – в групата \"Забелязано в София\".     Според информацията на свидетел, стрелбата е станала около 21:20 часа между спирките \"Триъгълника\" и \"Хан Кубрат\", т.е. точно преди квартал \"Надежда\". Вероятното оръжие е въздушно или газово.   Единия от куршумите беше непосредствено до главата на непълнолетно момче. Не ми се мисли какви последици можеше да има, пише потребителят, публикувал снимки от случилото се. Той казва и, че полицията е уведомена за стрелбата.\r\nВ същия район на столицата са подадени два други сигнала за счупени стъкла на два автобуса, пак по идентичен начин. Има предположения, че може и да става въпрос за стрелба с прашка.  ", "date": "2018.09.27", "title": "Стрелба по трамвай номер 7, за малко да бъде улучено момче"}
{"url": "https://www.actualno.com/curious/eto-otkyde-idvat-imenata-na-notite-news_696784.html", "text": "  Питали ли сте се някога откъде идват имената на нотите? Всички знаем за До, Ре, Ми, Фа, Сол, Ла, Си, но какво всъщност означават тези съкращения?      е онзи, чийто уникален ум сътворява музикалните ноти. Той не измисля просто седем знака, чрез които да координираме слуха си, а създава цяла нова азбука на звуковете. Д’Арецо е един от най-големите музикални теоретици на Средновековието. Роден е в Италия и получава образованието си в бенедиктинския манастир в Помпоза, близо до Ферара.\r\nПо време на обучението си монахът забелязва как певците се затрудняват при запомнянето на литургичните песнопения. Затова измисля система от музикални знаци, чрез които музикантите да се ориентират за правилните тонове. Нотите били изобразени върху четири успоредни линии, всяка от които съответствала на определен тон, отбелязан в началото ѝ с буква. Тогава те имали квадратен вид, но днес успоредните линии вече са пет, а формата им е овална.\r\nПо-високите били отбелязвани на по-високи линии, а на всяка от седемте ноти Гуидо дал име: . Това били първите срички от химна за свети Йоан Кръстител.   queant laxis sonare fibris ra gestorum     muli tuorum ve polluti    bii reatum ancte Ioannes    – Dominus – Господ    – Rerum – Материя – Miraculum – Чудо – Familias Planetarium – Седемте планети, т.е. Слънчевата система – Solis – Слънце    – Lactea Via – Млечен път – Siderae – Небеса\r\nГуидо д’Арецо казва, че е на 33 години, когато написва нотите, а музикалните знаци първоначално са създадени, за да улеснят музикантите, изпълняващи църковна музика. Нотите на Д'Арецо са език, който ни помага да развиваме себе си чрез музиката. Тя е един от най-добрите начини за общуване между хора. Език, който непрекъснато се променя и развива, но който е точно толкова пленителен, колкото е бил и преди хиляди години.\r\nизточник: radioenergy.bg", "date": "2018.09.27", "title": "Ето откъде идват имената на нотите"}
{"url": "https://www.actualno.com/society/prognoza-za-vremeto-27-septemvri-chetvyrtyk-news_696720.html", "text": "  Днес ще е предимно слънчево. Вятърът ще е слаб, в Югоизточна България - до умерен от север-североизток. Дневните температури ще се повишат и максималните ще са между 16° и 21°, в София – около 17°. Такава е прогнозата на Националния институт по метеорология и хидрдология (НИМХ) при БАН, съобщи за Агенция „Фокус“ дежурният синоптик Георги Цеков. Атмосферното налягане ще се понижи, но ще се задържи по-високо от средното за септември.     По Черноморието ще бъде предимно слънчево, с временни увеличения на облачността в южните райони. Ще духа умерен север-североизточен вятър. Максималните температури ще са 17-19°. Температурата на морската вода е 21-23°. Вълнението на морето ще е 3 бала.   Над планините ще бъде предимно слънчево. Ще духа до умерен, по високите и открити части – временно и силен североизточен вятър. Ще се затопли, максималната температура на височина 1200 метра ще е около 10°, на 2000 метра – около 4°.\r\nВ петък ще бъде слънчево, с временни увеличения на облачността, предимно висока. Сутрин ще е студено с минимални температури между 2° и 7° и на места ще има условия за слаби слани. През деня вятърът ще се обърне от изток-югоизток. Дневните температури ще продължат да се повишават и максималните ще достигнат 19°-24°. В събота ще бъде още малко по-топло, но от югозапад облачността ще се увеличава и вплътнява. По-късно през деня ще започнат и превалявания. В неделя ще преобладава облачно време и на места в страната ще превали дъжд. Вятърът отново ще се обърне от изток-североизток и ще се усили. Дневните температури ще се понижат, сутрешните ще се повишат.  ", "date": "2018.09.27", "title": "Прогноза за времето -  27 септември (четвъртък)"}
{"url": "https://www.actualno.com/asia/trymp-obeshtava-plan-za-izrael-i-palestina-do-kraja-na-godinata-news_696738.html", "text": "  Американският президент Доналд Тръмп заяви, че новият мирен план за Близкия Изток, който той обещава, ще види бял свят до края на годината и добави, че той ще бъде \"доста честен\", предаде БГНЕС.     \"Той обича Израел, но той също така ще бъде доста честен и с палестинците\", каза Тръмп по време на пресконференция, говорейки за своя зет и висш съветник Джаред Къшнър, който е зает с изготвянето на плана.   \"Ако израелци и палестинци искат една държава, това е ок. Ако те искат две държави, това е ок за мен. Аз съм щастлив, ако и те са щастливи\", заяви още Тръмп.\r\nСъщевременно кралят на Йордания Абдула II заяви в интервю за Fox News заяви, че Иран не оказва никаква помощ на страните заинтересовани за решаването на конфликта в региона на Близкия изток. Според Абдула II, Иран \"иска да бъде възможно най-близо до Средиземно море\" и ще \"положи всички усилия\", за да постигне това. Кралят на Йордания е категоричен, че вижда \"ирански почерк\" в Ирак, Ливан, Йемен и Сирия.  ", "date": "2018.09.27", "title": "Тръмп обещава план за Израел и Палестина до края на годината"}
{"url": "https://www.actualno.com/celebrate/sv-apostoli-marko-aristarh-i-zina-news_696722.html", "text": "  Свети апостол Марко, наречен Иоан, за когото свети Лука споменава в книгата \"Деяния на светите апостоли\" (Деян. 15:37) бил поставен от апостолите за епископ на Вавилон и ревностно се подвизавал в проповядването на Евангелието. Той достигнал до такова дръзновение към Бога, че дори и сянката му изцелявала болните.     Св. апостол АристархСвети Аристарх, за когото апостол Павел споменава в посланията си (Кол. 4:10; Филим. 1:24), бил епископ на Апамея Сирийска.   Свети Зина бил ученик и сътрудник на апостол Павел. Около 64 година след Р.Хр., когато свети апостол Павел написал посланието си до Тит, той се трудел на о. Крит заедно с Тит. (виж Тит. 3:13)\r\n© Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски.  ", "date": "2018.09.27", "title": "Св. апостоли Марко, Аристарх и Зина"}
{"url": "https://www.actualno.com/sofia/chast-ot-jk-lozenec-ostava-bez-voda-news_696725.html", "text": "  \"Софийска вода\" временно ще прекъсне водоснабдяването в някои части на столицата на 27 септември. Това съобщиха от пресцентъра на дружеството.     Във връзка с механично почистване и дезинфекция на резервоар „Железница“, се налага спиране на водоподаването от 09:00 до 13:00 часа на клиентите на „Софийска вода”, живеещи в района на: с. Железница. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВъв връзка с направа на временна връзка на уличен водопровод на ул. „Поп Евстати Витошки“, кв. „Бояна“, се налага спиране на водоподаването от 09:30 до 20:00 часа на клиентите на „Софийска вода”, живеещи в района на: ул. „Даскал Стоян Попандреев“, ул. „Воденичница“, ул. „Севастократор Калоян“, ул. „Кумата“, ул. „Радецки“, ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумата“ ъгъла с ул. „Ралевица“.   Във връзка с подмяна на спирателен кран на бул. „Никола Йонков Вапцаров“, жк. „Лозенец“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул. „Никола Йонков Вапцаров“ от бул. „Черни връх“ до ул. „Козяк“; ул. „Козяк“ от бул. „Никола Йонков Вапцаров“ до ул. „Русалийски проход“; ул. „Русалийски проход“ от ул. „Козяк“ до ул. Банат“; ул. „Банат“ от бул. „Никола Йонков Вапцаров“ до ул. „Кишинев“ и ул. „Страцин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалийски проход“ ъгъла с ул. „Банат“.  Във връзка с подмяна на сградно водопроводно отклонение на ул. „Плана планина“, с. Железница, се налага спиране на водоподаването от 09:00 до 15:30 часа на клиентите на „Софийска вода”, живеещи в района на: ул. „Кимов дол“, ул. „Стамболова река“, ул. „Ведена“, ул. „Плана планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плана планина“№25.\r\nВъв връзка с изпълнение на инвестиционен проект за реконструкция на уличен водопровод на бул. „Джеймс Баучер“ кв. „Лозенец“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бул. „Джеймс Баучер“ от ул. „Милин камък“ до пл.“ Велчова завера“; Математически факултет на СУ. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света гора “ ъгъла с бул. „Джеймс Баучер“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с прекъсване на сградно водопроводно отклонение на ул. „Константин Муравиев“, кв. „Малинова долина“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Константин Муравиев“, ул. „Инж. Стоимен Сарафов“ №27 и №29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Муравиев“ №15.       Във връзка с изграждане на сградно водопроводно отклонение на ул. „Христо Ботев“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Христо Ботев“, ул. „Заводска“, ул. „Васил Левски“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Христо Ботев“.\r\nВъв връзка с подмяна на сградно водопроводно отклонение на ул. „Приплат“, с. Владая, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Приплат“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Приплат“№25.\r\nВъв връзка с подмяна на сградно водопроводно отклонение на ул. „Блазна“, с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Блазна“ от ул. „Полуврак“ до № 29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блазна“ ъгъла с ул. „Полуврак“.\r\nВъв връзка с реконструкция на уличен водопровод на ул. „Славе Турчов“, с. Локорско, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Славе Турчов“ от ул. „Петко Симеонов“ до бул. „Илия Манов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Славе Турчов“ ъгъла с ул. „Илия Манов“.   Във връзка с подмяна на сградно водопроводно отклонение на ул. „Витошки езера“, кв. „Симеоново“, се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. „Витошки езера“ от ул. „Бяла бреза“ до ул. „Мишова орница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витошки езера“ ъгъла с ул. „Бяла бреза“.   Във връзка с подмяна на сградно водопроводно отклонение на ул. „Стара планина“, с. Подгумер, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Стара планина“ от ул. „Върбите“ до ул. „Котева“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ ъгъла с ул. „Котева“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.27", "title": "Част от ж.к. \"Лозенец\" остава без вода"}
{"url": "https://www.actualno.com/sofia/v-sofija-ne-moje-da-si-shumen-sled-22-chasa-globa-ako-ti-mijat-kolata-na-krystovishte-news_696793.html", "text": "        Решението беше взето с гласа 36 \"за\", 7 \"против\" и 1 \"въздържал се\".     се подготвя от края на 2017 г., но заради необходимостта от множество корекции гласуването му беше отложено с почти една година. В процеса отпаднаха редица неточни и спорни предложения.\r\nОсновните текстове са насочени към ограничаването на шума от домашни дейности в жилищни сгради, включително за религиозни и политически, производствени, строително-ремонтни цели. Шумът се забранява , както и между 14 и 16 часа. Също така в периода от , общински площи, употребата на пиротехнически средства.  Забраните, въведени с документа, са паленето на огън на обществени места без разрешение, , къпането във фонтани и градски водоеми без разрешението на стопанисващите ги, късането и рязането на цветя.\r\nСкейтбордистите, велосипедистите и каращите ролкови кънки повече няма да могат да използват общинската паркови мебели - пейки, парапети, фонтани, за каскади.   Наредбата ограничава и възможностите на софийските улични музиканти да се проявяват на различни места из града - най-често оживени подлези и централни паркове. Всеки желаещ да реализира музикалния си талант ще трябва да поиска разрешение от районните общини, които ще определят и местата за подобни прояви. Краят на процедурата е заповед на кмета на София.    За спазването на наредбата ще следят кметът на града и районните кметове, упълномощени от тях, служителите на Столичния инспекторат, Столичната дирекция на вътрешните работи, Столичната дирекция \"Пожарна безопасност и защита на населението\", на техническите служби и на службите по контрол на строителството, на дирекция \"Зелена система\".\r\nТе ще могат да правят проверки по документи и на място, да получават достъп до всички обекти и места, описани в наредбата, и да изискват писмени и устни обяснения от заинтересованите. Проверяваните ще трябва да оказват пълно съдействие. Нарушителите, които са над 16 години, ще бъдат санкционирани, но за по-малките ще отговарят родителите.\r\nНай-ниската възможна глоба е , а най-високата - . Така, който свири на улицата без разрешение и с озвучителна уредба, Вдигането на шум в забранените часове ще струва на нарушителите от За изпълняването на \"каскадни трикове\" санкцията е от    По време на дебатите общинарят разкритикува сериозно промените. По думите му шум може да значи \"чичка с бормашина\", както и дете, което свири на пиано. \"Ние правим ли разлика между тези две неща\", обърна се той към колегите си.\r\n\"Нелепо е човек, който свири на кларинет вкъщи в събота, трябва да иска позволение от съседите\", добави той.   ", "date": "2018.09.27", "title": "В София - не може да си шумен след 22 часа, глоба ако ти мият колата на кръстовище"}
{"url": "https://www.actualno.com/asenovgrad/obshtina-asenovgrad-e-razplatila-90-ot-sredstvata-po-vodnija-cikyl-news_696783.html", "text": "  Строително-ремонтните дейности по ВиК мрежата са приключени в сроковете, заложените в договорите с изпълнителите на съответните дейности. В това увери кметът на Асеновград доктор Емил Караиванов. До края на годината предстои приключване и въвеждане в експлоатация и на все още изграждащата се пречиствателна станция за отпадни води. Очаква се през октомври или в началото на ноември да бъдат извършени необходимите проби за правилното ѝ функциониране и до края на календарната година тя да бъде въведена в експлоатация. Вече е извършен подборът и обучението на служителите, които ще бъдат назначени на работа в пречиствателната станция.     Те ще започнат дейността си веднага, след въвеждане в експлоатация на съоръжението. От изказването на градоначалника става ясно, че Община Асеновград е изпълнила успешно разплащанията в 90% от средствата по изпълнение на Водния цикъл в града.   \"Няма причини да се трупа недоверие към Общината, че ще възникнат проблеми по този проект и неговото приключване, както и за неизпълнение на финансовите ангажименти.\", каза в заключение Караиванов.\r\nОт градската управа не отговориха на въпроса на дали се очаква поскъпване на водата в Асеновградско, след приключването на ремонтните дейности и въвеждане в експлоатация на пречиствателната станция.  ", "date": "2018.09.27", "title": "Община Асеновград е разплатила 90% от средствата по Водния цикъл"}
{"url": "https://www.actualno.com/chronicles/balijskijat-tigyr-e-objaven-za-izcheznal-jivotinski-vid-news_696421.html", "text": "  Балийският тигър (Panthera tigris balica) е подвид на тигъра, живял някога на остров Бали. Счита се, че последният тигър е убит през 1937 г.     Балийският тигър е с най-малки размери от 8-те вида тигри. Част от причините за изчезването му са увеличаване на човешкото население, изсичане на горите за селскостопански нужди и съответно намаляване на средата за живот на тигрите.   ", "date": "2018.09.27", "title": "Балийският тигър е обявен за изчезнал животински вид"}
{"url": "https://www.actualno.com/sofia/obshtinarite-prieha-okonchatelno-novite-pravila-za-reklama-v-sofija-news_696787.html", "text": "        Решението беше взето с 37 гласа \"за\" и 3 \"въздържал се\".   Фандъкова върна текстовете заради проблема с това, че чрез наредбата за рекламата беше променена и тази, с която се определя цената на т. нар. . С промените се вдигнаха цените, които собствениците на заведения трябва да плащат за разполагане на маси пред обектите си.\r\nТекстовете засягаха начинът, по който се определят цените, които заведенията плащат, за поставянето на маси и столове по тротоари, пешеходни зони и площади.  Новите текстове предвиждат това увеличение да бъде отменено, а двете наредби да се променят, за да се изчистят противоречията между тях.   А противоречията бяха свързани с това на колко и какви зони се разделя градът за целите на нормативните актове. Според наредбата за рекламата има 7 зони, като например историческият център е обособен в самостоятелна зона. Във всяка от тях действат различни правила за рекламата и премествамите обекти.", "date": "2018.09.27", "title": "Общинарите приеха окончателно новите правила за реклама в София"}
{"url": "https://www.actualno.com/crime/12-godini-zatvor-za-myj-ubil-prijatelkata-si-news_696792.html", "text": "  На 27 септември състав на Търговищкия окръжен съд осъди на 12 години лишаване от свобода при строг режим подсъдимия Христо М. за предумишленото убийство на жената, с която живеел на семейни начала и от която има син, съобщиха от Апелативна прокуратура – Варна.     40-годишният подсъдим е бил предаден на съд за престъпление по член 116, ал. 1, т. 9 от НК с обвинителен акт на Окръжната прокуратура в Търговище. Присъдата е постановена при условията на съкратено съдебно следствие. Заради процедурата съдебният състав наложил 18 години лишаване от свобода на Христо, след което намалил размера на наказанието му с една трета.   Убийството е било извършено на 26 юли тази година в село Макариополско. 33-годишната жертва и Христо живеели на семейни начала в друго търговищко село от три години. По време на съжителството им, белязано от побоища и насилие, младата жена родила син на подсъдимия.\r\nСлед поредния побой с овчарска тояга 33-годишната жена напуснала дома на Христо и се изнесла при сестра си в село Макариополско. Възнамерявала да вземе сина си и да заживее завинаги в селото, далеч от своя насилник. В нощта на убийството подсъдимият отишъл в дома на сестрата на съжителката си, провел разговор с нея, но тя отказала да се прибере при него.  След отказа Христо решил да я убие. Взел 9-сантиметров сгъваем нож и се върнал в къщата на сестрата на жертвата. Когато му отключили, под предлог че иска цигара, той се насочил към спалнята и забил ножа в сърцето на съжителката си. 33-годишната жена успяла да каже само, че умира. Смъртта ѝ настъпила бързо от остра кръвозагуба, причинена от прободно-порезното нараняване на сърцето.   След убийството Христо изхвърлил ножа и останал да спи при свой роднина в селото. След задържането му назначената съдебно-химическа експертиза установила 1,54 промила алкохол в кръвта.\r\nС присъдата съдът е уважил и граждански иск в размер на 80 000 лева за детето на жертвата и подсъдимия.    Съдебният акт подлежи на обжалване и протест пред Апелативния съд във Варна.   ", "date": "2018.09.27", "title": "12 години затвор за мъж убил приятелката си"}
{"url": "https://www.actualno.com/crime/ubiecyt-ot-kaspichan-e-bil-osyden-za-opit-za-ubijstvo-predi-godini-news_696831.html", "text": "  Обвиненият в квалифицирано умишлено убийство в Каспичан Петър П. е бил осъждан в  Смолян за опит за убийство. Присъдата му е била условна и вече е  реабилитиран за това престъпление, извършено още през 1989 г. Това съобщиха от Апелативна прокуратура – Варна.     По-рано бе съобщено, Окръжната прокуратура в Шумен привлече днес като обвиняем 63-годишния Петър П., съпричастен към четворното убийство в Каспичан. Повдигнато му е обвинение за предумишлено убийство  на повече от едно лице по особено мъчителен за убитите начин и с особена жестокост – престъпление по член 116, ал. 1, т. 4, 6 и 9, във връзка с член 115 от НК. Жертвите на умишленото убийство са 81-годишният Георги В., 70-годишната му съпруга Гуля В., 48-годишната им дъщеря им Славка и 46-годишният им син Веселин.   Обвиняемият, който е син на брата на убития 81-годишен Георги, е задържан с постановление на наблюдаващия делото прокурор в Окръжната прокуратура за срок до 72 часа. Преди изтичане на срока на предварителното задържане Окръжната прокуратура в Шумен ще внесе искане в Шуменския окръжен съд за определяне на най-тежката мярка за процесуална принуда – задържане под стража.\r\nЧетворното убийство в Каспичан бе разкрито само за два часа под ръководството на прокуратурата. Както съобщихме вчера, сигналът е подаден от дъщерята на убитата Славка, която нямала връзка с майка си от 24 септември. След като била придружена от полицейски служители до дома на дядо си, са намерени две мъртви тела. Малко по-късно са открити и телата на възрастната двойка.  ", "date": "2018.09.27", "title": "Убиецът от Каспичан е бил осъден за опит за убийство преди години"}
{"url": "https://www.actualno.com/curious/tulen-udari-myj-v-liceto-s-oktopod-video-news_696832.html", "text": "  Мъж, каращ каяк във водите край Нова Зеландия, неволно се запозна от близо с местните животински представители.      Пред австралийски медии той споделил, че с приятелите му наблюдавали група тюлени, когато животното го атакувало.   \"Просто си стояхме насред океана, когато огромен мъжки тюлен изскочи от водата, захапал октопод, който се бореше с него. Послих си: \"Боже, какво се случва?\". Стана много бързо, но почувствах октопода върху лицето си\", каза той.  Абсурдният миг е запечатан и на камера: ", "date": "2018.09.27", "title": "Тюлен удари мъж в лицето с... октопод (ВИДЕО)"}
{"url": "https://www.actualno.com/society/12-000-dyrveta-zasadiha-telus-international-news_696825.html", "text": "  Над 800 служители на TELUS International Europe от София и Пловдив и техните семейства и приятели залесиха терен от 16 декара в село Долна Диканя. Инициативата „TELUS Ден на подкрепа“, чието мото е „Даваме там, където живеем“, се провежда за девети пореден път в България, а на мястото бяха посадени фиданките на 12 000 дървета зимен дъб, които по оценка на експерти са най-подходящи за терена, поради частично стартирали процеси на естествено самозалесяване.     Гората получи името “TELUS International Forest”, a компанията поема дългосрочен ангажимент, в рамките на който ще полага непрестанни грижи за отглеждането и опазването на дърветата. Събитието се проведе в партньорство с Gorata.bg, чийто основател Никола Рахнев е създател на инициативата „Когато станем 100 000 – ще посадим гора.“ Джефри Пюрит, президент и главен изпълнителен директор на компанията, дойде от Канада специално за събитието и вдигна духа на доброволците на компанията с вдъхновяваща реч.\r\nДосега компанията е инвестирала в обновяването на училището за деца със зрителни увреждания \"Луи Брайл\" в София и ремонт на комплекса за социални услуги за деца и семейства в Пловдив. От 2016 г. доброволците са работили за обновяване на две от трите български училища за деца с увреден слух - \"Проф. д-р Дечо Денев\" в София и \"Проф. д-р Стоян Белинов\" в Пловдив. За петте години, през които ТELUS провежда благотворителни инициативи, са инвестирани в каузи над 500 000 лв., ангажирайки над 3750 доброволци и подобрявайки средата за над 1000 деца в България. А ето какво заяви президентът и главен изпълнителен директор на компанията Джефри Пюрит пред .   - Наричаме го TELUS Ден на подкрепа. Започнахме го в Канада през 2006-та, а идеята е проста: че ако си добър в бизнеса, трябва да вършиш добро и в обществото, в което той се развива, там където работиш. Има симбиоза между здравето на компанията и здравето на обществото - ако обществото страда, това ще се прехвърли в бизнеса. Затова ние имаме интереса да се ангажираме с различни обществени каузи. Реновираме училища, домове за сираци или за хора с увреждания, чистим реки, във Филипините провеждаме обучения за това какво да се прави при бедствия с тайфуни или пожари, а ето сега в България засаждаме 12 000 дървета, за да може бъдещите поколения да имат чист въздух и чиста вода. Мисля, че трябва да върнем духа на филантропията, такава е моята философия. Аз вярвам, че в такива събития действат принципите на физиката - че колкото повече електрони събереш на едно място, толкова по-голяма топлина отделят. Виждам много енергия и ентусиазъм. Всички наши служители като се върнат в офиса говорят за това, всеки помни как е садил дърво, това повдига духа и ни прави задружни. За мен компанията не е събрани един до друг индивиди, а семейство. Защото колегата не винаги ще те подкрепи, но член на семейството ще направи всичко за теб.     - Беше донякъде щастливо съвпадение. Амбицията беше за експанзия в Европа и търсихме страна, в която се говори френски, за да се извършват услуги в Канада. В Румъния има 4,5 милиона души, които говорят френски, което е критична маса за пазара на труда. Там започнахме да търсим компании, с които да си партнираме. Намерихме около 40 компании, които работиха в Румъния. Една от тях обаче - CallPoint New Europe, ни се стори много близка до нашата - като ценности, начин на работа, методи. Имаха офиси в София, Пловдив, Букурещ и Крайова. С времето заработихме заедно успешно и си казахме - защо пък да не опитаме в България? И така, от септември 2012 г. до днес екипът ни в България се развива дори по-бързо отколкото този в Румъния. Започнахме с около 800 души, а сега са в България сме 3000. - На много опитни и добри лидери, които работят за нас - демонстрират стабилност и успяват да вдъхновят останалите. И много други фактори, разбира се. - За мен най-важният индикатор е социалният ефект, който компанията има. С очите си видях как например Филипините бяха трансформирани от нашата индустрия - там за нас работят 14 000 души. Тамошното правителство изчисли, че за всеки назначен един човек, 5 други хора повишават стандарта си на живот. Тоест нашата работа влияе на стотици хиляди души. А ние в TELUS International Europe имаме каузата \"Мога там, искам тук\", с която мотивираме талантливи и можещи българи, които искат да работят за нас, да изберат да се върнат в родината си и да продължат кариерното си развитие.  Нашите кадри развиват онези умения, които са нужни навсякъде на пазара на труда - компютърни умения, образователни също, общуват с мултинационални компании, говорят много езици.   - Имаме 3000 служители в София и Пловдив. Когато намерим още 2000 за столицата и около 500 в Пловдив, тогава ще помислим и за другите градове. Имаме много голям успех за много кратко време. Аз съм силно уверен, че докато правителството продължава да подкрепя чуждите инвестиции, ако може да разчитаме на стабилен, прогнозируем пазар и правителството прилага едни и същи закони към всички бизнеси, за да сме с еднакъв старт, тогава ще просперираме години наред. - Роден съм в Щатите, като малък с родителите се преместих в Танзания, после се завърнах в Канада; наистина имам интернационална перспектива. В началото бях подведен от онова популярно и невежо впечатление, че България носи наследството на страна, разположена отвъд желязната завеса, бивш сателит на СССР, представях си, че има едни и също сиви блокове навсякъде. Но за мое щастие и изненада открих, че не е така. Идвам 4 пъти годишно тук и всеки път откривам нещо ново и вълнуващо за България. Дори сега, в тази гора, в която садим дърветата, се оглеждам и ми прилича на Канада - такова красиво, девствено място, прекрасно и диво е наоколо. Обичам и местната храна - харесвам шопската салата, повече дори от \"Цезар\" или гръцката. Имате страхотни ресторанти и прекрасна архитектура. Но най-вдъхновяващи са хората. Забелязал съм, че има стереотип, според който българите са негативни, мрачни, уж някаква психическа травма от това, че са били управлявани толкова векове от друга държава. Аз въобще не мисля, че това е вярно. Всеки, който срещам, е вдъхновен и ентусиазиран за бъдещето. За мен е голяма радост да общувам с българи и да развивам компанията точно тук.  Райко Павлов ", "date": "2018.09.27", "title": "12 000 дървета засадиха TELUS International"}
{"url": "https://www.actualno.com/asia/indija-se-gotvi-da-kupi-raketi-s-400-ot-rusija-news_696863.html", "text": "  Индия е готова да подпише договор за закупуването на най-новите руски зенитни ракетни системи C-400 за 5,43 млрд. долара, съобщи вeстник Times of India, позовавайки се на свои източници в правителството.     Разрешение за покупката е било дадено от комисията по сигурността, която е председателствана от премиера Нарендра Моди, още световните агенции, цитирани от БГНЕС.   Това е станало в навечерието на визитата на руския президент Владимир Путин, която ще е в началото на октомври. Путин ще посети Индия в рамките на редовната годишна двустранна среща на високо равнище. Официално засега индийското правителство не е съобщило решението си за покупка на С-400.\r\nС-400 „Триумф“ е най-новата зенитна ракетна система с голям обсег на действие. Той достига 400 км и може да унищожава цели, летящи на височина до 30 км.  Владимир Путин и Нарендра Моди се договориха през октомври 2016 г. за доставката на С-400 “Триумф“ и фрегати. Според източници ракетната сделка ще е в размер на 6,5 млрд. долара. Ако Индия подпише такъв договор, тя ще стане третата чужда страна, сдобила се с такива ракети, след Китай и Турция.   САЩ следят с безпокойство действията на Индия и страната може да попадне под ударите на рестрикции по закона за противодействие на противниците на САЩ чрез санкции. Заместник-министърът на отбраната за Азиатско-Тихоокеанския регион Рандъл Шривър по-рано заяви, че Вашингтон признава миналите връзки между Индия и Русия в отбранителната сфера, но иска в бъдеще да преориентира Ню Делхи към Вашингтон.     ", "date": "2018.09.27", "title": "Индия се готви да купи ракети С-400 от Русия"}
{"url": "https://www.actualno.com/volleyball/genialnata-injenerna-misyl-kojato-shte-spasi-bylgarskija-volejbol-news_696845.html", "text": "  \"Геният\" на Българска федерация по волейбол за пореден път блесна с идея. \"Обичаният от всички\" инженер Данчо Лазаров, както и тежката му дясна ръка, но все още не \"инженер\" Любо Ганев, се появиха с идеята за да играе кубинецът Робертланди Симон – едно от чудесата на модерния волейбол.     За по-незапознатите Симон е волейболистът, който всеки треньор би искал да има в състава си. Централен блокировач, който във въздуха е истински господар, на полето - изявен лидер и с лекота може да изведе всеки един отбор до мечтаната победа.\r\nВолейболист с височина 208 см, който в атака се извисява на невероятните 390 см, може да се похвали с всякакви отличия – световен шампион с Куба до 21 години, бронзов медалист от Световната лига през 2005 година, 3-кратен шампион на родината си, носител на Купата на Италия с Пиаченца, шампион на Южна Корея, Бразилия, 3 индивидуални награди за най-добър нападател, 8 за \"Блокировач №1\" в различни турнири и ред други отличия, които само доказват класата на кубинския волейболист. И всичко това, за наш огромен късмет, се случва точно на представителния тим на \"лъвовете\". Страхотно!   Вчера един от хората, които \"дават всичко\" за българския волейбол - Любо Ганев, излезе и гордо заяви пред куп български медии, че . Бившият капитан на представителния ни тим Владимир Николов бил говорил с кубинеца, който му казал, че  изгарял от желание да играе за България, треньорите му да го псуват по цял ден и дори вече е научил \"Горда Стара планина\", за да е подготвен за Олимпийските игри в Токио през 2020 година,... когато ще е на 33. Много по-лесно ще бъде да разчитаме на \"нашето\" си - Робертланди \"Симонов\", който в следващите 15-20-30 години да ни \"изнася\" мачовете, отколкото да помислим за развитието на българския волейбол и спасяването на школите, които в момента и без това се движат по дъното. \r\nПривличането на господин \"Симонов\" е една страхотна инвестиция, която само инженерна мисъл може да роди – да налеем куп пари в натурализирането на един чужденец, който я играе в японската столица за нас, я не. И ако оставим настрана иначе блестящото развитие на българския волейбол, нека се зачудим за какво изобщо Симон ще се натиска да играе за страната ни? Какво ще му дадем? Всъщност точно в този момента БФВ започва да прилича на една федерация, която можем да похвалим единствено за последните два резултата на представителния ни тим, но за нищо друго в последните 10 години – Българска федерация \"Баскетбол\". Българският баскетбол се превърна в едно голямо нищо, като дори преди няколко години част от отборите бяха разследвани за уреждане на мачове и бяхме близко до там първенството и федерацията да бъдат закрити.     Но какво прави БФБ толкова специална? Това, че раздава паспорти на всеки, който знае как да дриблира от единия кош до другия. Да, волейболният национален отбор може да има в списъка си за Олимпиадата един от най-добрите за времето си, но колко ще продължи \"любовта\" му към България? През годините куп американци взеха български паспорти с помощта на БФБ, просто защото са американци. Между 2004 и 2012 година 10 американци получават български указ за своето второ гражданство – Прийст Лодърдейл, Родерик Блекни, Ибрахим Джабер, Андре Оуенс, Андре Колинс, Седрик Симънс, Кейдриън Кларк, Джерард Хоуман, Уили Дейн и Кейзъл Уесън са само част от \"величията\" на българския баскетбол, които  и до ден-днешен дават мило и драго за България.  Въпреки че БФВ за първи път ще направи нещо толкова велико за феновете на волейбола, това не значи, че го прави за последен път. А какво каза Любо Ганев? \"Има някои, които не са достатъчно мотивирани да играят за България\". Да, господин Ганев, има такива, които не са мотивирани да играят за България, но причината не е, че не обичат родината си, или че останахме 9-и на , на което бяхме домакини, или празните зали (като изключим Варна). Причината е другаде. Причината се крие в това, че българският волейбол затъва, за което искрено Ви благодарим!", "date": "2018.09.27", "title": "Гениалната инженерна мисъл, която ще спаси българския волейбол!"}
{"url": "https://www.actualno.com/america/trymp-trognat-ot-pismo-na-kim-chen-un-iska-skoro-da-se-sreshtnat-news_696727.html", "text": "  Президентът на САЩ Доналд Тръмп съобщи, че е получил \"забележително писмо\" от Ким Чен Ун , предаде AFP. Той е оптимист относно перспективите за втората среща на върха със  севернокорейския лидер, която да се състои \"сравнително скоро\". \"Лидерът Ким вижда велико  бъдеще за Северна Корея\", заяви Тръмп пред репортери в Ню Йорк, където  той участва в сесията на Общото събрание на ООН. \"Ние гледаме напред към  нашата бъдеща среща, която вярвам ще се състои сравнително скоро\", допълни той. По-рано стана ясно, че  държавният секретар на САЩ Майк Помпео ще пътува до Северна Корея  следващия месец, за да продължи с усилията за ядреното разоръжаване на  Корейския полуостров.     ", "date": "2018.09.27", "title": "Тръмп трогнат от писмо на Ким Чен Ун, иска скоро да се срещнат"}
{"url": "https://www.actualno.com/football/germanija-shte-byde-domakin-na-evro-2024-news_696868.html", "text": "   Германия победи другия кандидат за домакинството Турция след гласуване на Изпълнителния комитет на УЕФА в Нион, Швейцария.     \"Процедурата по избор на домакин бе прозрачна, гласуването бе демократично, а всяко демократично взето решение е правилното решение. Мога само да кажа, че чакам с нетърпение едно фантастично Европейско първенство през 2024\", коментира президентът на УЕФА Александър Чеферин, малко след като победи името на страната-победител на пресконференция в централата на организацията.   Германия и Турция бяха единствените два кандидата за домакинството на Евро 2024, в което ще участват 24 отбора. За последно Германия бе домакин на голям футболен форум през 2006-та година, когато прие Световното първенство. Страната обаче не е била домакин на Европейско първенство след обединението си, като ФРГ прие Евро 1988. Мачовете от шампионата след шест години ще се проведат на 10 стадиона в страната, а общият капацитет за зрители на надпреварата ще бъде 2,78 милиона, с 290 хиляди повече от това, което предлагаше Турция.\r\nСледващото Европейско първенство през 2020-та година ще се проведе в 12 различни страни из континента.  ", "date": "2018.09.27", "title": "Германия ще бъде домакин на Евро 2024"}
{"url": "https://www.actualno.com/europe/brexit-dokara-deputati-do-meditacija-news_696870.html", "text": "  Членове на британския парламент, уморени от безкрайната бъркотия по Брекзит, медитират и се презареждат, съобщи Франс прес, цитирани от БГНЕС.     Депутатите, за които става дума, не застават в поза „лотус“ върху постелки за йога, а седят на бюра и дишат в полирани офиси.\r\nТехните специални инструктори идват от център в Оксфорд, който насърчава \"вниманието\" за справяне с психическо напрежение.\r\n\"Това всъщност ви дава техника, за да можете да се установите и, знаете ли, поставете на пауза и да получите усещане за това къде се намирате\", каза по телефона Ник Дейкин, депутат от индустриалната северна част на Англия.     \"Може да отнеме само пет минути или може да отнеме 30 минути.\"\r\nБлизо 200 законодатели са посещавали курсовете на оксфордския център през тази година.\r\nОксфордският център има за цел да заведе депутати и лордове извън парламента поради напрегнатата им работа там.       Мисията на Центъра е да постигне \"свят без опустошителните ефекти на депресията, където умът позволява на хората да живеят с осъзнаване, мъдрост и състрадание\".\r\nЦентърът първо започна да предлага курсове за депутати и лордове през 2013 г.\r\nДепутатите намират спокойствие и презареждане за съзнанието си в сграда, разположена от другата страна на улицата пред Парламента, в която бяха преместени офисите на някои британски депутати поради недостиг на място.", "date": "2018.09.27", "title": "Brexit докара депутати до медитация"}
{"url": "https://www.actualno.com/music/simfonichnijat-orkestyr-na-bnr-otkriva-novija-sezon-news_696873.html", "text": "  Симфоничният оркестър на Българското национално радио (БНР) открива празничния си 70-ти сезон с концерт на 28 септември в зала „България”.     Премиера за България на Добринка Табакова, Осмата симфония на Дворжак и Втория концерт на Шопен със солист блестящата Анна Цибулева са подготвили радиосимфониците и главният диригент Марк Кадин.   „Орфеева комета” на Добринка Табакова ще бъде изпълнена за първи път в България. Произведението е специално поръчано от Европейския съюз за радио и телевизия по повод 50-годишнината на Еврорадио. Световната премиера на „Орфеева комета“, изпълнена от Концертния оркестър на ВВС, през 2017 г. беше излъчена на живо по 44 радиа и телевизии в 36 страни в цял свят. От същата година Добринка Табакова е резидентен композитор на Концертния оркестър на BBC. Първият ѝ авторски диск „Струнни пътеки“ печели множество отличия, сред които тези на BBC Music Magazine, Stereo Magazine, International Music Reviews и влиза в топ 3 на Британските класации за класическа музика. През 2013 г. Добринка Табакова получава номинация за Грами за най-добър сборен албум с класическа музика.\r\nСолист на откриващия концерт на радиосимфониците ще бъде блестящата руска пианистка Анна Цибулева, която ще изпълни Концерт №2 от Шопен. Тя е лауреат на международните конкурси за пианисти в Италия, Германия, Япония, Англия. За нея Питър Донахю казва: „Цибулева е един от най-добрите млади музиканти от нейното поколение - има безпогрешно чувство за дишане и пространство, и инстинкт за агогика по отношение на подхода ѝ към звука и фразата“.  Концертът ще завърши с изпълнение на Симфония №8 от Антонин Дворжак. Създадена в най-плодотворния период на автора в Южна Чехия, симфонията е изпълнена за първи път през 1890 г. в Прага под диригентството на самия композитор и само за няколко месеца прозвучава премиерно и по европейските сцени. Макар да е вдъхновена от Чехия, Моравия и Словакия, дълго време симфонията е наричана Английска. Едва в средата на ХХ в. започват да я наричат Осма и така тя остава в музикалната литература.   ", "date": "2018.09.27", "title": "Симфоничният оркестър на БНР открива новия сезон"}
{"url": "https://www.actualno.com/art/dve-novi-prostranstva-za-izkustvo-otvarjat-vrati-v-sofija-news_696788.html", "text": "  В края на септември и началото на октомври дейността си ще започнат две пространства, вдъхновени и посветени на литературата и кино изкуството. И двете места включват тези тематични акценти както в имената си, така и в интериора и програмата, която предвиждат.             КНИГАТА е място за литературни преживявания. Пространството ще е запазена територия за срещи с български и чуждестранни писатели, средище за литературни четения, дебати и представяния на книги. Тоще комбинира разнородни възможности за дейности и прекарване на свободното време. Ще е едновременно място за питие и среща с приятели; място, на което човек може да остане сам с любимата си книга или пък случайно да попадне на концерт, камерно сценично събитие, откриване на изложба или разговор с известен писател.\r\nСимволичното начало на КНИГАТА ще бъде поставено на 27 септември от 20:00 ч., когато специални гости ще бъдат изключителните музиканти Стефан Вълдобрев и Иван Лечев. Те ще изпълнят техния акустичен сет. Входът ще е свободен.         Близо две седмици по-късно врати ще отвори едно от(гарантирано) най-интересните нови пространства в София. Инспирирано изцяло от киното, дизайнът му е своеобразен декор, разположен сред три основни екрана. Впечатляващият интериор е изграден от различни кино референции и елементи, които го превръщат в едно от особено редките тематични места в града. Това внимание и любов към киното е закодирано още в име на мястото. КИНО КУЛТУРА е едно от емблематичните стари кина в София. В миналото то се е намирало между ул. „Солунска“ и ул. „Граф Игнатиев“. Имало е два салона и филмова програма от цял свят. Било е сред знаковите софийски киносалони, за които днес вече почти не съществува спомен.\r\nОтдавайки почит на вече несъществуващото кино, стремежът за настоящето КИНО КУЛТУРА ще бъде да се превърне в уютно, смислено и пълно с вкус (буквално и преносно) убежище в центъра на града.   Неговите мобилни пространствени решения ще позволяват разнообразен диапазон от кино, сценични и музикални събития. То ще е място за изкуство, добро прекарване и срещи с приятели.\r\nОткриването му ще бъде на , когато музиката на „Обичайните заподозрени“ (Стефан Вълдобрев, Стоян Янкулов-Стунджи, Мирослав Иванов и Веселин Веселинов-Еко) ще постави началото на програмата на КИНО КУЛТУРА.  Гостуването им щe започне, разбира се, с изпълнения на песни и инструментални композиции от любими български филми.   ", "date": "2018.09.27", "title": "Две нови пространства за изкуство отварят врати в София"}
{"url": "https://www.actualno.com/blagoevgrad/obshtinskijat-syvet-na-bansko-odobri-aktualizacijata-na-budjeta-za-2018-g-news_696860.html", "text": "  На редовното си заседание общинският съвет на Банско гласува направените предложения за актуализация на параметрите на бюджета на местната администрация за 2018 г. Законовият механизъм се използва тогава когато в хода на календарната година се изменя инвестиционната програма на общината – някои обекти отпадат за сметка на други, които не са били включени в плана, съобщиха от пресцентъра на Общината.     „Пренасочихме средства към инвестиционни обекти, които възникнаха в хода на годината за сметка на отпадналите планирани капиталови дейности. С така наречената актуализация на бюджета, официално пренареждаме бюджетните параграфи, с които отчитаме своята дейност“ коментира кметът Георги Икономов.   Местният парламент прие също правила за определяне на реда и условията за разпределяне на броя на такситата между превозвачите на територията на общината. Тяхното утвърждаване е в изпълнение на изискванията на Закона за автомобилните превози и цели осигуряване на равнопоставеност между таксиметровите компании.\r\nОдобрено бе предложението на кмета за кандидатстване за безвъзмездна помощ от ПУДООС с проект „Изграждане на водопровод и разделна канализация за ул. „Глазне“ в участъка между ул. „Иван Вазов“ до ул. „Хр. Матов“ в гр. Банско“. Съществуващата ВиК мрежа е строена през 60-те години на 20. в., а улицата е планирана за преасфалтиране, което налага подмяната на подземната инфраструктура, преди да бъде извършен ремонт на настилката. Прогнозната стойност на проекта е 988 600 лева, като съфинансирането от страна на местната администрация е 2%.  Съветниците одобриха финансовото подпомагане на участието в музикалния конкурс „Детски Пирин Фолк“ на малката Михаела Манчева. Шестокласничката се занимава с пеене от три години в Школата по народно пеене и народни инструменти на Марин Бърдарев. Участва в национални конкурси и фестивали като „Орфеево изворче”- гр. Стара Загора, „Орфееви таланти” – гр. Калофер и гр. Пловдив, музикалната класация на „радио Хоризонт” - „Млади фолклорни таланти” в Студио 1 на БНР – гр. София. Участва в записването на първия самостоятелен албум на Школата по народно пеене и народни инструменти, както и в общи концерти с едни от най-известните музиканти от шоубизнеса в България организирани от Марин Бърдарев с подкрепата на Община Банско.   ", "date": "2018.09.27", "title": "Общинският съвет на Банско одобри актуализацията на бюджета за 2018 г."}
{"url": "https://www.actualno.com/balkani/zavyrshva-kampanijata-za-referenduma-v-makedonija-news_696830.html", "text": "  Днес (26 септември) в Република Македония приключва кампанията за референдума за промяна на името на страната, който трябва да се проведе на 30 септември 2018 г.     Допитването има ключово значение за страната, защото при подкрепа на промяната на името, това ще открие пътя на Република Македония за членство в НАТО и Европейския съюз.   Съставянето на правителството на Зоран Заев през юни 2017 г. сложи край на тежката политическа криза в страната, която продължи близо две години. Новото правителство на СДСМ предприе енергични действия за излизането на Скопие от изолацията, в която я беше поставило управлението на Никола Груевски.\r\nЕдно от първите неща, с които новата власт се захвана, беше нормализирането на отношенията с България. Кулминацията бе подписването на Договора за добросъседство и приятелство на 1 август 2017 г. от премиерите Зоран Заев и Бойко Борисов. Договорът откри перспектива за развитие на отношенията между двете страни във всички области – икономическа, културна, политическа и др.  След подобряване на връзките със София, Заев започна преговори с Гърция за разрешаването на спора за името, който има почти 27-годишна история. Спорът, който датира от първите дни на независимостта на Македония от вече несъществуваща Югославия, пречеше на страната да се присъедини към НАТО, въпреки че беше изпълнила всички условия за това. Ветото на Гърция на срещата на върха на Алианса през 2008 г. в Букурещ забави Македония с 10 години. През последните години ситуацията на Балканите и в Европа коренно се промени, особено след присъединяването на Крим от Русия през 2014 г. Балканите се оказаха, по думите на държавния секретар Джон Кери, фронтова линия между Запада и Русия. По тази причина гръцкото вето на македонското членство в НАТО започна да играе зловредна роля за стабилността на региона.   Преговорите за името стартираха в края на януари след срещата на премиерите Зоран Заев и Алексис Ципрас по време на Световния икономически форум в Давос. Те се водеха основно от външните министри Никола Димитров и Никос Кодзиас с посредничеството на американския дипломат Матю Нимиц.\r\nБлагоприятен фон за преговорите послужи започналото на 1 януари 2018 г. българско председателство на Съвета на Европейския съюз. София наложи в дневния ред на Европа темата за интеграцията на страните от Западните Балкани, включително и на Македония. Тя бе обсъдена и на голямата среща в София през май с участието на всички правителствени и държавни глави на страните от съюза. В рамките на форума имаше и отделна среща между премиерите Заев и Ципрас, на която бяха обсъдени последните детайли от предстоящото споразумение.    На 12 юни двамата министър-председатели обявиха, че са постигнали съгласие новото име на страната да се казва - Република Северна Македония. Самият договор беше сключен в Преспа на 17 юни в присъствието на върховния представител на ЕС по въпросите на външната политика и сигурността Федерика Могерини и еврокомисаря по разширяването Йоханес Хан. Договореното име трябва да бъде одобрено от македонските граждани на референдума тази неделя. Последните проучвания на общественото мнение показват, че над половината от македонците ще кажат „Да“ на споразумението, което ще направи Македония 30-ия член на НАТО.", "date": "2018.09.27", "title": "Завършва кампанията за референдума в Македония"}
{"url": "https://www.actualno.com/business/rykovodstvoto-na-hotel-marinela-s-komentar-po-informacijata-che-hotelyt-e-zapechatan-news_696902.html", "text": "  Във връзка с излязлата във вестник \"24 часа\" информация относно спиране на настанявания и резервации в хотел \"Маринела\" след 7 дни, озаглавена \"НАП запечата хотел \"Маринела\", от ръководството на хотела коментираха ситуацията пред по следния начин:     \" е в следствие на проверка, извършена на 04.09.2018г., която е установила липсващо свидетелство за регистрация на ИАСУТД (бел. ред. - изграждане на дистанционна връзка на фискалните устройства с НАП чрез нтегрирани втоматизирани истеми за правление на ърговската ейност ), което се издава от фирмата \"Хоспитайлити енд Ритейл Системс\" ЕООД, която е единствен доставчик на услугите Micros-Fidelio-Opera на територията на Република България.   Всички хотели, ползващи услугите на фирмата \"Хоспитайлити енд Ритейл Системс\" ЕООД не са разполагали с въпросното свидетелство за регистрация на ИАСУТД  към момента на проверката, защото въпросната компания не е била регистрирана и сертифицирана.\r\nОще на 17.09.2018г.  управата на хотел Marinela Sofia внася всички необходими документи по изисканите протоколи и към настоящия момент хотелът функционира и продължава своята дейност\".  ", "date": "2018.09.27", "title": "Ръководството на хотел \"Маринела\" с коментар по информацията, че хотелът е \"запечатан\""}
{"url": "https://www.actualno.com/politics/snima-li-se-naistina-borisov-s-trymp-i-melanija-news_696897.html", "text": "  Ден след като премиерът Бойко Борисов пусна снимка с американския президент Доналд Тръмп и съпругата му Мелания, за да \"затвори устата\" на масовите подигравки с краткото ръкостискане между него и държавния глава на САЩ, изглежда, че снимката със семейство Тръмп, която може да е фалшива.     Потребители във форумите забелязаха няколко несъответствия между падането на светлината върху тримата, гримасите и костюмите на снимката. Но най-явното се оказа следното: че при ръст 1.90 за Тръмп и 1.83 за Борисов би трябвало седемте сантиметра разлика да си личат - докато на фотографията те са на едно и също ниво (дори въпреки буйния перчем на Тръмп, който би трябвало да му набира още няколко сантиметра)\r\nПо-късно се оказа, че същите снимки с Мелания и Доналд имат лидерите на Барбадос, Грузия и Украйна, тоест изглежда става дума за восъчните фигури на семейство Тръмп, отколкото реалната им предразположеност да позират с Борисов. Ето и тях:   Така, че пишейки \"Чистосърдечно давам възможност за нови “анализи”, “препоръки”, “тълкувания” и изяви по повод тази снимка :-) иначе, просто протокол на Белия дом :-)\" в социалната мрежа, Борисов общо взето си може би си отмъсти с чувство за хумор на подигравките за трисекундния му разговор с Тръмп.", "date": "2018.09.27", "title": "Снима ли се наистина Борисов с Тръмп и Мелания? "}
{"url": "https://www.actualno.com/burgas/dimityr-nikolov-pozdravi-zlatnoto-burgasko-momiche-news_696856.html", "text": "  \"Стефани, гордеем се с теб! Сигурен съм, че зад невероятния ти  успех стои много работа, много тренировки, невероятна воля, упоритост, концентрация и силен характер. Пожелаваме ти още  много успехи, както в спорта, така и в личен план\". Това заяви кметът Димитър Николов преди да връчи плакет на Св. Николай Чудотворец на бургаското златно момиче Стефани Кирякова.     Световната шампионка с националния ансамбъл по художествена гимнастика Стефани Кирякова бе придружена от Ани Бошева, председател на клуб \"Черноморец\", чиято възпитаничката е самата тя, личната си треньорка Мария Калангерова и баща си.\r\n\"От сърце пожелавам на Стефани да бъде и първата олимпийска шампионка по художествена гимнастика на Бургас\", заяви Бошева. Ръководството на клуба благодари на Общината за голямата подкрепа през годините. На срещата присъстваха още зам.-кметът по здравеопазване и спорт д-р Лорис Мануелян, директорът на Спортното училище \"Юрий Гагарин\" Димитър Костов, треньори от Клуб по художествена гимнастика \"Черноморец\".   Стефани стана световна шампионка с националния отбор по художествена гимнастика и заедно с останалите грации завоюва първата българска квота за летните олимпийски игри в Токио. Крехкото и нежно момиче с невероятно силен дух показа, че шампионите се каляват по време на изпитания, защото игра за златото, докато майка й е в болница след инсулт.  Стефани Кирякова е възпитаничка на школата на клуб по художествена гимнастика \"Черноморец\". През тази година 17-годишната Стефани постигна най-големите си успехи.\r\nНашето бургаско момиче стана световна шампионка с ансамбъла на България на 5 обръча и бронзова медалистка в многобоя.   Тя е европейска шампионка от Гуадалахара-Испания, също през тази година, на топки и въжета. Носителка е на две бронзови отличия от това първенство в многобоя и в отборното класиране.    От началото на кариерата си като индивидуална състезателка Стефани е спечелила множество медали от държавни първенства и международни турнири.\r\nШампионка е на България за деца до 10 години, а след това и за девойки младша възраст.", "date": "2018.09.27", "title": "Димитър Николов поздрави златното бургаско момиче "}
{"url": "https://www.actualno.com/crime/jurnalisti-protestiraha-v-tyrnovo-v-podkrepa-na-dimityr-vyrbanov-news_696866.html", "text": "        Журналистите настояха за свобода на словото и подкрепа от институциите в рискови за репортерската работа ситуации:   \"Това не е подкрепа само на Димитър, беше зашлевен шамар не само на българската журналистика, но и на всички хора, които претендират, че трябва да има свобода на словото.\"\r\n\"Това, което се случи с нашия колега, за мен е абсолютно безобразие. Разследващата журналистика в момента е застрашена.\"  \"Трябва да има закон, който да защити нашата работа, т.е. ние, отивайки, изпълнявайки служебните си задължения, да бъдем спокойни, че ще се приберем живи и здрави при семействата си.\"   На двамата нападатели са повдигнати обвинения, задържани са за 72 часа, посочи директорът на Областната дирекция на МВР Димитър Машов и допълни:\r\n\"Недопустимо е, той си е вършил неговата работа. Всеки има различни версии.\"    ", "date": "2018.09.27", "title": "Журналисти протестираха в Търново в подкрепа на Димитър Върбанов"}
{"url": "https://www.actualno.com/europe/peskov-obeshta-proverka-dali-boshirov-raboti-v-gru-news_696892.html", "text": "  Дмитрий Песков, говорител на руския президент Владимир Путин, обеща пред репортери, че информацията в медиите, че Руслан Боширов бил служител на военното разузнаване, ще бъде проверена.     „Без съмнение, ние ще проверим информацията за този военнослужещ, ще проверим списъците на наградените“, каза Песков пред репортерите.   Британският в.“Дейли Телеграф“ съобщи, че истинското име на човека всъщност било Анатолий Владимирович Чепига, който е на 38 г. и е полковник от ГРУ. Според изданието тази информация стана обществено достояние благодарение на разследване, извършено от британската група Bellingcat, които твърдяха, че лично Путин бил наградил преди години Боширов, за когото руснаците в момента твърдят, че бил най-обикновен цивилен гражданин. \r\nКремъл продължава да изхожда от разбирането, че подозираните във Великобритания за отравянето на Сергей и Юлия Скрипал Александър Петров и Руслан Боширов са цивилни лица. „Нямаме някакви други данни“, каза Песков.“Тази информация на британския вестник „Дейли Телеграф“, доколкото разбирам, е неофициално разследване, ние не знаем доколко то съответства, съответства ли то на действителността“, отбеляза гласът на Кремъл.  ", "date": "2018.09.27", "title": "Песков обеща проверка дали Боширов работи в ГРУ"}
{"url": "https://www.actualno.com/society/vlahov-e-edinstvenoto-predlojenie-na-parlamenta-za-konstitucionen-sydija-news_696797.html", "text": "        Той е номинация на ГЕРБ и \"Обединените патриоти\". Срокът, в който парламентарните партии можеха да предложат кандидати за поста, изтече вчера.\r\nПредседателят на парламентарната група на ГЕРБ Цветан Цветанов обяви, че предлага на ДПС и БСП срещнат с Влахов, за да му задават въпроси. Целта била около избора да има \"максимален политически консенсус\". От партията на Мустафа Карадайъ вече са се съгласили на разговор с него и той ще се проведе в сряда. Цветанов ще говори и с Корнелия Нинова, за да разбере дали и социалистите ще искат да проведат среща с Влахов.   Красимир Влахов е завършил право в Софийския университет.  От януари 1996 г. Влахов е младши съдия в СГС. През октомври 1997 г. става става районен съдия в София, а четири години по-късно е избран за заместник-председател на Софийския районен съд. През 2004 г. става съдия в Софийски градски съд (СГС), а по-късно същата година е командирован във ВКС.\r\nВ края на 2008 година ВСС го избра за председател на най-големия съд в България - Софийския районен съд. Четири години по-късно той напуска предсрочно позицията си и става зам.-председателя във Върховния касационен съд. В момента Влахов е е съдия там.   Мандатът на четирима от съдиите от 12-членния КС приключва на всеки 3 години. През ноември от съда ще си тръгнат на Румен Ненков и Стефка Стоева от квотата на съдебната власт, Кети Маркова от тази на президента и Цанка Цанкова от парламентарната. До 12 ноември парламентът, президентът и върховните съдии трябва да решат кои да са техните заместници.    Днес Цветанов обяви, че не може да коментира дали е вярна появилата се информация, че оттегленият кандидат на БСП Янаки Стоилов ще бъде издигнат за конституционен съдя от президента. Призова обаче държавният глава да вземе пример от процедурата в парламента и използва за своята кандидатура ясни и прозрачни процедури. \"Всичко това, което правим както за избор на Висшия съдебен съвет, така и за представители на СЕМ или за други комисии, за които българският парламент има отношение, гледаме да е прозрачно. Има дори и онлайн връзка, за да може всеки, който проявява интерес, да наблюдава дебатите и да задава конкретни въпроси чрез народни представители\", обясни Цветанов за процедурата.\r\nЦветанов определи първоначалното решение на БСП да номинира Стоилов като \"добър подход на ръководството\". \"На всички е ясно, че най-добър вариант е да издигнеш вътрешната си опозиция на постове, където ще можеш да ги отстраниш от възможните размътвания на водата и да засилваш напрежението в партията, която в момента се ръководи от Корнелия Нинова\", каза той.", "date": "2018.09.27", "title": "Влахов е единственото предложение на парламента за конституционен съдия"}
{"url": "https://www.actualno.com/asia/netanjahu-se-objavi-za-mir-s-palestincite-news_696904.html", "text": "  Министър-председателят на Израел Бенямин Нетаняху в четвъртък по време на 73-тата сесия на Общото събрание на ООН в Ню Йорк заяви, че страната му се стреми към мир с палестинците, предава ТАСС, цитирани от БГНЕС.     \"Израел се надява да постигне мир, включително с палестинците\", подчерта премиерът на Израел. Той добави, че еврейската държава е готова да се съобрази с програмата за урегулиране на конфликта, която администрацията на президента на Съединените американски щати Доналд Тръмп подготвя в момента.   ", "date": "2018.09.27", "title": "Нетаняху се обяви за мир с палестинците"}
{"url": "https://www.actualno.com/society/simeon-djankov-razbral-ot-mediite-che-kpkonpi-go-proverjava-news_696826.html", "text": "        Информацията за разследването на Дянков се появи в сряда в \"Дневник\", ден след като стана ясно, че КПКОНПИ е запорирала имуществото на бившия енергиен министър Трайчо Трайков. Дянков, Трайков и издателят на \"Капитал\" и \"Дневник\" Иво Прокопиев са сред обвиняеми по делото за продажбата на акции от EVN.   Според предварителната информация: КПКОНПИ издирвала Дянков \"неуспешно на всички известни негови адреси в страната\", за да му поиска данни за доходите му от чуждестранни организации и компании.\r\nКомисията на Пламен Георгиев не можела да намери и официален документ, който да докаже гражданският брак на Симеон Дянков със съпругата му Керълайн Фройнд, от която има две деца. Отказ за достъп до информация за брачното свидетелство е отказан и от \"американските власти\", се казваше в съобщението.  Ден по-късно, на 27 септември, КПКОНПИ публикува кратко съобщение с \"благодарност на медиите за съдействието\" - оказва се, че Симеон Дянков сам се е свързал с представителите на Антикорупционната комисия и е декларирал готовност да сътрудничи с всичко необходимо.   \"Очаква се до края на деня Дянков да проведе разговори с инспектори на Комисията\", се казва в съобщението на КПКОНПИ.\r\nБившият министър на финансите (2009-2013) е обект на проверка от страна на КПКОНПИ след получено уведомление от Софийската градска прокуратура в началото на 2017 г. Българските регистри не позволяват изготвянето на цялостен финансов профил на проверяваното лице, тъй като той и съпругата му имат доходи в чужбина, които няма как да бъдат изследвани без негово съдействие, посочват от комисията на Пламен Георгиев.    Последната публична поява на Симеон Дянков в България беше в началото на месеца, когато той изнесе лекция пред Младежката структура на ГЕРБ в присъствието на министър-председателя Бойко Борисов.   ", "date": "2018.09.27", "title": "Симеон Дянков разбрал от медиите, че КПКОНПИ го проверява"}
{"url": "https://www.actualno.com/business/spored-maja-manolova-kevr-e-osnovnijat-generator-na-inflacijata-news_696827.html", "text": "  „Решенията на КЕВР за повишаване на цените на основните енергоносители са основен генератор на инфлация в България и в момента сме свидетели на започването точно на такъв процес“. Това каза омбудсманът Мая Манолова днес при участието си в кръглата маса „Дискриминационни практики спрямо възрастните хора в България“, която се проведе в Юнашкия салон във Варна, съобщиха от пресцентъра на омбудсмана.     В приветственото си слово към възрастните хора Манолова обърна внимание, че в последните дни се наблюдава процес, при който цените на енергоносителите се повишават сериозно, което повлича след себе си увеличение както на природния газ, парното, топлата вода, така и на цените на основни стоки, услуги и хранителни продукти, което допринася за инфлацията.\r\n„Още през месец август и септември, увеличението на пенсиите, което беше направено от 1 юли т.г. с ръста на инфлацията от 3,7 процента, вече е приключено. Издръжката на живот в резултат на повишаването на всички тези цени, според експерти, ще се повиши със 7 лева и ще достигне близо 600 лева – 597 лева. Тогава резонният въпрос е как се живее със средна пенсия от 374 лева и как живеят 1/3 от българските пенсионери, а именно близо 700 000 души, които получават пенсии в размер до 200 лева“, риторично попита омбудсманът.\r\nТя допълни, че всеки ден се среща в приемната си с пенсионери, чието негодувание непрекъснато се увеличава.  По думите ѝ в бюджетната процедура предстои увеличение и на други цени и изброи данъците за по-старите автомобили, на някои от жилищата, гражданската отговорност, горивата, въвеждане на 20-процентна евротакса върху дрехите втора употреба и пр.   „Това неминуемо ще повиши и линията на бедност от средния доход, която през следващата година ще достигне 348 лева, като сравнението и със средната пенсия, и с минималната пенсия наистина водят до изключително тъжни и тревожни изводи“, категорична бе Манолова.\r\nОмбудсманът цитира изследване на синдикатите от последния месец, според което около 2 милиона българи живеят с доход под линията на бедност, като огромната част от тях са пенсионери. Тя изрази притеснението си от факта, че започващата бюджетна процедура от 1 юли 2019 година, при която пенсиите ще се повишат с 5,7 процента, а таванът им ще стигне до 40 процента от средният доход за страната, са решения, които няма да доведат до съществена промяна в живота на възрастните хора. „Пенсиите са изключително актуална тема през последните дни. Вчера тя беше повод за дискусия и в Народното събрание, няма как да не изкажа своето притеснение от колебливото отношение, което се демонстрира от основни институции, по отношение на записаното в закона, че таванът на пенсиите от 1 януари 2019 година трябва да падне“, каза още Манолова.    Общественият защитник подчерта, че искането на хората, които са се пенсионирали до 2019 година, е абсолютно справедливо - да имат същите условия и същите права като тези, които ще се пенсионират през 2019 г.   „Днешната кръгла маса е за дискриминационните практики в отношенията към възрастните хора, безспорно това отношение към тавана на пенсиите е дискриминация. Смятам също така, че е дискриминация преизчисляването на пенсиите, което се случи през 2000 година, в резултат на което стотици хиляди български пенсионери живеят вече 18 години с редуцирани пенсии. Това е още по-драстична дискриминация, която, за съжаление, не беше поправена от нито едно от правителствата, които са управлявали през последните 18 години“, отбеляза още омбудсманът.\r\nСпоред нея решението е размерът на минималните пенсии да стигне линията на бедност, която следващата година ще бъде 348 лева.\r\n„Минималната работна заплата е стойност, която много честно е резултат освен на обективни показатели, но и на различна конюнктура - икономическа, социална, политическа, обществени настроения,  докато линията на бедност се определя от обективни критерии. И наистина е трудно обяснимо, как хора могат да просъществуват с доходи, които са под линията на бедност“, аргументира позицията си Манолова.", "date": "2018.09.27", "title": "Според Мая Манолова КЕВР е основният генератор на инфлацията"}
{"url": "https://www.actualno.com/crime/okonchatelno-ostaviha-v-aresta-obirdjiite-na-rojenskija-manastir-news_696874.html", "text": "  Обирджиите на Роженския манастир - 44-годишният Стефан Матеев и 21-годишният Юксел Митев - остават в ареста, реши окръжният съд в Пловдив днес, предаде БГНЕС.     Срещу двамата мъже районната прокуратура в Сандански повдигна обвинение в това, че на 18 септември в съучастие с още две лица са извършили грабеж в Роженския манастир. Стефан Матеев е обвинен и в притежание на огнестрелно оръжие без надлежно разрешение.   Окръжният съд намери, че има обосновано предположение двамата да са извършили престъпленията, в които са обвинени. Налице са данни, че при мярка, различна от „задържане под стража“ има опасност Юксел Митев, който работи и живее в чужбина, да се укрие. По отношение на Стефан Матеев съдът прецени, че няма опасност да се укрие, но съществува опасност да извърши престъпление, както и да въздейства върху свидетели.\r\nОпределението е окончателно и не подлежи на протест и обжалване.  ", "date": "2018.09.27", "title": "Окончателно оставиха в ареста обирджиите на Роженския манастир"}
