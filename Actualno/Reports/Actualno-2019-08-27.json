{"url": "https://www.actualno.com/asia/putin-iska-ot-sirija-da-stabilizira-situacijata-news_808942.html", "text": "      Основната задача в Сирия е да стабилизира ситуацията и да гарантира напредването на процеса на политическо уреждане, заяви руският президент Владимир Путин след разговори с турския президент Реджеп Тайип Ердоган, цитиран от TACC, предаде \"Фокус\".      \"Ключовото внимание, разбира се, беше обърнато на ситуацията в Сирия. Русия и Турция си сътрудничат тясно във Астанския формат с участието на Иран. Според нас този формат е най-ефективният механизъм за решаване на сирийската криза. Ние вярваме, че на този етап най-важното е да се съсредоточим върху окончателната стабилизация условията на място и напредване на процеса на политическо уреждане \", каза Путин.   Той отбеляза, че по време на срещата той е обсъдил с турския си колега въпроси, свързани с формирането и стартирането на Сирийския конституционен комитет. Путин изрази надежда, че този комитет ще може да започне работата си в Женева в съвсем близко бъдеще.\r\nПрезидентът потвърди, че през септември ще посети Анкара, за да участва в срещата на върха Русия-Иран-Турция за разрешаване на ситуацията в Сирия.   ", "date": "2019.08.27", "title": "Путин иска от Сирия \"да стабилизира ситуацията\""}
{"url": "https://www.actualno.com/society/v-pazardjishka-oblast-sa-umyrtveni-nad-3700-praseta-ot-lichnite-stopanstva-news_808818.html", "text": "      Над 3700 домашни прасета са умъртвени доброволно в област Пазарджик, стана ясно след днешното заседание на Областната епизоотична комисия, предаде кореспондентът БГНЕС.      Изготвени са списъците за подпомагане на стопаните, извършили доброволно клане на прасетата в стопанствата тип „заден двор“ в област Пазарджик.   Все още има непредадени списъци от териториите, които не попадат в 20 километровите санитарни зони.\r\nСлед регистрираните две положителни проби за Африканска чума при свинете при диви прасета в землището на община Велинград, няма новопостъпили сигнали.  За периода от 19 до 25 август, служителите на Регионалната дирекция по горите в Пазарджик са извършили около 450 проверки в горските територии, при които не са констатирали нови огнища на АЧС. ", "date": "2019.08.27", "title": "В Пазарджишка област са умъртвени над 3700 прасета от личните стопанства "}
{"url": "https://www.actualno.com/ruse/nad-90-turisti-ot-12-strani-pristignaha-v-ruse-s-orient-ekspres-news_808808.html", "text": "      С 45 минути закъснение пристигна днес в Русе легендарният влак \"Ориент Експрес\", който пътува от Париж до Истанбул, предаде кореспондентът на БГНЕС. Стотици родители с децата си посрещната луксозната композиция на централна гара  и се снимаха за спомен.      Влакът се състои от 15 вагона, като дължината на композицията е близо половин километър. Повече от 90 туристи от 12 държави са платили средно около 8 хиляди евро за пътешествието от френската столица до Истанбул. Най-много са американците – 48 и британците – 17. Останалите пътници са от Холандия, Франция, Белгия, Швейцария, Финландия, Полша, Канада, Япония, Австралия и дори Индонезия.   Персоналът на влака е от около 50 души, италианци и французи. Храната в ресторанта е разнообразна, като ястията са предимно класически френски, но на пътниците се предлагат и преработени италиански специалитети.\r\nОчаква се утре „Ориент Експрес“ да пристигне в Истанбул.  Вижте снимки на легендарния влак в  ", "date": "2019.08.27", "title": "Над 90 туристи от 12 страни пристигнаха в Русе с \"Ориент Експрес\""}
{"url": "https://www.actualno.com/vraza/vraca-stava-pyrvijat-grad-v-severozapadna-bylgarija-s-podzemni-kontejneri-za-bokluk-news_808776.html", "text": "      Враца е единственият областен град в Северозападна България, който разработи проект за закупуване на контейнери за подземно монтиране, в които ще се събират рециклируеми отпадъци.      Предложението е на стойност от близо 400 000 лв. и е подадено към ОП „Околна среда“ 2014-2020.   Проектът предвижда закупуването на за подземно монтиране. Съоръженията са с вместимост от 1,5 куб. м. всеки, а предназначението им е за разделно събиране на отпадъците. Съдовете ще бъдат разположени около административни и обществени сгради, както и до детски, учебни и здравни заведения. Реализирането на дейностите по проекта предвиждат изграждането на 10 площадки, като на всяка една ще бъдат разположени по 3 контейнери.\r\nОсвен подадения проект, през тази година, Община Враца закупи 5 броя контейнери за подземно монтиране. Вместимостта на всеки един съд е три пъти по-голяма, в сравнение с използваните в момента контейнери тип „Бобър“. След изграждането на площадките и поставянето на съоръженията, в тях ще бъдат изхвърляни само битови отпадъци.  Основната цел при внедряването на системата за сметосъбиране, използвайки съдове за подземен монтаж е – намаляването на възможността за замърсяване около контейнерите и по-голяма ефективност при управлението на отпадъците. ", "date": "2019.08.27", "title": "Враца става първият град в Северозападна България с подземни контейнери за боклук"}
{"url": "https://www.actualno.com/politics/nankov-api-ne-e-otkazvala-nikoga-informacija-na-bsp-news_808907.html", "text": "      Никога АПИ не е отказвал достъп или информация по отношение на проверката, която депутати от БСП искаха да се инициира. Това каза заместник-министърът на регионалното развитие и благоустройството Николай Нанков, предаде репортер на БГНЕС.      Нанков обясни, че в рамките на цял месец - 30 май до 27 юни тази година – на БСП е била предоставена възможността да се запознае с „купищата, тоновете строителна и проектна документация по отношение на 46-те участъка от републикански пътища“, за които те искат да се извърши проверка.   Въпреки че срокът е изтекъл на 27 юни, ако те заявят желание отново, могат да дойдат да четат, добави той. „Да не се изразявам образно и преди сме го казвали, но аз ще го кажа сега и пред вас, ще се изразя, няма да е Пенчо – ще е Георги: Георги бре, чети! Георги не чете. Георги работи, Георги пак не ще!“, перифразира зам.-министърът стихотворението на Петко Славейко. После уточни, че говори за Свиленски.\r\n„АПИ е експертна структура и не е коректно да се използва името й на една добре работеща структура за правенето на недостоверни внушения“, отговори и инж. Иван Досев – член на Управителния съвет на Агенция „Пътна инфраструктура“. Той посочи, че поисканите документи от депутати в законоустановения срок информацията е била предоставена. „Поради огромния й обем беше направен разчет, тя да бъде предоставена поетапно за различните обекти – всяка седмица по няколко обекта“, заяви Досев. Той посочи, че никой не е дошъл нито веднъж.   ", "date": "2019.08.27", "title": "Нанков: АПИ не е отказвала никога информация на БСП"}
{"url": "https://www.actualno.com/vraza/kalin-kamenov-kategorichno-sme-protiv-izgrajdaneto-na-instalacija-za-izgarjane-na-rdf-otpadyci-news_808792.html", "text": "      Днес ще бъде изпратено отрицателното становище на Община Враца за изграждането на инсталация за изгаряне на RDF – отпадъци на територията на града. Основните мотиви за недопускане на инвестиционното предложение е, че при изгарянето на подобен тип отпадъци в атмосферния въздух ще се отделят вещества, които са включени в първа група на замърсители , съгласно европейските директиви.      Кметът Калин Каменов коментира, че е категорично против реализирането на проекта , тъй като Община Враца изпълнява програма за актуализация на атмосферния въздух и се полагат усилия за минимизирането на всички възможни замърсители на околната среда. „Има постъпило искане от Регионалната инспекция по околна среда и водите за становище от местната администрация по отношение на инсталацията за изгаряне на отпадъци. Това е поредното предложение, на което ние ще дадем отрицателно становище, тъй като горенето на тези отпадъци сериозно замърсява атмосферния въздух не само с отделяните химични вещества, но и с наличието на фини прахови частици и пр. Наличието на подобна инсталация е в пълно противоречие с водената от мен политика и с Програмата за качеството на атмосферния въздух“ – допълни още Каменов.   След изпращането на отрицателното становище до РИОСВ – Враца, инвестиционното предложение на „Валтер къмпани“ ЕООД ще бъде разгледано на експертен съвет в Регионалната инспекция.   ", "date": "2019.08.27", "title": "Калин Каменов: Категорично сме против изграждането на инсталация за изгаряне на RDF – отпадъци"}
{"url": "https://www.actualno.com/crime/narkobosyt-kujovich-arestuvan-na-magistralata-dokato-izlejava-prisyda-news_809015.html", "text": "      Наркобосът Будимир Куйович е бил задържан в понеделник вечерта на магистрала \"Тракия\". Той карал с фалшива книжка, издадена уж в Португалия. Черногорецът излежава присъда от 16 години за наркотрафик. Той е настанен в открито общежитие в Казичене. В понеделник е бил в отпуск, предаде БГНЕС.      Той бил заловен с фалшивия документ за управление на МПС при рутинна проверка на \"Пътна полиция\" на изхода на София. Карал автомобил с пловдивска регистрация. По информация на Нова тв в колата били приятелката на наркобоса, майка му и още един спътник. Остава загадка защо някой от тях не е шофирал.   „За това престъпление се предвижда лишаване от свобода до 8 години. Спрямо Куйович не е взета мярка за неотклонение, тъй като същия по настоящем изтърпява наказание лишаване от свобода. В периода на извършване на престъплението той е бил в отпуск. След задържането му отново е приведен в затвора за доизтърпяване на наказанието”, заяви Радослав Димов, районен прокурор на София.\r\nВъпреки престъпното му минало, Будимир Куйович е примерен затворник, твърдят от управата на общежитието в Казичене. Миналата година поиска да бъде освободен предсрочно, но съдът отказа. А сега ще получи допълнително наказание заради шофирането с фалшива книжка.  Преди повече от 10 години името на черногореца разтърси МВР. Имаше съмнения за чадър над неговата наркомрежа. Стигна се до оставки на полицейски шефове. Докато течаха делата на Куйович, той успя да обвини тогавашния вътрешен министър Румен Петков, че е вземал пари от него. Петков подаде оставка като член на кабинета на Сергей Станишев. Заедно с него си тръгнаха главният секретар на ведомството Илия Илиев и антимафиот номер едно по това време ген. Валентин Петров.\r\nПреди да бъде осъден, соченият за човека на Сретен Йосич у нас имаше 10-годишна забрана за влизане в страната ни. Куйович обаче я нарушава 14 пъти. Докато развиваше криминална дейност  в България, той успя да се ожени и да се сдобие с дете.    ", "date": "2019.08.27", "title": "Наркобосът Куйович арестуван на магистралата, докато излежава присъда "}
{"url": "https://www.actualno.com/asia/kmetyt-na-istanbul-otmeni-finansiraneto-na-propravitelstveni-fondacii-news_808980.html", "text": "      Кметът на Истанбул Екрем Имамоглу заяви, че е отменил превода на средства за фондации, свързани с президента на Турция Реджеп Ердоган.      Спрените средства са в размер на 357 милиона лири (62 милиона долара), предназначени за проправителствени фондации. Пред журналисти Имамоглу изрази възмущението си, за какво се изразходват „парите на народа”. Според изявлението на кмета, това е само началото, предаде БГНЕС.   Става дума за пет фондации, свързано с правителството. Една от тях е Фондация за младежта и образованието в Турция (TURGEV), създадена от Ердоган по времето, когато беше кмет на Истанбул. Кметството обвинява тези фондации в преразход на средствата, отпуснати им от градския бюджет.\r\nЕкрем Имамоглу победи на изборите за кмет на Истанбул на 23 юни, като получи 54,21% от вота на гласоподавателите. Той стана първия кмет на столицата от Народно-републиканската партия на Турция за последните 25 години. До тогава Истанбул беше управляван от представители на Партията на справедливостта и развитието и Партията на благоденствието.   ", "date": "2019.08.27", "title": "Кметът на Истанбул отмени финансирането на проправителствени фондации "}
{"url": "https://www.actualno.com/business/415-mln-lv-otivat-za-33-kilometrov-jp-uchastyk-do-srybskata-granica-news_808370.html", "text": "      415 млн. лв. с ДДС е прогнозната стойност на малко над 33 км железопътен участък между София и сръбската граница, предаде кореспондентът на .      Проектът „ София – Драгоман – Сръбска граница, участък Волуяк – Драгоман“ се финансира от Оперативна програма „Транспорт и транспортна инфраструктура”.   Поръчката, обявена от Национална компания „Железопътна инфраструктура“ (НКЖИ), е разделена на две обособени позиции. Първата от тях е за проектиране на , контактна мрежа, съоръжения, строителство и авторски надзор за участък Волуяк – Петърч. Той е с дължина 12,2 километра и прогнозна стойност 122,3 млн. лв. с ДДС. Втората е за разстоянието между Волуяк и Драгоман, с дължина малко повече от 21 км и прогнозна стойност приблизително 292,7 млн. лв. с ДДС.\r\nСправка в сайта на НКЖИ показа, че все още не е качена пълната документация по обявената процедура.  Срокът за получаване на оферти е 21-ви ноември, а отварянето им ще е на следващия ден. ", "date": "2019.08.27", "title": "415 млн. лв. отиват за 33-километров жп участък до сръбската граница"}
{"url": "https://www.actualno.com/vraza/novi-7-avtobusa-shte-prevozvat-vrachani-prez-septemvri-news_808803.html", "text": "      Първите седем чисто нови автобуси пристигат във Враца през септември. До средата на следващия месец се очаква да пристигнат във Враца 7 новопроизведени дизелови автобуси с висок екологичен клас.      Това стана ясно от заседание на Общинския съвет, където кметът Калин Каменов отговори на питане за транспортната схема до кварталите на града.\r\n„Първата фаза от обновяването на градския транспорт включва закупуването на 14 чисто нови автобуси, с най-високия екологичен клас. През септември ще пристигнат първите 7, а втората част ще са във Враца през октомври“ – коментира кметът Каменов и допълни, че с новия подвижен състав на „Тролейбусен транспорт“ ще бъдат обхванати населените места, кварталите „Кулата“ и „Бистрец“, ж.к. „Сениче“ и ж.к. „Металург“, както и районът на „Крайречен булевард“.\r\nНископодовите автобуси ще бъдат доставени от фирма „ИСУБУС“ ООД, която спечели обявената обществена поръчка, предлагайки най-ниска цена – 2 854 474 лв. без ДДС. Превозните средства са 10-метрови, с климатична инсталация, вентилация, обособени места за инвалиди и отговарят на всички европейски регламенти и директиви.  Втората част от обновяването на градския транспорт на Враца е закупуването на 9 чисто нови тролейбуси и 13 чисто нови електробуси, като предвидените средства са в размер на 21 820 000 лв. без ДДС и са осигурени по ОП „Околна среда“ 2014-2020г. ", "date": "2019.08.27", "title": "Нови 7 автобуса ще превозват врачани през септември"}
{"url": "https://www.actualno.com/politics/borisov-kym-boris-djonsyn-pravim-vsichko-vyzmojno-za-brexit-sys-sdelka-news_809241.html", "text": "      Изключително доброто сътрудничество в сферата на сигурността беше основна тема на телефонния разговор между министър-председателя Бойко Борисов и премиера на Обединеното Кралство Великобритания и Северна Ирландия Борис Джонсън, съобщиха от правителствената пресслужба. В рамките на разговора, който се проведе по искане на британския премиер, беше поставен акцент върху големия брой успешни съвместни операции в борбата срещу престъпността и наркотрафика. Трябва да продължим да работим в тези области, заяви премиерът Борисов.      По думите му друга важна сфера на сътрудничество, която трябва да се развива усилено, е образованието. Двамата премиери се обединиха и около значението на опазването на външните граници на Европа.   По темата Brexit министър-председателят Борисов изтъкна, че страната ни ще направи всичко възможно да се стигне до сделка, което според българския премиер ще бъде добре за всички. Премиерът Борисов отбеляза, че има много български граждани,  които живеят в Обединеното Кралство и същевременно много британци живеят в нашата страна. Това по думите му обогатява двете общества.\r\nВ рамките на разговора министър-председателят Борисов акцентира върху значението на Балканите и Югоизточна Европа. Българският премиер изтъкна, че догодина предстои страната ни и Република Северна Македония да председателстват съвместно Берлинския процес, за което събитие британският премиер ще получи покана.  Британският премиер Борис Джонсън от своя страна поздрави министър-председателя Бойко Борисов за управлението на държавата и за резултатите от европейските избори, се казва още в съобщението на пресцентъра на МС. Джонсън отправи покана към премиера Борисов да посети Обединеното кралство. Българският министър-председател също покани британския си колега да посети страната ни. ", "date": "2019.08.27", "title": "Борисов към Борис Джонсън: Правим всичко възможно за Brexit със сделка"}
{"url": "https://www.actualno.com/europe/putin-dostavkite-po-turski-potok-shte-zapochnat-v-kraja-na-2019-g-news_808960.html", "text": "      Руският президент Владимир Путин заяви, че доставките на руски газ по \"Турски поток\" в Турция ще започнат до края на тази година.      \"Строителството на \"Турски поток\" върви по график. Още до края на годината руският газ ще достигне до турските потребители. А след увеличаването на капацитета на \"Турски поток\" за сметка на изграждането на втората тръба ще започне доставката и за Европа транзитно през територията на Турция\", заяви Путин на съвместната си пресконференция с президента Реджеп Тайип Ердоган.   Стопанинът на Кремъл отбеляза, че Русия и Турция тясно сътрудничат в сферата на енергетиката. Той припомни, че компанията „Росатом“ строи първата атомна централа в страната – АЕЦ „Аккую“. Нейният първи блок трябва да бъде пуснат в експлоатация през 2023 г., когато Турция ще чества 100 години от своето създаване, добави Путин.\r\n„Искам да подчертая, че и двата проекта – и АЕЦ „Аккую“, и „Турски поток“ – отговарят на най-високите екологични и технологични изисквания. Те ще се превърнат в най-важния елемент за осигуряването на регионалната и общоевропейска енергийна сигурност“, обобщи той.  БГНЕС припомня, че проектът за газопровод „Турски поток“ предвижда изграждането на две тръби всяка с капацитет по 15,75 милиарда куб.м. Тяхното строителство по дъното на Черно море от руския до турския бряг върви успоредно и с бързи темпове, като голяма част от тях вече е изградена.\r\nСъс сигурност втората тръба, която ще доставя „синьото гориво“ за страните от ЕС, ще премине през България за Сърбия и Унгария. Това беше потвърдено в края на миналия месец и от руския енергиен министър Александър Новак.    ", "date": "2019.08.27", "title": "Путин: Доставките по \"Турски поток\" ще започнат в края на 2019 г. "}
{"url": "https://www.actualno.com/america/prezidentyt-na-brazilija-blagodari-na-trymp-za-podkrepata-news_809144.html", "text": "      Президентът на Бразилия Жаир Болсонаро благодари на американския президент Доналд Тръмп за подкрепата в борбата против пожарите в Амазония. Случващото се там предизвика критика от страна на редица политически лидери, припомня БГНЕС.      \"Благодарим на Г-7 за свършената работа. Говорих с президента на САЩ Доналд Тръмп и още двама лидери, поканени на срещата - изпълняващия длъжността испански премиер Педро Санчес и чилийския президент Себастиан Пиниера, за да ги успокоя и да внеса сериозно настроение в работата на такъв важен субект като Г-7\", каза бразилският президент. Той също така заяви, че не е против диалога по този въпрос с Франция, като изрази увереност, че \"решение на този проблем, което ще устройва целия свят\", ще бъде намерено благодарение на общите усилия.   Малко по-късно говорителят на Болсонаро - Отавио Рего Барос, обяви, че Бразилия е отворена за чужда помощ, но когато парите дойдат, те ще бъдат контролирани \"от бразилския народ\".\r\nПо-рано Тръмп похвали Болсонаро за работата му в борбата с пожарите, като подчерта, че Бразилия ще получи пълна подкрепа от страна на Съединените щати.  В същото време Болсонаро продължи задочните спорове с критиците на управлението в Бразилия. „Кампанията по разпространението на лъжливи новини против нашия суверенитет ще бъде безуспешна”, заяви той.\r\nМиналата седмица Болсонаро обвини президента на Франция Еманюел Макрон в „колониално мислене” и преследване на лични политически цели. Повод за това стана предложението на френския държавен глава ситуацията с пожарите в Амазония да бъде обсъдена на срещата на върха на Г-7. След това Макрон обвини Болсонаро в неспазване на ангажиментите си за климата.   Болсонаро заяви, че Бразилия може да приеме отпуснатата от Г-7 помощ в размер на 20 милиона евро, само ако Макрон се откаже от „обидите” по негов адрес.     ", "date": "2019.08.27", "title": "Президентът на Бразилия благодари на Тръмп за подкрепата "}
{"url": "https://www.actualno.com/europe/italija-zatvori-granicite-si-za-porednija-korab-s-migranti-news_808961.html", "text": "      Три италиански министерства забраниха на кораб на германска неправителствена организация със 101 спасени мигранти на борда да навлезе териториалните води на страната, предаде БГНЕС.      Забраната за кораба „Елеонор” на неправителствената организация „Lifeline” да акостира на италианския бряг е подписана от министъра на вътрешните работи Матео Салвини, министъра на отбраната Елисабета Трента и министъра на транспорта Данило Тонинели.   Общото решение на тримата министри е доказателство за постигнатото разбирателство в правителството пред възможността германският кораб да се приближи до териториалните води на Италия.\r\nКорабът „Елеонор” е спасил 101 мигранти от крайбрежието на Либия и след като е излязло от нейната територия, се е отправил на север. Забраната за навлизане в италианските териториални води на кораби на различни неправителствени организации, които се занимават със спасяване на мигранти в Средиземно море, действа от миналата година. Обикновено корабите с мигранти успяват да получат разрешение за акостиране в италианските пристанища, след като ситуацията на борда се усложни, а различни европейски държави изразят готовност да приемат мигрантите.   ", "date": "2019.08.27", "title": "Италия затвори границите си за поредния кораб с мигранти "}
{"url": "https://www.actualno.com/crime/trupove-na-7-myrtvi-kravi-otkriha-v-rila-news_809031.html", "text": "      Трупове на 7 мъртви крави са открити от турист в Рила. Той е информирал за находката кмета на село Бистрица Кирил Огненски, който от своя страна сезирал институциите. Това съобщава „Фокус”.      Малко по-късно началникът на отдел „Здравеопазване на животните” към ОДБХ – Кюстендил д-р Емил Гъгнев обясни, че животните са починали, след като били ударени от мълния. Той допълни, че на наемодателите на пасища и собствениците на животни е разпоредено да извършат загробване на животните и дезинфекция на мястото.    ", "date": "2019.08.27", "title": "Трупове на 7 мъртви крави откриха в Рила"}
{"url": "https://www.actualno.com/asia/sirijskite-kurdi-se-iztegljat-ot-turskata-granica-news_808426.html", "text": "      Кюрдските власти в североизточната част на Сирия заявиха, че силите им са започнали да се изтеглят от аванпостовете по турската граница след сделката между САЩ и Турция за буферна зона там, предаде AFP, цитирана от БГНЕС.      Те казаха, че операцията по „първите практически стъпки - в района на Рас ал Айн - за премахване на някои земни могили и изтегляне на група от (кюрдски) народни защитни единици и тежки оръжия“, е започнала в събота.   Така наречената \"безопасна зона\", договорена от Вашингтон и Анкара по-рано този месец, цели да създаде буфер между турската граница и сирийските райони, контролирани от кюрдските звена за защита на хората (YPG) - група, която Анкара вижда като терористична.\r\n„Очакваме, че в най-скоро време в Сирия на изток от Ефрат ще влязат турските сухопътни войски. Смятам, че повече никой няма да се опита да постави на изпитание решителността на Турция да ликвидира терористичната заплаха на турско-сирийската граница“, подчерта по-рано президентът Реджеп Ердоган по време на тържествата по случай 948-годишнина от историческата победа над византийските войски, която открива пътя за завладяването на Анатолия от турците и превръщането ѝ в Анадол.    ", "date": "2019.08.27", "title": "Сирийските кюрди се изтеглят от турската граница"}
{"url": "https://www.actualno.com/health/ucheni-otkriha-naj-poleznata-maznina-za-gotvene-news_807984.html", "text": "             Веществата в този продукт понижават стреса и разширяват кръвоносните съдове. Специалистите са достигнали до този извод след четиримесечен експеримент.   Учените смятат, че готвенето с маслиново олио (известно още като зехтин), има много благоприятно влияние върху организма.\r\nТова е може би най-добрата готварска мазнина, тъй като в нея се съдържат антиоксиданти, наречени полифеноли. Специалистите са сравнили ефекта от две четиримесечни диети. Едната от тях била богата на зехтин, а другата не.  Резултатите са показали, че изобилната консумация на зехтин се свързва с понижение в систоличното и диастоличното кръвно налягане, като ефектът е по-ясно изразен при жените. ", "date": "2019.08.27", "title": "Учени откриха най-полезната мазнина за готвене "}
{"url": "https://www.actualno.com/starazagora/tec-brikel-s-globa-zaradi-zaprashavane-na-gylybovo-news_808501.html", "text": "       Акт и наказателно постановление в размер на 15 000 лева са издадени на ТЕЦ \"Брикел\", съобщиха от РИОСВ Стара Загора.      Причината за глобата е \"неизпълнение на условие от комплексното разрешително\". Става въпрос за - от началото на юли, при който Гълъбово беше буквално обгазено и \"опрашено\".\r\nЗаради сигналите във Facebook, от РИОСВ Стара Загора започнаха проверка на състоянието на депото за неопасни производствени отпадъци на \"Брикел\" ЕАД. А когато излезе новината за това, не беше ясно още какво точно е замърсяването с прах. В крайна сметка , че отчетената средноденонощна концентрация на фини прахови частици в град Гълъбово на 9 юли е 61,8 микрограма на кубичен метър при норма от 50 микрограма на кубичен метър.   ", "date": "2019.08.27", "title": "ТЕЦ \"Брикел\" с глоба заради запрашаване на Гълъбово"}
{"url": "https://www.actualno.com/education/uchiteli-se-oplakaha-ot-mizerni-uslovija-v-hotel-v-slynchev-brjag-snimki-news_808180.html", "text": "       . Преподавателите отишли на обучение по проект за повишаване на квалификацията, но били изненадани от условията в хотела в Слънчев бряг.      \"Почувствахме се унизени. Настанени в детски лагер, със сръбско озвучаване, 20 кв. метра и бели пластмасови столове, за 20 души - \"конферентна зала\", разказа пред Станимира Мушакова, преподавател в пловдивско училище.\r\nПедагозите са възмутени от условията във въпросната база, която всъщност носи името Младежки център Sunny Land и е към хотел Sunny View Central. Според тях, условията са . \"Поне да ни кажат какво точно ни сервират, тъй като не се разбира\", недоумява още Мушакова. Нейната колежка Мая Иванова разказа също така, че групите учители, които са били по-рано на обучението, са предупредили пловдивските преподаватели, че условията не са добри. Потърпевшите се чудят и защо, при положение че от три месеца различни групи преподаватели се редуват на обучение на това място, .   Учителите споделиха още, че са ги настанили в стаи с по 3 или 4 легла, . Педагозите разказаха, че в младежкия център са отседнали и юноши на спортен лагер.\r\nМая Иванова сподели за случай, в който заедно с още трима свои колеги засяда в асансьор в базата. Тя изрази възмущение, че едва на 30-та минута се е отзовал техник, който да ги изведе от авариралото съоръжение.      потърси за коментар туроператора, който е организирал пътуването и настаняването на учителите по оперативната програма \"Наука и образование за интелигентен растеж\". По думите на Ефрем Ефремов, управител на фирмата \"Пролог 2015\" ООД, до този момент до него . Той обясни, че фирмата му се стреми съобразно отделените средства по оперативната програма да направи максималното за учителите. Във връзка със засядането в асансьора Ефремов отбеляза, че е предупредил, че асансьорът е малък и в него не трябва да се качват повече от трима души. Според Ефремов . По отношение на шума управителят поясни, че до 23:00 ч се преустановяват всички веселби на открито, както е по наредба. Ефрем Ефремов подчерта, че досега са били направени 12 проверки от представители на оперативната програма и Министерството на образованието и науката, като още веднъж заяви, че се старае да предложи максималното спрямо наличното финансиране. \r\nМеждувременно наша проверка в сайта на Туристическото ведомство установи, че \"Пролог 2015\" има застраховка \"Отговорност на туроператора\" с \"Евроинс\", валидна до 11.01.2020 г.    Същевременно от младежкия център Sunny Land заявиха, че . Оттам все пак признаха за отделни случаи на оплаквания по отношение качеството на храната. Що се касае до случая с асансьора, от младежкия център бяха категорични, че той е бил претоварен.\r\nА потърпевшите педагози с ирония констатират, че \" \".  ", "date": "2019.08.27", "title": "Учители се оплакаха от мизерни условия в хотел в Слънчев бряг (СНИМКИ)"}
{"url": "https://www.actualno.com/crime/momche-se-udavi-v-carevo-news_809249.html", "text": "      15-годишно момче се е удавило в морето край Царево малко след 14 ч. във вторник, съобщи за Нова телевизия говорителят на полицията в Бургас Цветелина Рандева.      Фаталният инцидент станал в местността Боруна. По първоначална информация загиналото момче скачали от скали, заедно със свои приятели. Единият от тях бил изваден от водата. И жертвата, и пострадалото момче са от Царево.   Полицията прави оглед на място. ", "date": "2019.08.27", "title": "Момче се удави в Царево"}
{"url": "https://www.actualno.com/politics/radev-roljata-na-premiera-e-da-osigurjava-po-dobyr-jivot-news_809113.html", "text": "      „Ролята на премиера е да осигурява по-добър живот, борба с престъпността, геноцида над пенсионерите”. Това заяви в Гълъбово президентът Румен Радев, предаде репортер на БГНЕС.      По думите му има много тежки проблеми, които искат незабавни решения и силни действия от страна на държавата, а не интриги.   „Необяснимо и недопустимо е нахвърлянето на премиера върху президентската институция без повод и с измислени доводи. Притеснително е, че премиерът губи самообладание. Решаването на тежките проблеми, пред които е изправена най-бедната държава в ЕС изисква силно лидерство и реални действия, а не самохвалство и скалъпени интриги с цел бягство от отговорност“, каза държавният глава.\r\nРумен Радев обърна внимание и на . Според него системното обгазяване на населението говори за слаба държава, която не може да влезе в своите контролни функции или зависимост от частни корпоративни интереси. Президентът призова държавата да се възползва от силните програми на Европейския съюз за въглищни региони в преход, за да може младите да избират родното място за живот и реализация и да предначертават бъдещето на Гълъбово и на региона. Държавният глава подчерта, че икономическото развитие на региона не бива да се извършва за сметка на екологията и здравето на хората.   ", "date": "2019.08.27", "title": "Радев: Ролята на премиера е да осигурява по-добър живот"}
{"url": "https://www.actualno.com/burgas/demode-ili-ne-e-rodnoto-chernomorie-za-ahmed-dogan-snimki-news_808026.html", "text": "      Впечатляващият имот в парк Росенец в Бургаско, за който никое официално лице не смее да каже официално дали е на почетния председател на ДПС Ахмед Доган, се разраства – това показват снимки от Google Earth.      През тази, 2019 година, имотът, който се намира на нос \"Чукалята\", продължава да се разраства. Кеят, който го обслужва, вече е видимо по-голям – поне три пъти. Ясно се виждат покривите на две къщи, а пред тях има площадки, както и бяла кула. Всичко това изникна за няколко години, като историята на Google Earth показва, че строителната дейност тръгва от 2014 година.      Собственик на имота в момента е \"Хермес Солар\" ООД. Мажоритарен собственик на фирмата първоначално е Хайрие Сюлейман Хаджийска, която притежава 85% от първоначалния капитал на фирмата - с други думи 85 лева. Хайрие е била секретарка на личния помощник на Доган – Ахмед Емин, който през 2008 година беше открит мъртъв в Сараите на Доган в \"Бояна\". Официалната версия е, че Емин се е самоубил.    Хаджийска излиза от фирмата в края на месец ноември, 2015 година. Сега управител е Снежана Карова, а неин съдружник е Георгий Серопян – със само 5% дял. А капиталът на фирмата според Търговския регистър продължава да е ... 100 лева!\r\nВ сайтът за разследваща журналистика „Биволъ“ посочва, че \"Хермес Солар\" има два кредита към КТБ. Първият е от март 2012 година и е за близо 12 млн. лв. Вторият е за близо 7 млн. лв., от юли 2013 година. Те са категоризирани като \"лоши кредити\" без достатъчни обезпечения.\r\nИнтересен факт е, че справка в Агенцията по геодезия, картография и кадастър показва в съседство надпис \"Навигационна система Чукаля\", но не и впечатляващият имот. Отворен е въпросът от кой се поддържа тази навигационна система и как се стига до нея, както и защо в кадастъра няма много ясно уточнение чий е кокетният имот. ВИДЕО отпреди 3 години относно достъпа точно там, където изглежда е морският курорт на Ахмед Доган, можете да видите !  ", "date": "2019.08.27", "title": "Демоде или не е родното Черноморие за Ахмед Доган? (СНИМКИ)"}
{"url": "https://www.actualno.com/bgfootball/krasimir-balykov-objavi-systava-na-bylgarija-dvama-brazilci-i-bodurov-v-grupata-news_808398.html", "text": "      Националният селекционер Красимир Балъков обяви разширения състав на България за предстоящата европейска квалификация срещу Англия на 7 септември и приятелския двубой срещу Ирландия три дни по-късно.      ъм вече повиканите 11 състезатели, играещи зад граница, бяха добавени 14 представители на Първа лига, с което общият брой футболисти, очаквани на лагер в Национална футболна база „Бояна“ на 1 септември, става 25.   Причината за по-големия списък е неясното функционално състояние на някои от играчите, които ще преминат обстойни изследвания с медицинския щаб на националния отбор в София.\r\nПо лично решение на селекционера Балъков в представителния тим не попада нито един футболист от младежкия национален отбор, стартиращ важен квалификационен цикъл в началото на септември.  По повод повиквателната за защитника на ЦСКА Николай Бодуров,който е в немилост при \"червените\"  специалистът заяви:\r\n„Наясно съм, че нарушавам правилото, което сам поставих – а именно, че ще разчитам единствено на онези, които играят редовно в клубовете си.   Считам обаче, че с огромния си опит и влиянието си в съблекалнята, Бодуров е незаменима част от националния отбор. Решението е изключително и само мое и единствено аз нося отговорност за него“.    Балъков обаче не обясни решението си за повиквателната на бразилецът Марселиньо от Лудогорец, който също не се радва на титулярни изяви с екипа на \"орлите\".\r\nДруг бразилец от състава на шампионите Вандерсон също получава повиквателна.\r\nПълния списъка с играчи от вътрешното първенство, повикани за двубоите с Англия и Ирландия,  ", "date": "2019.08.27", "title": "Красимир Балъков обяви състава на България, двама бразилци и Бодуров в групата"}
{"url": "https://www.actualno.com/analysis/turcija-i-sasht-prodyljavat-da-pregovarjat-za-f-35-news_808318.html", "text": "      Турция и САЩ продължават да водят дискусии след решението на администрацията на Тръмп да отстрани страната от програмата за F-35, заявиха от Пентагона, предава „Анадолската агенция“.      Заместник-министърът на отбраната на САЩ Елън Лорд отговори на въпрос, дали отстраняването на Анкара от програмата е необратимо, като заяви, че Турция „е наш стратегически съюзник и партньор“.   \"Така че ние винаги продължаваме да говорим\", каза тя, като същевременно посочи, че турската част от 900 части за F-35 \"първоначално\" ще бъде дадено на американските контрагенти за отбрана.\r\n„Ние сме много напреднали, работим по въпроса от близо година“, отбеляза Лорд. „Все още сме на път да бъдем извън Турция до март 2020 г.  Коментарите й идват в момент, когато се очаква Турция да купи руски самолети на авиационно изложение в Русия от 11 до 13 септември.\r\nЛорд каза, че американски компании са получили одобрение да започнат производството на стотици компоненти от F-35, които трябваше да бъдат произведени от Руция, „за да бъдат бързи и да продължат програмата“.   „Независимо от това, конкуренцията е наш приятел и винаги търсим по-силни, интегрирани партньори във веригата на доставки, така че винаги има възможност“, каза тя.     ", "date": "2019.08.27", "title": "Турция и САЩ продължават да преговарят за F-35"}
{"url": "https://www.actualno.com/politics/ninova-objavi-shirok-front-za-promjana-na-modela-gerb-v-obshtinite-news_808575.html", "text": "      Широк фронт против управлението на ГЕРБ обяви лидерът на БСП Корнелия Нинова и призова желаещите промяна да се обединят, предаде репортер на .      „Целта е ясна – най-широк фронт с всеки, който иска да промени модела на феодалното управление на ГЕРБ в общините“, подчерта Нинова и уточни, че БСП ще разчита не само от партии,  но и на граждански сдружения и хора, „на които им е омръзнало да се правят ремонти на ремонтите, да газят кал, да дишат най-мръсния въздух, да не могат да си заведат децата на детска градина. Тези, които искат това да се промени към по-добро са добре дошли да се обединяваме и да направим пробив в София“, заяви Нинова. Тя конкретизира, че трябва „на първо време да се промени слоганът на управление на София, който беше ремонт на ремонта и проверка на проверките“. Като друга насока за промяна тя посочи констатацията на Европейската сметна палата, че България с най-мръсния въздух и за 9 години не е направено почти нищо. „Има нужда от промяна и в това родителите да не стоят с денонощия на опашки да си записват децата в детски градини“, добави Нинова.   Лидерът на левицата нито потвърди, нито отрече дали БСП ще подкрепи за столичен кмет кандидатурата на Мая Манолова, но обеща в началото на септември  софийската организация на червената партия да приеме платформа за София и да обяви кой ще е кандидатът за кмет и кой влиза в листата за общински съветници.\r\nПо повод предизвикателство червените да издигнат свой кандидат за столичен кмет, Нинова коментара, че това е неуместна намеса в работите на БСП. „Нямаме навика да слушаме препоръки или нареждания от премиера Борисов“, категорично заяви тя.  Нинова каза още, че премиерът изглеждал „много изнервен и много обречен в София днес“ и му препоръча да си пази силите. По думите ѝ той тичал пред вятъра. „Още не сме обявили кандидат за София, не сме приели платформа, а той вече ни определи кат популисти и хора, които ще правят подла кампания за София. И защо – защото БСП не издига свой кандидат“, коментира Нинова. „Тези думи сме ги чували, не му свършиха добра работа в едни други избори, които загуби катастрофално със същите упреци към БСП“, подчерта лидерът на червената партия.  „По-спокойно с упреците! Кампанията не е започнала. Гледайте си вашите дела. Имате да давате много отговори за , за отказа на ГЕРБ от някои знакови имена и дали това е признание за провал“, добави Нинова.\r\nГеорги Свиленски  алармира, че повече от 9 месеца БСП чакат отговор по отправено искане към АПИ за проверка на 46 точки от българските магистрали. Той припомни, че преди два дни се навърши една година от трагедията в Своге ,по повод на която е поискана проверката.  „9 месеца ни каниха в офиси, в АПИ, да четем проекти. Искаме да ги четат други органи, не ние“, изтъкна той и обяви защо според него всъщност АПИ им отказва проверка.   „Отговорът намираме в изказването на прокурор Николова: Установена е фалшификация в пробите на асфалта при ремонта на отсечката преди три години. Протоколите от лабораторните изследвания не са истински, не са подписани от служители на лабораторията. Въпреки няколкото графологични експертизи, не можахме да установим кой точно е положил тези подписи. Лабораториите, които изпитват асфалтовата смес са собственост на фирмата изпълнител“, съобщи Свиленски.  Той е категоричен, че това е обяснението за отказа по искането на левицата за проверка и изрази опасения „дали в тези 46 участъци, в които искаме проверки не са подменени пробите и не са положени фалшиви подписи“.    Свиленски припомни, че вече имаме сменени 3 министри, разположени на други постове, единият  - като зам.-министър в МРРБ, който се вози на задната седалка с премиера и вчера, пътувайки по магистрала „Европа“ Борисов казва: “Колко хубаво – от ниви и кал днес има асфалт, от БСП казват - асфалт не се яде“.\r\n„Да асфалт не се яде, но асфалт се краде, г-н Борисов“, продължи Свиленски. Той е категоричен: „Това, че асфалт се краде, доказва състоянието на пътищата и отправи призив към премиера да спре да прави такива опасни пътища, защото качеството на асфалта не е каквото трябва. „Лъжете и европейските партньори, които дават пари и българските граждани, които пътуват по тези опасни пътища“, добави Свиленски. ", "date": "2019.08.27", "title": "Нинова обяви широк фронт за промяна на модела \"ГЕРБ\" в общините"}
{"url": "https://www.actualno.com/curious/dneven-horoskop-za-28-avgust-news_808429.html", "text": "       Овен       Това е ден, в който ще получите голяма награда. Може да става въпрос за морална компенсация. Каквото и да е - оценете го! Телец Днес ви очаква сериозна материална придобивка. Помислете добре как най-ефективно да се възползвате от нея.   Близнаци Днес не попадайте в плен на меланхолията. Често това е наш избор. Винаги може да се фокусираме върху други, по-весели неща. Рак     Днес ще получите заслужено признание. Имате пълното право да се гордеете със себе си и да се възползвате от дивидентите си. Лъв    През този ден се пригответе за приятна изненада. Ваше хрумване може да се превърне в чудесна идея, която да разнообрази ежедневието ви. Дева Днес не се сърдете на другите, че постъпват различно от вашите очаквания. Няма как всички хора да имаме еднаква представа за нещата.   Везни Днес ви очаква началото на едно приятно пътуване. Много вероятно е да срещнете хора, които ще ви останат приятели за цял живот.    Скорпион Днес не се колебайте да почукате на някоя врата. Дори да не ви се отвори, което е малко вероятно, ще сте направили това, което трябва. Стрелец Днес готовността ви за съдействие ще ви спечели много съмишленици. С по-малко критика може да са сдобиете с верни помощници и приятели. Козирог    Днес не очаквайте чудеса от останалите. Ако имате нужда от нещо специално, най-добре си го осигурете сами. Водолей Днес е ден за приключения. Потърсете ново поле за дейност, което ще задоволи любопитството ви и ще усмири енергията ви. Риби Това е ден, в който да се отърсите от малкото останали страхове и предразсъдъци. Поели сте в правилната посока - не се отклонявайте! ", "date": "2019.08.27", "title": "Дневен хороскоп за 28 август"}
{"url": "https://www.actualno.com/asia/putin-i-erdogan-otkriha-aviokosmichesko-izlojenie-news_808327.html", "text": "      Президентите на Русия и Турция Владимир Путин и Реджеп Таийп Ердоган откриха авиокосмическото изложение МАКС-2019, съобщава РИА Новости, цитирана от агенция \"Фокус\".      „Радвам се да приветствам участниците и гостите на Международното авиокосмическо изложение. И преди всичко, нашият скъп приятел, президентът на Турската Република Реджеп Таийп Ердоган“, заяви руският лидер.   „Сред иновациите на МАКС тази година, които ще бъдат интересни на специалистите и зрителите, са актуалните и перспективните разработки за безпилотни системи, за малка и делова авиация, както и такива пробивни проекти в сферата на гражданската авиация, като магистралният самолет МС-21 и вертолетите Ми-38 и Ка-62“, отбеляза още Путин.\r\nДвамата държавни глави огледаха най-новия руски изтребител Су-57. След това към президентите се присъединиха министрите на отбраната на Русия и Турция Сергей Шойгу и Хулуси Акар и всички заедно продължиха обсъждането на видяното.  Междувременно от днес започнаха доставките на частите от втората батарея системи С-400 на авиобазата \"Мюртед\" в Анкара. Целият процес по предаването на зенитно-ракетния комплекс ще отнеме около месец“, се казва в заявлението на Турското министерство на отбраната. Както по-рано съобщи телевизионният канал NTV, Турция ще приема по два самолета с елементи на С-400 на ден.\r\nЗнаете, през септември 2017 г. Руската федерация обяви договор с Турция за доставка на С-400 на стойност 2,5 милиарда долара. Анкара ще получи полкови комплект (два дивизиона). Договорът предполага частичен трансфер на производствени технологии на турската страна. Компонентите на първия дивизион С-400 бяха доставени от 12 до 25 юли. ", "date": "2019.08.27", "title": "Путин и Ердоган откриха авиокосмическо изложение "}
{"url": "https://www.actualno.com/europe/espch-osyjda-rusija-za-smyrtta-na-magnitski-news_807973.html", "text": "      Европейският съд по правата на човека осъди Русия за \"многобройни нарушения\" срещу Сергей Магнитски, счетоводител, борещ се с корупцията, който почина в ареста, докато чакаше процес през 2009 г., пише АФП.      Съдът определи, че е бил малтретиран и му е отказана медицинска помощ в затвора след ареста му заради предполагаемо укриване на данъци.   На Сергей Магнитски е кръстен закон който беше приет в Съединените щати през 2012 г.\r\nЗаконът \"Магнитски\" предвижда забрани за пътуване и замразяване на активи на служители, замесени убийства или мъчения.  Според доклада, силната и емоционална реакция на Владимир Путин срещу показва, че мерки като тази въздействат на Кремъл.\r\nДокладът призовава, също така, световните лидери да надигат глас по-често и да привличат вниманието на обществото към състоянието на човешките права в Русия.\r\nМосква в миналото е защитавала състоянието на човешките права в страната с твърдението, че схващането за тях е различно в Русия и на Запад, като в същото време напада Съединените щати, че и те държат политически затворници.       Русия държи 236 , сочи изследване от края на април 2019 г.\r\nБроят им е значително по-висок в сравнение с предишните няколко години, след като президента Владимир Путин разпореди по-строги мерки срещу предполагаеми заплахи.\r\nБившият министър на правосъдието на Канада Ървин Котлър, който сега работи за група за защита на човешките права, която участва в изследването казва, че в Русия често се наблюдава \"криминализиране на ежедневието\", както и насочване срещу политически и обществени лидери, чрез закони подготвени, за да вкарат \"нежелани организации\" в черни списъци.\r\n\"Това, което се случва е, че всички тези, които са виждани като противници на режима, дори в най-общи рамки, се оказват ответници по изфабрикувани обвинения\", казва Котлър.\r\nЗаедно с политическата опозиция, властта в Русия се насочва и срещу лидери на религиозни групи и етнически малцинства. Също така срещу защитници на правата на хомосексуалните, журналисти и особено украински активисти, в светлината на руското анексиране на Кримския полуостров, предаде БГНЕС.      Котлър отдава атаките срещу дисидентите в Русия и други авторитарни общества, на безнаказаността, на която се радват ръководителите им на международната сцена. ", "date": "2019.08.27", "title": "ЕСПЧ осъжда Русия за смъртта на Магнитски "}
{"url": "https://www.actualno.com/society/armejski-sapiori-obezvrediha-snarjad-kraj-avtogara-ug-v-sofija-news_808547.html", "text": "      Сапьори от Сухопътни войски обезвредиха корозирал снаряд, открит в района на автогара \"Юг\" в София, съобщиха от Министерството на отбраната.      Военните са от поделението в Горна баня. Екипът е извикан в 12.30 ч. за обезвреждане на боеприпас, открит в тревните площи срещу автогара \"Юг\" в София.   При първоначалния оглед е установено, че това е корозирал снаряд. Бойците са разузнали и транспортирали боеприпаса.\r\nУнищожаването на снаряда ще се извърши в обезопасен район извън населени места при спазване на мерките за безопасност. Ръководител на специализирания екип е старши лейтенант Александър Цветков.  Специално главният секретар на МВР Ивайло Иванов е поискал бойците да обезвредят боеприпаса. Те са отишли на място по разпореждане на заместник-командира на Сухопътните войски бригаден генерал Валери Цолов. ", "date": "2019.08.27", "title": "Армейски сапьори обезвредиха снаряд край автогара Юг в София"}
{"url": "https://www.actualno.com/sofia/sportyt-v-sofija-s-dylgosrochna-vizija-po-kojato-se-raboti-news_808551.html", "text": "      „София – европейска столица на спорта“ разширява и разнообразява своята дейност. Това стана ясно от обявената днес Програма 2020, която обединява всички активности и събития по инициативата следващата година.      Същевременно Фондацията регистрира още по-многообразен спектър дейности, в синхрон с политиката на Столичния общински съвет и градската управа.\r\n„Приоритет са осигуряване на повече условия и възможности за активен и здравословен начин на живот на софиянци и гостите на града, както и изграждане на спортна инфраструктура,“ заяви на специална   пресконференция днес кметът Йорданка Фандъкова. „За 4-те години от старта на инициативата се организираха близо 600 събития. Особено внимание отделяме на децата и младежите. Програма „Ваканция“ това лято включи над  1400 деца. Това е много важно, защото спортът е забавление, но е и здраве, той възпитава в екипност и спортен дух,“ каза още Фандъкова.\r\nСтана ясно, че в детските градини на София вече са изградени 78 спортни салона и 15 плувни басейна. Построените стрийтфитнеси са повече от 60, а игрищата на открито 30. Фандъкова благодари на водещите български спортисти за съпричастността към инициативата „Европейска столица на спорта“ през годините, както и на общинските съветници за подкрепата им по този проект.\r\nСтана ясно, че предстои и изграждането на шест многофункционални спортни зали по училищата. „София – европейска столица на спорта“ участва активно в изготвянето на новия план за управление на Витоша, чрез проекта за зоните за спорт в планината. От общо 23 обособени зони, 10 вече са изградени, а повечето са колоездачни трасета.     ", "date": "2019.08.27", "title": "Спортът в София - с дългосрочна визия, по която се работи"}
{"url": "https://www.actualno.com/pleven/mytna-voda-sa-pili-v-cherven-brjag-prez-minalata-sedmica-news_808673.html", "text": "      Питейната вода в чешмите на жителите на Червен бряг през седмицата от 19 до 25 август е била с повишена мътност. Това са показали резултатите от изследванията на взетите проби за качеството на водата в града, съобщи днес Регионалната  здравна инспекция /РЗИ/ в Плевен.      Не е отговаряла на изискванията и водата в червенобрежкото село Горник. При допустими нитрати 50 милиграма на литър във взетите две проби в селото са открити 70,35 и 71,33 милиграма на литър.\r\nПрез същата седмица инспекторите от плевенската РЗИ са взели за изследване общо 14 проби от питейната вода в 6 селища от региона. Само трите проби в Червенобрежко не са отговаряли на нормите. ", "date": "2019.08.27", "title": "Мътна вода са пили в Червен бряг през миналата седмица"}
{"url": "https://www.actualno.com/crime/pusnaha-pod-garancija-dvamata-zadyrjani-za-pogroma-v-stolichno-zavedenie-news_807889.html", "text": "      Двамата задържани за погрома в столично заведение излизат на свобода срещу 2000 лева гаранция за всеки. Това реши Софийският градски съд, предаде Нова телевизия.      И на Цветко Цветков, и на Сергей Димитров са повдигнати обвинения за хулиганство, извършено с особена дързост.   Продължава издирването на останалата част от групата, заснета от охранителни камери как троши заведението. След залавянето им и на тях ще бъдат повдигнати обвинения за хулиганство.\r\nПричината за погрома се оказа спор между съдружници, вероятно за половин милион лева.   ", "date": "2019.08.27", "title": "Пуснаха под гаранция двамата задържани за погрома в столично заведение "}
{"url": "https://www.actualno.com/bgfootball/fandykova-cska-moje-da-postroi-nov-stadion-no-ako-izpylni-vajno-uslovie-news_808348.html", "text": "      Няма пречки за ЦСКА да постои ново клубно съоражение на мястото на сегашното в Борисовата градина. Това каза кметът на София Йорданка Фандъкова по време на пресконференция, съобщи БГНЕС.      Тя обаче постави едно важно условие пред \"червените\", а именно новият стадион да не излиза от рамките на сегашния.   „Върви една манипулация, че причина да не се реновира и изгради стадиона е Столична община.\r\nНие сме обявили и сме готови, главният архитект на София също го е обявил, че в рамките на чашката няма пречка това да се случи.  Стига да са готови с проекти, с финансиране, няма никаква пречка да се реновира или изгради стадиона. Имаме такова съгласие всички, че това може да стане в съществуващите граници на стадиона в момента и няма никаква пречка за това”. ", "date": "2019.08.27", "title": "Фандъкова: ЦСКА може да построи нов стадион, но ако изпълни важно условие"}
{"url": "https://www.actualno.com/sofia/izsledvane-mnozinstvoto-v-sofija-iska-fandykova-mnozinstvoto-v-sofija-iska-nov-kmet-news_807863.html", "text": "       Лошата инфраструктура, презастрояването и мръсният въздух са сред основните проблеми, сочени от жителите на София. Столицата продължава обаче да дава повече възможности за лична реализация. Софиянци се радват на метрото, на наличието на големи зелени площи и на икономическото развитие на града. В същото време, общата критичност към политиците не подминава и столичния град. Това води и до немалки желания за политическа промяна – които проличават и в хипотетичен сблъсък Фандъкова-Манолова.      Така \"Галъп интернешънъл\" анализира данните от свой сондаж сред пълнолетното население на Столичната община по актуални общество-политически теми. Сондажът е част от независимата изследователска програма на агенцията и осигурява максимална представителност на данните. , 18% са на мнение, че София се развива по-скоро добре или много добре. Малко над една трета смятат, че столицата се движи със средни темпове на развитие.    , 37% не са, 13% не  могат да преценят. В същото време от работата на властта в  общинския съвет са удовлетворени само 21%, а 60% не са удовлетворени.  Останалите се затрудняват да отговорят. Данните показват, че Йорданка  Фандъкова все още като че ли не се свързва докрай с управленския модел  на ГЕРБ, т.е. продължава да намира и извънпартийна подкрепа.  Вероятно точно заради управленския модел обаче, общото желание за промяна в София е високо. Затова и . Останалите  се колебаят. Данните свидетелстват ясно, че на принципно ниво общият за  общественото мнение в страната критицизъм към властта е достатъчно  видим и в София.\r\nКато най-големи преимущества на София, респондентите в най-сериозен процент намират големите зелени площи (22%), транспорта (15%), възможностите за реализация (13%) и благоустрояването като цяло (10%). Сред останалите отговори, респондентите са посочили достъпа до културни събития, инфраструктура и т.н.\r\nКато най-големи проблеми в София, столичани виждат нерешените въпроси в инфраструктурата на града (13%) , презастрояването (12%) и замърсяването на въздуха (10%) . Останалите процентни дялове се разпределят сред отговори като проблеми с транспорт, липса на паркинги, чистота и т.н. Оказва се, че повечето проблеми в града са в области, свързани с непосредствената среда на живот – не толкова в икономическите перспективи, колкото в качеството на въздух, улици, зелени площи и т.н. По това София се различава от останалите градове, които „Галъп интернешънъл“ редовно проверява. Навсякъде другаде в страната се изтъкват обикновено икономически и социални проблеми, докато в София, заради по-доброто икономическо развитие, хората явно започват да търсят и по-добра среда за живот.    Привържениците на ГЕРБ са почти изцяло удовлетворени от Йорданка Фандъкова. Половината от привържениците на партиите от пространството на „Обединени патриоти“ също са удовлетворени. Сред привържениците на БСП неудовлетворените са две трети, но има и известен дял удовлетворени. Най-голямо недоволство от Фандъкова като че ли личи сред привържениците на „Демократична България“.   Когато става дума за промяна на кмета, привържениците на ГЕРБ като цяло не искат такава, но общо една трета са онези от тях, които казват „да има нов кмет“ или се колебаят, т.е. една трета от привържениците на ГЕРБ не могат категорично да номинират Фандъкова за пореден мандат . Привържениците на БСП и „Демократична България“ пък имат най-голямо желание за промяна на кмета. Това желание надделява дори сред привържениците на партиите от „Обединените патриоти“. Желанието за нов кмет надделява категорично и сред симпатизантите на други партии, както и сред дистанцираните от политическия процес.\r\nРезултатите ясно свидетелстват, че има натрупано напрежение срещу познатия в София политически стил. Както обикновено, като отдушник на такова напрежение масовото съзнание търси кандидат, който в по-голяма степен да изглежда надпартиен, непартиен, или дори антипартиен. Тази хипотеза може да се открои и в отговорите на въпрос за това кое е по-важно за един кандидат за кмет в София  – партията или личността. Както може да се очаква, мнозинство от 86% смятат, че по-важен е самият кандидат. Обратното, партията, която издига кандидата е по-важна за 11%. 3% не могат да преценят. Вероятно и заради това при , деклариращите подкрепа за Манолова, . Останалите не могат да преценят. Разбира се, данните са етапни и няма как да бъдат прогноза за изборен резултат, а и подобна разлика всъщност са само десетки хиляди гласове – това означава, че на този етап е трудно да се прогнозира кой би победил при евентуален балотаж и евентуално явяване на Йорданка Фандъкова и Мая Манолова на него, уточнява \"Галъп\".\r\nДемографските показатели сочат, че на евентуален втори тур, мнозинството от симпатизантите на ГЕРБ биха подкрепили Йорданка Фандъкова, а мнозинството от привържениците на БСП биха подкрепили Мая Манолова. Привържениците на „Демократична България“ на този етап са на практика разделени в две половини, а привържениците на партиите от „Обединените патриоти“ – също, с лек превес за Манолова. На страната на Манолова са и дистанцираните от политическия процес. Наред с поведението на привържениците на десните и на патриотите, именно поведението на обичайно дистанцираните от политиката, а и на младите хора (които също обикновено странят от политическия процес) може да реши евентуален балотаж.   Важно е също какво ще се случи на първия тур – където обикновено по-важна роля играе партийната подкрепа. На този етап, без ясни кандидати, е трудно да се обобщят нагласите за първия тур от кметските избори. По-надеждно, макар и пак хипотетично, могат да се тестват нагласите за избора за общински съвет. Към месец август, сред изразилите намерение твърдо да гласуват, 24 на сто от потенциалните гласове за общински съвет са за ГЕРБ, а 18% са за БСП. 10% за ДБ, 6% за ВМРО (с коалиционни партньори като НФСБ, например). Марките на формации, които и миналия път вкараха общински съветници, очевидно работят и ДБГ има 3%, СДС има 2%, „Движение 21“ – също 2%, „Глас народен“ и „Атака“ дават резултат от 1%. Същата е величината и при „Воля“, АБВ и „Възраждане“. Под 1% е декларативната подкрепа за ДПС и др. 3% казват, че ще гласуват с „Не подкрепям никого“. Една пета от онези, които твърдят, че ще гласуват със сигурност, още не са решили за кого. Данните, разбира се няма как да са прогноза за изборен резултат. Макар да не е ясно дали и как ще могат да участват и в надпревара за общински съвет, личат също имената на кандидата за кмет Борис Бонев, на Десислава Иванчева – хората ги споменават. Личат и отговори от типа „независим кандидат“ и т.н. ", "date": "2019.08.27", "title": "Изследване: Мнозинството в София иска Фандъкова, мнозинството в София иска нов кмет"}
{"url": "https://www.actualno.com/asenovgrad/i-v-asenovgrad-ne-dostigat-uchitelite-news_806433.html", "text": "      Глад за преди началото на новата учебна година в Асеновград. Свободните места са обявени в Дирекция \"Бюро по труда\" в града. , сред които са ОУ \"Христо Ботев\", ОУ \"Ангел Кънчев\". Най-много са свободните позиции в ПГ по ХВТ \"Свети Димитрий Солунски\".      Търсят се учител по английски език, учител-лектор по история - 288 часа, учител-лектор по физика - 324 часа, учител и учител-лектор по български език и литература, учител-лектор по музика - 108 часа, учител-лектор по биология и здравно образование - 216 часа, учител-лектор по изобразително изкуство - 108 часа, учител-лектор по химия и опазване на околната среда - 144 часа, учител-лектор по философия - 324 часа, учител-лектор по практическо обучение - 340 часа, ръководител компютърен кабинет – учител по информатика, учител - начален етап на основното образование и лектор в прогимназиален етап на обучението по руски език.   Всяка една обява е със специфични изисквания, като в някои се посочва изискване за определен стаж, а възрастови ограничения няма, обясниха за Actualno.com от \"Бюро по труда\"-Асеновград. Към момента вакантните места са за учители само в асеновградски училища, но се очакват такива да бъдат обявени и за учебни заведения в някои от селата в региона.\r\nСвободни работни места за хора с висше образование има и на позициите мениджър - екип, главен счетоводител, началник смяна, ръководител компютърен кабинет. За лица със средно и основно образование са посочени длъжности за машинен оператор - шиене на облекла, гладач, камериерка, общ работник, шофьор - тежкотоварен автомобил - 12 и повече тона, кредитен консултант, крояч - текстил, водач на мотокар, обслужващ персонал - магазин, обслужващ работник - промишлено производство, работник - строителство, монтьор - металообработващи машини, зареждач - материали и полуфабрикати, електромонтьор, техник-оптик, портиер, работник сглобяване на детайли и манипулант - промишлеността.   ", "date": "2019.08.27", "title": "И в Асеновград не достигат учителите"}
{"url": "https://www.actualno.com/balkani/novoto-pristanishtno-biju-na-istanbul-news_808088.html", "text": "      Турският мегаполис Истанбул работи върху осъществяването на огромен пристанищен проект, който допълнително ще стимулира туризма в града и ще увеличи приходите от туристическите дейности.      \"Галатапорт\" е един от най-големите крайбрежни проекти в света, а целта му е да превърне Истанбул в една от топ круизните дестинации. Пристанището ще има капацитет да посрещне 25 млн. посетители годишно, включително 7 млн. чужденци.\r\nТой се изгражда съвместно от турската група Doğuş Group и Bilgili Holding, а общата инвестиция е 1,7 млрд. долара. Официалното откриване е предвидено през май 2020 г., съобщава вестник Daily Sabah.   Пристанището ще разполага с два музея и зона за отдих от 14 000 кв. метра, където ще се провеждат мероприятия в областта на културата и изкуството. Очакваните приходи от увеличаващия се брой туристи ще бъдат около 1 млрд. долара.\r\n\"Галатапорт\" се изгражда като круизно пристанище, което ще приема 1,5 милиона посетители от круизни кораби годишно. Пристанището ще съживи круизния туризъм, обслужвайки широк регион от Средиземно море до Черно море\", обясни председателят на борда на директорите на Doğuş Group Ферит Шахенк.\r\n\"Бреговата линия с дължина 1,2 км, която е затворена за обществото от 200 години, сега се подготвя да посрещне своите посетители\", посочва Шахенк. Проектът, който в момента е 70% завършен, ще възроди стария дух на Каракьой - някогашното търговското сърце на Истанбул.     \"Галатапорт\" ще има голямо разнообразие от функции, служейки като център за гастрономия, туризъм, пазаруване, изкуства и култура. Това ще бъде съвсем нова зона за отдих за жителите на Истанбул и всички посетители, идващи в града\", обяснява заместник-председателят на Doğuş Group Хюсню Ахан.\r\nПървият круиз трябва да акостира в \"Галатапорт\" на 5 април 2020 г. Идеята е пристанището ще бъде отворено преди финала на Шампионската лига на 30 май 2020 г., който ще се състои на олимпийския стадион \"Ататюрк\" в Истанбул.   46 круизни кораба вече са подали заявки да акостират в новото пристанище догодина, а 140 други плавателни съда са направили резервации за 2021 г.  Повечето круизни компании вероятно ще използват Истанбул като основно пристанище.    Пристанището ще приюти около 500 круизни кораба, возещи средно по 4000 пътници, а броят на посетителите вероятно ще достигне до 2 млн. души, разкри по-рано министърът на културата и туризма Мехмет Нури Ерсой.\r\nПристанищният проект, разположен на бреговата ивица Каракьой, културни и арт центрове, круизен терминал на световно ниво, хотели, магазини на различни марки, кафенета, ресторанти и офис зони.\r\nТерминалът включва паспортен терминал, зони за настаняване и чакални, подходящи за голям брой пътници, заедно с пристанище, което да функционира като хъб, който може да обслужва най-големите кораби в света.    \"Галатапорт\" в момента осигурява 5000 работни места в най-интензивния период на строителството. След като бъде завършен, амбициозният проект се очаква да дава работа на 4500 души.\r\nНовият терминал на пристанището ще се намира под земята, за да даде възможност на жителите и посетителите на Истанбул да се насладят на крайбрежната алея без прекъсване по време на круизните операции. Предвижда се и изграждането на подземен паркинг, който да разреши проблема с паркирането в квартала.\r\nВ \"Галатапорт\" ще се помещават най-забележителните институции в съвременното изкуство в Турция – Музеят на модерното изкуство в Истанбул, Музея за живопис и скулптура на университета за изобразителни изкуства \"Мимар Синан\", което ще го превърне в новия център за изкуство и култура на Истанбул.\r\nОбществените и откритите пространства през пристанищната зона също ще бъдат използвани за открити изложби и инсталации. ", "date": "2019.08.27", "title": "Новото пристанищно бижу на Истанбул"}
{"url": "https://www.actualno.com/healthy/medicinskite-sestri-na-protest-na-11-septemvri-policai-i-pojarnikari-shte-podkrepjat-news_808126.html", "text": "      11 септември, 15:00 часа, пред Народното събрание – това е мястото, където медицински специалисти от цяла България ще излязат на протест и ще заявят исканията си пред държавата, за да може да практикуват нормално професията си. Подкрепа ще има и от синдикатите на полицаите и пожарникарите (СФСМВР) – не само с позиция, но и с хора, сподели източник на .      Става въпрос за медицинските сестри, фелдшерите, акушерите, физиотерапевтите и т.н., но протестът не се подкрепя от Българския лекарски съюз (БЛС), уточниха организаторите на инициативата. Всъщност едно от основните им искания е свързано именно със съсловните организации – промяна в закона, за да може да се учредят отделни организации за отделните специалисти.   В момента представител на всички тези здравни специалисти извън лекарите е Българската асоциация на професионалистите по здравни грижи (БАПЗГ). Но мнозина от бранша не са доволни от това представителство, тъй като асоциацията не взема отношение към заплащането, а освен това се оказва на практика невъзможно да ѝ бъде направен одит. Недоволна медицинска сестра сподели пред , че месечно за задължителното членство в БАПЗГ (иначе не можеш да упражняваш професията) всяка медицинска сестра дава по 5,60 лева. Ние сме около 25 000 души, става въпрос за много пари – къде отиват те, попита тя. От думите ѝ стана ясно, че поне досега нито НАП, нито омбудсманът, нито президентът са могли да дадат адекватен отговор или поне насока как може да бъде направен одит на БАПЗГ.\r\nДруго важно искане на медицинските сестри е увеличение на основната заплата и тя да се равнява на две минимални. Сега минималното възнаграждение по трудов договор в България е 560 лева. Освен това, медицинските сестри настояват за по-високо възнаграждение на нощния труд. Сега то е 25 стотинки, но според тях трябва да стане поне 3 лева.  Важно искане е и това работещите в реанимация да не карат повече от 7 последователни часа. Сега нормата е като за нормален работен ден – поне 8, но реанимацията е най-натовареното отделение на всяка болница.\r\nДо месец-месец и половина се очаква Мая Илиева и подкрепящи я медицински сестри да регистрират свой синдикат - като неправителствена организация.    ", "date": "2019.08.27", "title": "Медицинските сестри - на протест на 11 септември, полицаи и пожарникари ще подкрепят"}
{"url": "https://www.actualno.com/business/kompaniite-sa-na-finalnata-prava-v-podgotovkata-si-za-copis-2019-news_807971.html", "text": "             Точно месец ни дели от старта на единственото  бизнес изложение за печат и реклама у нас. Компаниите-участници в него вече са на финалната права в подготовката си за участие и с трескаво вълнение очакват дните от 25 до 27 септември, когато в Интер Експо Център ще се проведе COPIS 2019.\r\nПрез какви етапи преминава подготовката им и кога започва тя? Какво е мястото на предварителното планиране в нея и защо събитието е толкова важно за сектора? С тези въпроси се обърнахме към част от тазгодишните участници в изложението и ще се опитаме да обобщим откровените отговори, които получихме от тях.   Основополагащо място в подготовката за участие на изложението заема планирането. Около тази позиция се обединяват повечето фирми, споделяйки, че първата задача, за която трябва да се погрижат екипите им, е изборът на подходящия щанд, съобразен с целите и стратегията на участието. „Планирането на изложение на пръв поглед изглежда по-елементарен процес, отколкото в действителност е. Процесът започва, когато ни бъде изпратена схема на палатите; тогава се поставят редица въпроси: Кое е най-подходящото място? Колко голям щанд ще ни е нужен за да представим продуктите си?“, споделят от фирмата Дедал Кампъни. Друга важна стъпка е компанията да определи бюджета си. Рамките се поставят в зависимост от целите и наличните ресурси. „Подготовката за участие при нас е всеобхватна. Първата стъпка винаги е определянето на бюджета, съобразявайки се с различни критерии – в зависимост от изложението, на което участваме“, разказват за от Мираж Груп. „Следва да определим кои точно ще са моделите машини, които ще изложим за клиентите на щанда си. Това не винаги е лесно, тъй като са много факторите, с които се съобразяваме. Например, когато производителят е пуснал нов модел принтер на пазара, проверяваме дали ще може да се достави в срок, тъй като самото производство има технологично време, в което трябва да се вместим. Уточняваме и дали машината, която ще изложим представлява интерес за клиентите и ще се ли продаде възможно най-бързо след изложението“, разказват още те. Организаторите на форума споделят своето виждане, според което в основата на доброто представяне на една фирма е правилният подбор на продукти, които ще покаже. „Съдържанието е това, което привлича повече посетители“, категорични са те.        Представителите на индустрията са единодушни, че дългият процес на подготовка не е случаен, тъй като участието в международния бизнес форум е от съществено значение за тях. „COPIS в момента е единственото изложение в България, представящо нашия бранш. За нас е важно да представим нови и атрактивни продукти, да осъществим бизнес контакти и срещи с настоящи и бъдещи клиенти“, обясняват необходимостта от участието си в изложението от Дедал Къмпани. Фирмите се мотивират и с това, че работят в много нишов, специфичен, бранш. Като един от най-ефикасните начини за утвърждаване на присъствието в сектора и развитието на бизнеса компаниите определят участието си в COPIS. „ Това е мястото, което всеки в България, свързан с рекламния бизнес посещава. Важно е да присъстваме, за да бъдем видими за бизнеса, разпознаваеми и за да представим продуктите на марките, за които сме поели дистрибуция на българския пазар“, обобщават от Мираж Груп.\r\nДо старта на бизнес форума остава съвсем малко време. Посетителите ще бъдат посрещнати от богата съпътстваща програма. Вниманието ще привлече FABRIC IS COOL – CHRISTMAS Fabric Backlit AD Challenge – събитието, което ще събере и обедини ключови специалисти около създаването на backlit печатна рекламна кампания. Друг интересен ивент е и предстоящият мастър клас с проф. Христо Кафтанджиев, с основна тема „Визуални маркетингови комуникации – принт дизайн и опаковки“.\r\nТази година от 25 до 27 септември COPIS ще разшири своите мащаби до 8000 кв.м. изложбена площ, провеждайки се заедно с международното бизнес изложение за текстил ТМТ Експо. Представителите на двете индустрии вече са в очакване. А повече за това какво предстои може да научите в сайта: .\r\nСвоята регистрация за безплатно посещение можете да направите .     ", "date": "2019.08.27", "title": "Компаниите са на финалната права в подготовката си за COPIS 2019"}
{"url": "https://www.actualno.com/politics/djambazki-prizova-borisov-da-ne-obricha-na-gibel-vyglishtnite-centrali-news_808073.html", "text": "      \"С позицията на Министерски съвет от 19 юни обричате на гибел основния енергоизточник на държавата - въглищните централи.\"      Това се казва в отворено писмо на евродепутата Ангел Джамбазки към премиера Бойко Борисов във връзка с документ, според който правителството се отказва от друга своя позиция от март месец, която целяла защита на въглищните централи.\r\nВ писмото си Джамбазки уточнява, че България е страна по Парижкото споразумение и според сценария, който беше избрала, до 2050 година трябваше да намалим до 80-85% въглеродните емисии спрямо 1990 година. Отказвайки се от тази позиция и приемайки, че до 2050 трябва да се откажем на 100% от парниковите газове, правителството се отказва от енергийната независимост на България, категоричен е Джамбазки.\r\nТой кани премиера на официален разговор по темата. Евродепутатът също така призовава за обща позиция в защита на националния интерес.  Евродепутатът подчертава, че 4 държави са се противопоставили на предложенията за климатична неутралност до 2050 г. - Полша, Чехия, Унгария и Естония.\r\nУ нас 100 хиляди български граждани са ангажирани пряко или косвено с топлоелектрическите централи и въглищните мини в Маришкия басейн. Регионът изцяло зависи от това производство и ще бъде икономическа и социална катастрофа преждевременното затваряне на мощности, алармира Ангел Джамбазки. Ето част от текста на писмото, изпратено до министър-председателя Бойко Борисов без редакторска намеса:     В рамките на преговорите следва да заемем позиция за стриктно спазване на Заключенията на Европейския съвет от м. юни. Ключовите елементи тук са:\r\n1) преходът към климатична неутралност следва да бъде в съответствие с Парижкото споразумение.\r\n2) съгласно Заключенията Съветът на ЕС и ЕК трябва да постигнат напредък в работата по условията, стимулите и благоприятната рамка за преход към климатична неутралност, но тази рамка следва да се основава на вече договореното до 2030 г. Всяко едно предоговаряне на целите до 2030 г. се явява в противоречие със Заключенията.\r\n3) извън посоченото в рамките на преговорите за България следва да продължат да бъдат водещи:\r\nразходо-ефективността      отчитането на националните специфики\r\nтехнологичната неутралност\r\nикономическото развитие\r\nсоциалното благополучие\r\nзапазване на конкурентноспособността на икономиката ни.   4) да настояваме ЕК да даде яснота относно прякото отражение на предложените сценарии в Съобщението ѝ върху всяка държава членка. Такава към момента липсва, а това подкопава провеждането на информиран и пълноценен дебат за цената на прехода.\r\n5) по отношение начините за постигане на намаление на емисиите - да продължим да поддържаме позиция, че държавите членки трябва да имат достатъчно свобода при определяне на дългосрочните си национални политики, като отчитат спецификата на енергийния си микс, потенциала за намаление на емисиите на парникови газове в различните сектори, икономическото развитие, инвестиционния климат, както и социалния аспект на предвижданите мерки.\r\n6) трябва да настояваме и за яснота относно източниците на финансови ресурси за реализиране на прехода. Такава няма към момента. Дори изпълнението на не толкова амбициозни цели ще изисква огромен финансов ресурс до 2050 г. На практика не е ясно как ще се мобилизира такъв ресурс, какви са възможните източници за подпомагане на прехода с публични средства на европейско ниво.\r\n7) от жизненоважно значение за България е да има яснота и как ще се прилага принципът за солидарност в постигането на общите цели на Съюза, както и да бъде гарантирано справедливото разпределение на разходите и ползите от прехода. Това се обуславя от различните стартови позиции в отделните държави, а оттук и различния обем от инвестиции, който ще бъде необходим. В държави като България, където делът на въглищата в енергийния микс е висок, този преход предполага значителни нива на инвестиции и активни мерки в социалната сфера.\r\nИнтересът на Република България изисква още през септември, на срещата ООН за действия по климата, която ще се проведе в Ню Йорк, да се върнем ясно и категорично на позициите си, приети от Министерски съвет на 20 март т.г.   1) да се противопоставим на всеки опит за предоговаряне на целите до 2030 г. отчитайки, че изпълнението на вече заложените цели изисква голям финансов ресурс и ще има сериозно социално-икономическо отражение.\r\n2) да подкрепяме сценария от Съобщението на Европейската комисия \"Чиста планета за всички\" от 28.11.2018 г., предлагащ намаляване с 80-85 % на емисиите до 2050 г., спрямо нивата от 1990 г.\r\n3) да защитаваме водещите принципи: отчитане на националните специфики, технологичната неутралност, икономическото развитие и социалното благополучие, свобода при определяне на енергийния микс, разходо-ефективност, солидарност.\r\nИскам само да Ви напомня, че в Маришкия басейн ангажираните пряко или косвено с топлоелектрическите централи и въглищните мини са близо 100 000 човека. Това е регион, който изцяло зависи от това производство и ще бъде икономическа и социална катастрофа преждевременното затваряне на мини \"Марица - Изток\" и въглищните централи.\r\nЗатова с настоящото си писмо бих искал да Ви отправя покана за среща, на която да обсъдим всички тези въпроси и да се ангажираме с общи действия, с които да защитим българския национален интерес. ", "date": "2019.08.27", "title": "Джамбазки призова Борисов да не обрича на гибел въглищните централи"}
{"url": "https://www.actualno.com/sciencelogy/a1-startira-prodajbite-na-elektricheskija-skuter-xiaomi-mi-news_808241.html", "text": "              вече предлага сгъваемия електрически скутер . Клиентите на компанията могат да го закупят за 36,99 лева на месец при запазване на своя настоящ абонаментен план или за 799,99 лева в брой.\r\nXiaomi Mi предлага по-бързо, икономично и екологично придвижване в градски условия. Моделът се отличава с елегантен дизайн и компактни размери, което го прави много удобен за дълги и кратки разходки. Теглото на скутера е едва 12,5 кг, като това позволява да се пренася лесно и удобно в автомобила или в градския транспорт. Алуминиевата рамка гарантира здравина и устойчивост и има капацитет на натоварване до 100 кг.\r\nМаксималната скорост на Xiaomi Mi е 25 км/ч, които се генерират от електрически мотор с мощност 250W. Скутерът идва с интелигентна система за управление на батерията, която му позволява да измине до 30 км с едно зареждане. Времето за пълно зареждане на батерията е пет часа.  Моделът разполага с 8,5-инчови гуми, които абсорбират неравности и имат протектори срещу приплъзване в завои. Скутерът е оборудван с дискови спирачки и специална eABS система, която намалява спирачния път до максимум 4 метра.\r\nXiaomi Mi може да се ползва и за нощно каране благодарение на своите LED светлини с мощност от 1.1W и с обхват до 6 метра. С помощта на приложение моделът може да се свърже със смартфон, който се превръща в информационно табло и показва текуща скорост, оставащ пробег и други данни в реално време.        ", "date": "2019.08.27", "title": "А1 стартира продажбите на електрическия скутер Xiaomi Mi"}
{"url": "https://www.actualno.com/crime/bivshijat-piar-na-mladost-nareche-aleksandyr-vaklin-lyjec-i-prestypnik-news_808164.html", "text": "      Сагата \"Десислава Иванчева\" изглежда скоро няма да свърши, след като пиарът на район \"Младост\" по времето на осъдената на първа инстанция на 20 години затвор за искане на подкуп районна кметица Петър Кърджилов нарече основния свидетел срещу Иванчева и заместничката ѝ Биляна Петрова - Александър Ваклин, \"лъжесвидетел, лъжец и престъпник\".      В специално обръщение към медиите, Кърджилов е категоричен, че арестът на Иванчева и присъдата са изфабрикувани. И добавя, че Ваклин е подал иск за клевета лично срещу него, но впоследствие самият Ваклин е прекратил иска.\r\n\"             \"…същият (Петър Кърджилов) разгласи позорни и неверни обстоятелства и каза унизителни за честта и достойнството ми думи, с което умишлено и безпричинно урони честта и достойнството ми, тъй като разгласените твърдения са неистински, позорни и дори ми приписват престъпления, които не съм извършил\". \"…Аз строя и продавам жилища – сфера, в която доверието се гради не с години, а десетилетия, и твърденията на г-н Кърджилов нанасят непоправими щети не само по личната ми репутация, а и по търговската дейност, която осъществявам. След разгласяването на цитираните клевети и след нанесените ми обиди, не закъсня и негативното отражение в ежедневно извършваните търговски операции и сделки, като всеки започна да проявява съмнение към мен като към престъпник и лъжец. Формирането на негативна обществена нагласа в резултат на твърденията на г-н Кърджилов към моята личност неминуемо доведе до отлив на клиенти и финансови загуби, спад в продажбите, засягане на финансовите графици и невъзможност на дружествата, представлявани от мен, да се вместят в предвидените на база досегашния темп на продажбите финансови планове\". \"Ето защо, и като осъзнавам, че това е правилното и единствено средство за всеки гражданин да защити своите авторитет и чест и достойнство, предявявам настоящата тъжба срещу ПЕТЪР ПЛАМЕНОВ КЪРДЖИЛОВ за това, че същият разгласи позорни неистински обстоятелства и обиди чрез ефира на цитираните телевизионни и радиопредавания и чрез профилът си във Фейсбук, като за всички тези обстоятелства подсъдимият (?!) е наясно, че са неверни, и представляват посегателство върху честта, авторитета и името на мен и моето семейство и уронване на престижа ми в лично качество и като търговец, и моля да същия да понесе своята наказателна отговорност\".      \".\r\nКакво каза Александър Ваклин за делото \"Иванчева\" пред - припомнете си в ! ", "date": "2019.08.27", "title": "Бившият пиар на \"Младост\" нарече Александър Ваклин лъжец и престъпник"}
{"url": "https://www.actualno.com/starazagora/obshtestven-kontrol-za-chakashtite-finansova-pomosht-za-zaklani-praseta-v-starozagorsko-news_808116.html", "text": "      Списъците с информация за стопаните, които са , отглеждани в задни дворове, да бъдат изложени на видни места в населените места с цел осъществяване на обществен контрол за тяхната обективност. Това реши на днешното си заседание Областната епизоотична комисия в Стара Загора. При сигнали от жители за злоупотреби хората могат да се обадят на посочените под списъците телефони в Областната дирекция по безопасност на храните (ОДБХ), на тел. 112 или в областната администрация, а всички сигнали ще бъдат проверявани от компетентните органи.      Стопаните, коректно попълнили комплектите от документи за получаване на финансово подпомагане в размер на 300 лева , трябва да ги използват за почистване и дезинфекция на местата, където са отглеждани животните. В областната администрация от всички 11 общини в Старозагорска област списъците са подадени в срок. \r\nЕпизоотичната обстановка в областта към момента остава непроменена по отношение на африканската чума по свинете (АЧС) и няма регистриран случай на заболяването, съобщи директорът на Областната дирекция по безопасност на храните д-р Дамян Миков. ", "date": "2019.08.27", "title": "Обществен контрол за чакащите финансова помощ за заклани прасета в Старозагорско "}
{"url": "https://www.actualno.com/health/psiholog-internet-ograbva-detstvoto-na-decata-news_808162.html", "text": "      Интернетът може да бъде опасен за здравето на децата ни и дори да се стигне до развиване на  . Това каза за Радио „Фокус“-Пирин психологът д-р Христина Краева. Според нея интернет зависимостта е психично заболяване, което има пагубен ефект върху пълноценността на човешкия живот.      \"Интернет зависимостта е съвременен проблем, който засяга преди всичко младите хора. Трудно е да си представим живота днес без компютъра, без информационните технологии, без социалните мрежи, но заедно с огромните преимущества се сдобихме и с много проблеми. Както казах, днес всичко се случва в интернет пространството – запознаваме се в интернет, поддържаме любовни и социални връзки в интернет, пазаруваме, провеждаме терапии, дори нашите деца играят в интернет\", коментира тя.   Краева отбеляза, че е много сложно да се определи границата до къде интернетът ни служи и ни обогатява и докъде ни пречи и ограбва детството на децата ни.   ", "date": "2019.08.27", "title": "Психолог: Интернет ограбва детството на децата"}
{"url": "https://www.actualno.com/pleven/iskat-kraveferma-za-zatvora-v-belene-imat-i-pari-no-jadec-news_808194.html", "text": "      Трети опит прави Фонд „Затворно дело“ (ФЗД) да избере фирма, която да построи кравеферма на остров Персин (Белене).      Отпреди две години и половина институцията има договор с ДФ „Земеделие“ за отпускане на безвъзмездна финансова помощ по спечелен проект за изграждане на предприятие за преработка на краве мляко на острова. Стойността на безвъзмездната помощ по Програмата за развитие на селските райони е  1 620 862 лв., което представлява 50% от бюджета на проекта.\r\nДоговорът е със срок три години, но все неговото изпълнение не е започнало.\r\nПървата поръчка за строителство на кравефермата е обявена през декември миналата година. Тя е с прогнозна стойност 1,5 млн. лв. без ДДС.  За нея кандидатстват фирма „Давидов 2012“ ООД – Сандански, и ДЗЗД „Персин 2019“, състоящо се от „Пирс – Д“ ООД, „Престиж Бизнес – 93“ ООД, „Гел 2000“ ООД и „Авлига Проект“ ООД.\r\nВ хода на процедурата обаче първият кандидат е отстранен. До отваряне на ценовата оферта стига консорциумът, но се оказва, че е объркал цените за съответните пет подобекта, давайки за част от тях по-високи цени от обявените максимални. Той също бива отстранен, а процедурата – прекратена.     Втората поръчка е вече с договаряне без обявление. Да подадат оферти са поканени същите двама участника плюс „Българска компания“ АД. На поканата отговарят само „Давидов 2012“ и „Българска компания“. На преговорите отива обаче само предприемачът от Сандански.\r\nИменно той сключва договор с ФЗД на 31-ви май тази година. Стойността му е 1 515 300 лева без ДДС. Ангажиментът е да се изпълнят следните подобекти – първи и втори етап от строителството на предприятие за преработка на краве мляко, вертикална планировка, плътна масивна ограда плюс доставка и монтаж на ОВК-оборудване, топлинен център и вентилация.\r\nСпоред информация от Фонд „Затворно дело“ на 9-ти юли е било официалното откриване на обекта с подписване на Протокол №2 за откриване на строителна площадка, определяне на строителна линия и ниво на строежа. Близо месец по-късно обаче – на 7-ми август, договорът е прекратен по взаимно съгласие. В подписаното между страните споразумение се сочи, че стойността на изпълнените до онзи момент СМР ще се счита за изплатена от предоставения на изпълнителя аванс. Неусвоените средства пък ще се възстановят в пълен размер, като за възложителя остава и внесената от фирмата гаранция.   Сега е обявена нова, трета поръчка за избор на изпълнител. Тя е с прогнозна стойност 1 529 181 лв. без ДДС.\r\nПаралелно с това са в ход още две процедури за същия проект. Едната е за доставка на оборудване за кравефермата на стойност почти 1,4 млн. лв. без ДДС. Другата е за покупка на цистерна, с която ще се превозва млякото. Тя е с прогнозна стойност 168 216 лв. без ДДС. ", "date": "2019.08.27", "title": "Искат кравеферма за затвора в Белене, имат и пари, но... ядец"}
{"url": "https://www.actualno.com/crime/izchezna-28-godishen-myj-news_808028.html", "text": "      ОДМВР-Варна издирва Иван Йорданов Йорданов.      Иван Йорданов е на 28 години,  за последно е забелязан в гориста местност край с. Любен Каравелово, общ. Аксаково, където е бил на палатка с приятели. Съобщението за изчезването му е подадено в полицията на 25.08.2019 г. в 19,40 ч., а по данни на близки, е в неизвестност от около 04:00 ч. на 25.08.2019 г.   Иван Йорданов е около 180 см. със слабо телосложение, къса кестенява  коса и брада. Лицето му е продълговато, очите - кафяви.\r\nБил е облечен със синя тениска и къси панталони, зелено горнище, обут с маратонки.  На 26.08.2019 г. служители на ОД МВР – Варна, с помощта на служебно куче, служители от РД ПБЗН и служители то горското стопанство в с. Любен Каравелово са претърсвали района, в който за последно е забелязано лицето. В момента, 27.08.2019 г., група от над 40 служители на ОДМВР, служители от горското стопанство и граждани отново извършват претърсване в района. До момента Иван Йорданов не е установен.\r\nАпелираме към гражданите, които имат информация за местонахождението на ИВАН ЙОРДАНОВ Йорданов да позвънят на телефон 112 или да подадат сигнал в най-близкото поделение на МВР, съобщават от полицията.    ", "date": "2019.08.27", "title": "Изчезна 28-годишен мъж "}
{"url": "https://www.actualno.com/society/pone-120-nereglamentirani-smetishta-ima-u-nas-za-problema-e-alarmirano-mnogokratno-news_808148.html", "text": "      Не по-малко от 120 нерегламентирани сметища има на територията на страната, заяви пред БНР председателят на политически клуб \"Екогласност\" Емил Георгиев.      Георгиев предупреди още, че липсата на ефективен контрол от страна на екоминистерството превръща някои регионални екоинпекции във феодални владения.   \"На територията на Видин не се горят отпадъци, но се горят гуми. В града с най-голяма замърсяемост на фини прахови частици бездейства регионалната инспекция в Монтана, нещо повече - прикрива тези нарушения.\r\nПо същия начин действат в Перник, по същия начин действат в Хасково, не знам точно каква е ситуацията в Стара Загора, но и там също се оформя голям проблем. Така че министерството трябва да реагира, защото наистина това се оформя като много голям проблем\", каза той.  Емил Георгиев смята, че построяването на новото регионално депо за преработка на отпадъци край дупнишкото село Джерман на 200 метра от магистралата ще доведе до екокатастрофа. Вина за това по думите му ще носят Министерството на околната среда и водите и общинските власти в Дупница.\r\n\"Темата за отпадъците, а оттам за нерегламентираните сметища, става все по-актуална. Особено след пожара на АМ \"Струма\" в района на Дупница и това беше неминуемо, защото тоновете отпадъци се складират под магистралата със знанието на Агенция \"Пътна инфраструктура\" (АПИ) и на регионалната инспекция.   Говорейки за доведеното от отпадъци под магистралата, няма как да не споменем за задаващата се нова беда в района на Джерман. Аз и моите колеги от \"Екогласност\", от години алармираме...\", коментира още Георгиев пред БНР.    Припомняме, че от началото на годината 33 пъти са горели сметища в страната. ", "date": "2019.08.27", "title": "Поне 120 нерегламентирани сметища има у нас, за проблема е алармирано многократно"}
{"url": "https://www.actualno.com/business/demokratichna-bylgarija-se-opasjava-che-vlastta-tajno-raboti-za-aec-belene-nezavisimo-ot-vsichko-news_808283.html", "text": "      Защо управляващите започнаха да намекват за държавни гаранции за АЕЦ \"Белене\" и мислят ли да създат необходимост от нея със затваряне на други мощности? Тези въпроси постави \"Демократична България\" в своя позиция по темата      Спиране на процедурата за търсене на инвеститор за АЕЦ \"Белене\" и всички финансови разходи по нея поиска още \"Демократична България\". Демократите обаче не казват това да бъде окончателно, а да трае до изпълнението на следните условия:\r\n1. Да се приеме актуална енергийна стратегия и национален план за енергетика и климат.\r\n2. Да се докаже финансовата жизнеспособност на АЕЦ \"Белене\" в съответствие с изискванията на ЕК и без нови харчове за сметка на данъкоплатеца.  3. Да се вдигне многократно размерът на гаранцията за ядрена щета, в съответствие с препоръките на ЕК и практиката в европейските страни.\r\n4. Да се приемат поправки в законодателството, чрез които ясно да се формулират финансови изисквания за отчисления от продажбите на ток от АЕЦ за изграждане на геоложко хранилище за погребване на високоактивните отпадъци от тяхната работа и тези разходи да се включат в общата сметка на проекта.\r\n5. Да се приемат поправки в законодателството, чрез които ясно да се формулират финансовите задължения на АЕЦ за изпращане на отработеното ядрено гориво от тях за преработка, както и да се навакса неизпълнението през последните пет години.    6. Да се направят изследвания за изясняване състоянието на антисеизмичната баластрова възглавница под главните корпуси на АЕЦ \"Белене\" и дали е безопасно да се строи върху нея след десетилетия под вода, за което си спечели прозвището \"гьол\". ", "date": "2019.08.27", "title": "\"Демократична България\" се опасява, че властта тайно работи за АЕЦ \"Белене\" независимо от всичко"}
{"url": "https://www.actualno.com/curious/kakvo-obichat-razlichnite-zodii-v-seksa-news_805567.html", "text": "      Ако искате да знаете какви сексуални зависимости има новият ви избраник и какво да очаквате, тогава просто попитайте кога се е родил. Изготвихме препоръки за всеки зодиакален знак. Просто трябва да изберете този, който отговаря на вашия темперамент.       Овен Нямате голям късмет, ако харесвате чувствена прелюдия и бавен секс. Представителите на тази зодия никога няма да се съгласят на романтично действие - дайте им адреналин, активност и възможност да доминират. Е, ако сте свикнали напълно да се предавате на партньора си, значи нещо очарователно ви очаква, повярвайте ни. Телец   С тази зодия се подгответе за експерименти, щедро подправени с естествени феромони. Те не са против табутата, но са твърде прилични, за да ви предложат нещо подобно още на първата среща (Идеалната първа среща според зодията ТУК). Затова трябва да хванете бика за рогата в истинския смисъл на думата. Близнаци О, тези Близнаци! Този двоен знак еднакво успешно успява да бъде както основната цигулка в оркестъра, така и допълнителен инструмент. Те са известни с творческия си подход към бизнеса, така че не се изненадвайте, ако веднага ви се предложи да включите сексуални играчки и други стимулиращи джаджи в процеса.     Рак Представителите на тази зодия обичат ролевите игри и лесно намират всички ваши ерогенни роли. Вярно, бъдете готови за факта, че често правят всичко технически, без да влагат душата си в самия процес.  ", "date": "2019.08.27", "title": "Какво обичат различните зодии в секса"}
{"url": "https://www.actualno.com/asia/vtorata-partida-ot-dostavkata-na-s-400-kacna-v-turcija-news_808152.html", "text": "      Турция стартира получаването на втората партида от системи за противовъздушна отбрана, произведени от Русия, С-400, предаде НТВ.      В съобщението се посочва, че руски транспортен самолет, превозващ части за системата, е кацнал на летище Мюртед в Анкара.   През юли турското министерство на отбраната съобщи, че първата партида руски компоненти на системата за противоракетна отбрана С-400 е доставена, изцяло в съответствие с договора, подписан между двете страни през 2017 г.\r\nКупувaнeтo нa руcки cиcтeми зa прoтивoвъздушнa oтбрaнa C-400 oт Турция прeдизвикa ocтри рeaкции в CAЩ и НAТO.  Бeлият дoм cъoбщи нa 17 юли, чe тaзи пoкупкa прaви нeвъзмoжнo пo-нaтaтъшнoтo учacтиe нa Турция в прoгрaмaтa зa cъздaвaнe нa изтрeбитeли пeтo пoкoлeниe F-35. ", "date": "2019.08.27", "title": "Втората партида от доставката на С-400 кацна в Турция "}
{"url": "https://www.actualno.com/burgas/ima-signal-sreshtu-njakolko-ministri-za-zastrojavane-po-chernomorieto-news_808226.html", "text": "      Премиерът Борисов да спре търг, обявен от Министерство на отбраната за продажба на апетитен имот на Черноморието препоръча омбудсманът Мая Манолова, след сигнал от граждани за опасност от презастрояване на Черноморието в района. Става въпрос за 20 декара в местността \"Герени\" между плаж \"Златна рибка\" и  къмпинг \"Градина\" в близост до Созопол . Общественият защитник настоява и за изясняване на статута на въпросния имот и изказа опасения, че неправилно е актуван.      \"Подозрението ни е, че става въпрос за публична държавна собственост, която неправилно е актувана като частна държавна собственост и това може да бъде установено след анализ и ревизия на сделките, които са се случвали там\", посочи Манолова. \"Може да се окаже, че имотът е публична общинска собственост и даже изключителна държавна собственост, тъй като става дума за части от плаж и от пясъчни дюни\", допусна Манолова и подчерта, че Конституцията е категорична – подобни имоти не следва да се разпродават.    Като виновници за ситуацията Атанас Русев от инициатива \"Да запазим  Корал\" посочи министрите на туризма, на регионалното развитие и на  околната среда (Николина Ангелкова, Петя Аврамова и Нено Димов). \" \", категоричен е   Русев. \"Ние наричаме това престъпно бездействие на тези министри, защото  за тези 5 години част от дюните са разпродадени, някои от тях вече са  унищожени\", добави Русев и съобщи, че инициативата \"Да запазим Корал\" е  изпратила сигнал в Специализираната прокуратура срещу тези министри и  случаят е в развитие. Продажбата на това красиво място е насрочена за 4 септември, отбеляза  омбудсманът и каза, че очаква премиерът да се произнесе по казуса и да  бъдат спасени тези 20 декара. Тя изрази тревога, че от 4 700 декара дюни  по българското Черноморие близо 3 500 са частна собственост и че трябва  да спре разграбването на Черноморието.  На фона на презастроеното и унищожено Черноморие, малкото  останали свободни територии, които са държавна или общинска собственост, трябва да бъдат пощадени и спасени, категорична е тя. \"Споровете дали това е дюна или не, дали това е кокиче или не и действащия принцип, че всичко, което не е забранено е разрешено, макар и в нарушение на обществения интерес трябва да спре и би следвало на преден план да се изведе целта за съхраняване на малкото неунищожено по българското Черноморие\", добави тя.\r\n85% от българите, по данни на \"Маркетлинкс\", смятат Черноморието е презастроено, а НСИ казва, че от 128 нови хотела, изникнали за една година, 101 са в област Бургас и вече официалният брой легла в хотелите е 112 500 плюс още толкова в квартири, посочи Манолова. \"Проблемът става все по-голям – такива неунищожени места са останали съвсем малко, за да загърбим обществения интерес и да ги дадем на търг за продажба\", коментира тя и подчерта, че е необходима целенасочена държавна политика.    ", "date": "2019.08.27", "title": "Има сигнал срещу няколко министри за застрояване по Черноморието"}
{"url": "https://www.actualno.com/curious/6-vajni-istini-za-vryzkata-s-deva-news_807756.html", "text": "      Ако си имате вземане-даване с представител на зодия Дева, трябва да знаете тези 6 неща. По-добре да бъдете подготвена какво може да очаквате от него, когато става въпрос за любов.       1. Обича да прави планове Нещо, което със сигурност той не прави, е да прибързва с нещата. Девата анализира всички възможности, прави план и чак след това действа. Обича да бъде подготвен за всяка ситуация, затова не очаквайте от него спонтанни решения за пътешествия. 2. Наистина ви слуша   Девата ви слуша внимателно и попива всяка ваша дума, опитвайки се да разбере какво се случва с вас, а не просто да чака да свършите, за да си каже своето. 3. Улавя всеки детайл     Нещо, в което наистина е добър, са детайлите. Неговата мисъл изминава милиони километри в минута, като успява да забележи всичко. Ако имате нужда някой да проучи нещо за вас, той е точният човек и най-хубавото е, че му харесва. Това си има и негативна страна - ще забележи всеки малък недостатък и няма да ви го спести.  ", "date": "2019.08.27", "title": "6 важни истини за връзката с Дева"}
{"url": "https://www.actualno.com/cite/az-njamam-namerenie-da-sporja-s-jeni-trudno-se-spori-s-jeni-news_807692.html", "text": "      \"Аз нямам намерение да споря с жени, трудно се спори с жени.\" Това каза проф. Божидар Попов в спор с Яна Данаилова по темата кой може да изготвя диети. Повече за разговора може да видите в        ", "date": "2019.08.27", "title": "Аз нямам намерение да споря с жени, трудно се спори с жени."}
{"url": "https://www.actualno.com/viewpoint/da-bydesh-kato-bojko-borisov-news_787495.html", "text": "      Премиерът Борисов се разписа това лято с летящата фраза, че \"Хакването на системата на НАП от 20-годишен хакер показва, че \" Разбира се, да беше само това, с мед да го намажеш - но да не избързваме, всяко нещо по реда си.      Впечатлени от способността му да открива хубавото и доброто в непредвидени ситуации, ще се опитаме да импровизираме сходни отговори по други наболели въпроси. Новината: Сидеров: Симеонов и Каракачанов с Цветанов срещу Борисов     „Ало“ измамници са близо 23 млн. лева за три години      Това показва, че комуникационните технологии в страната се развиват все по-добре.  От 10 до 15 % туристите на Черноморието      \"На трима починали само едно дете\"   Новината: КПКОНПИ замесените в \"Апартаментгейт\".   Новината: Косово България на стадион \"Васил Левски\".  Това утвърждава легендарния статут на поколението САЩ 94 - сегашните загуби са важни, за да не може никой да не ги измести.   Новината: Медийната свобода - пак сме на 111-то място   Новината: CNN разказа как беше хакната  След работата ми по Западните Балкани светът все повече научава за България и й обръща внимание.   Новината: Парламентът дарения без таван от бизнеси към партиите  Това означава, че обръчите от фирми ще се изсветлят и медиите ще работят по-лесно, защото няма да има нужда от разследване, за да се разбере кое лоби кого финансира.   Автор:   ", "date": "2019.08.27", "title": "Да бъдеш като Бойко Борисов!"}
{"url": "https://www.actualno.com/asenovgrad/pajakyt-v-asenovgrad-v-dejstvie-vdigat-izostavenite-koli-news_806358.html", "text": "      Администрацията на Асеновград търси трайно решение на казуса с безразборното по улиците на града. За справяне с наболелия проблем ще бъде организирана среща с представители на РУ-Асеновград и РСПБЗН, на която ще се обсъждат евентуални предложения за разрешаване на ситуацията. През следващия месец пък ще бъде обявена и нова обществена поръчка с предмет: \"Техническо обслужване на дейността по принудително отстраняване на неправилно паркирани моторни превозни средства на територията на град Асеновград\" .       Принудителното преместване на колите ще се осъществява с репатриращ автомобил. Те ще бъдат извозвани от мястото на което са паркирани до специализиран наказателен паркинг. Избраната фирма изпълнител, която ще експлоатира паяка, ще трябва да осигури поне двама шофьори с необходимата квалификация и минимум 3-годишен опит в управлението на краново устройство. Ангажимент на спечелилия конкурса ще е и издръжката и ремонтите на специализирания автомобил. Участниците в надпреварата за спечелване на поръчката следва да притежават лиценз за обществен превоз на пътуващи и товари на територията на България.    Договор със спечелилия ще се сключи за една година или до изчерпване на финансовия ресурс, който е в размер на минималната прогнозна стойност на поръчката - около 90 000 лева. Идеята на тази обществена процедура е възложителят, т.е. община Асеновград, да заплаща на изпълнителя процент от таксата, определена с Наредбата за администриране на местни такси и цени на услуги на територията на общината за всяко принудително отстранено моторно превозно средство.\r\nАнгажимент на администрацията ще е да осигури служител от звеното по контрол, специализиран наказателен паркинг с охрана, необходимите пътни знаци и маркировката. Автомобили няма да бъдат отстранявани, ако водачът се появи на място, преди да е вдигната колата му и при определени условия заплати съответна такса. \"За да бъдем максимално ясни, ще бъдат репатрирани автомобили, паркирани така, че да нарушават Закона за движение по пътищата или общинските наредби, а за синята зона не се предвижда разширяване\", обясни кметът на Асеновград - доктор Емил Караиванов.  Той уточни, че ще бъдат репатрирани коли, паркирали на места със забранителни знаци, в зелени площи, върху тротоари и т.н. В този ред, ако водач е спрял в зона за платено паркиране, но не си е платил, колата му няма да бъде отстранявана, а ще й бъде поставена \"скоба\". Автомобилът би могъл да бъде репатриран, но това може да стане само по заявка на служители от Дейност \"Инспекторат, паркинги и гаражи\".\r\nКараиванов посочи, че ако фирмата изпълнител не ползва репатриращия автомобил, тогава за паяка щ бъде намерено друго приложение. \"Има автомобили, които могат да бъдат репатрирани от самата община. Това са коли, които набелязваме в последните седмици. Такива, които дълго време престояват на едно и също място. Това е проблем във всяка община, включително и в нашата. Има много такива автомобили, както в междублоковите пространства, така и по улиците на Асеновград\", заяви Емил Караиванов.    ", "date": "2019.08.27", "title": "Паякът в Асеновград в действие: Вдигат изоставените коли"}
{"url": "https://www.actualno.com/europe/asteroid-kolkoto-nebostyrgach-shte-mine-blizo-do-zemjata-news_807433.html", "text": "      На 14 септември, близо до Земята ще прелети астероид размерите на голям небостъргач, пише вестник Индипендънт.      Астероидът носи името 2000 QW7 и е с размери межди 290 и 650 метра. За сравнение, най-високата сграда във Великобритания е небостъргача Шард, с височина 310 метра.   Небесното тяло се движи с 23 170 километра в час и ще премине на 5,3 милиона километра от нашата планета.\r\nВсеки обект, който преминава на по-малко от 150 милиона километра от Земята, се счита за близко преминаващ.  2000 QW7 се върти по орбита около Слънцето и преминава покрай Земята веднъж на около 20 години. За последен път е преминал на 1 септември 2000 г.\r\nАстероидът не представлява заплаха, но шефа на НАСА Джим Брайдънстайн казва, че в близко бъдеще може да има удар между Земята и голям астероид.   \"Не става дума за холивудски сценарий, а за защита на единствената планета, на която знаем, че има живот\",    Учените смятат, че астероид с размери 30 пъти колкото 2000 QW7 е виновен за измирането на динозаврите.\r\nНе може да се предскаже, кога ще има подобен сблъсък, но през 2029 г. учените ще могат да наблюдават астероид, който ще премине само на 31 000 км от Земята.\r\nТози астероид се казва 99942 Апофис и също е горе-долу с размерите на небостъргач. ", "date": "2019.08.27", "title": "Астероид колкото небостъргач ще мине близо до Земята "}
{"url": "https://www.actualno.com/politics/bojko-borisov-izborite-shte-bydat-mnogo-podli-specialno-za-sofija-news_807659.html", "text": "      Винаги ни е било приятно на ГЕРБ да работим със СДС. Никога не сме делили партиите на големи и малки, а на стари и най-вече на партии с ценности. Предлагаме направено срещу популизъм. Специално за София, мисля, че ще бъдат много подли - заради установената практика да се прилепва към някоя партия или някой кандидат. Това заяви премиерът Бойко Борисов на пресконференция заедно с лидера на СДС Румен Христов и кмета на София Йорданка Фандъкова, предаде БГНЕС.      Смятаме, че дясното управлява по-добре и трябва да продължи да управлява, обяви Румен Христов. Той каза, че се надява да постигнат с ГЕРБ договореност за големите общини в България, които са знакови. Споразумението ни с ГЕРБ стимулира двете структури на ГЕРБ и СДС да търсят съгласие и разбирателство за общо явяване.\r\nОбединението на старата десница не е само необходимо, но и много важно, защото отговаряме на войнстващия популизъм с реализъм и отговорност, каза от своя страна кметът на София Йорданка Фандъкова. С това обединение смятам, че ясно показваме с желанието си да работим за общините и че те носят ясна политическа отговорност, и то в десния спектър, добави Фандъкова.       Какво значи да имаш претенцията да си алтернатива, и да не издигаш свой кандидат в голям град, а да подкрепяш някого. Ние сме длъжни да . В някои градове ние ще издигнем кандидати, в други градове ние ще подкрепим издигнатите от вас кандидати, обърна се Борисов към Христов.\r\nСамо ако започнем да изброяваме направеното за последните 10 години в София - даже няма да започна с метрото, само да си спомним кризата с боклука, как изглеждат парковите ни пространства, ремонтите на \"Лъвов мост\", на Телевизионната кула, на Семинарията, Южната дъга. Това е град, в който на практика няма безработица - технопаркът, индустриалните зони около София, Кремиковци, Божурище. Трафикът вече не влиза в града. Да не говорим за училищата, за детските градини, за всичко, което бе изградено. На всичко това се противопоставя един популизъм. Вие помните каква беше и Витошка, припомни Борисов.\r\n\"Нямаше канализации, нямаше Модерно предградие, в много квартали нямаше септични ями, с метрото изградихме един подземен град\", каза той и обърна внимание и на трамваите, тролеите и чистотата на въздуха. Ако нашите колеги отляво искат да водят битка с нас, да си издигнат кандидат. Не приемам да подкрепят някого в град като София. Като партия сме дали пълна автономия на местната организация. Спомням си по \"Граф Игнатиев\" какви стари трамваи дрънчаха. Всичко беше изкривено. Хората искат още повече да се направи\", каза още Борисов.    Наесен ще се опитат да подведат избирателите и някои от нашите партньори, уточни премиерът. Търсете съмишленици, които искат градът да се подобрява все повече и повече, добави Борисов. ", "date": "2019.08.27", "title": "Бойко Борисов: Изборите ще бъдат много подли, специално за София"}
{"url": "https://www.actualno.com/balkani/gyrcija-razsledva-trafik-na-hora-sled-katastrofa-s-6-jertvi-news_806635.html", "text": "      Гръцката полиция обяви, че разследва двама заподозрени за трафик на хора, след тежка катастрофа, при която загинаха шестима души, пише Ройтерс.      Според полицията, цели 16 души се били качили на джип, който катастрофирал в граничещата с Турция община Еврос, докато пътувал към Александруполис.   Шестима загинали, останалите 10 са с различни наранявания.\r\nВсички в превозното средство били мъже, като повечето били мигранти от Пакистан и Египет.  Стотици хиляди използват Гърция като начална дестинация към други европейски страни, бягайки от насилието и бедността в Близкия Изток и по-далечни региони.\r\nБроят им значително спадна след 2016 г., когато Европейския съюз подписа сделка с Турция да връща мигрантите обратно и да задържа други от тях на своя територия. ", "date": "2019.08.27", "title": "Гърция разследва трафик на хора след катастрофа с 6 жертви "}
{"url": "https://www.actualno.com/bgfootball/legendata-mircha-luchesku-moje-da-poeme-ludogorec-news_807838.html", "text": "      Легендарният румънски треньор може да поеме българския шампион Лудогорец, твърди “България днес”, позовавайки се на свои източници. Румънският специалист е сред основните фаворити за овакантения треньорски пост в Разград след .      Според информациите, ръководството на \"орлите\" вече е стартирало преговори с Луческу, но все още са в начална фаза, като тепърва ще се изясняват детайлите по евентуалното споразумение. Едно от изискванията на румънския треньор е да получи допълнителна селекция, ако \"зелените\" се класират за груповата фаза в Лига Европа.    Както е известно, в четвъртък гостува на Марибор в Словения, където най-вероятно тимът ще бъде воден от помощника на Стоев - Станислав Генчев. \"Орлите\" се разделиха със Стойчо Стоев след равенството със Славия в родния шампионат.  Що се отнася до Мирча Луческу, румънецът е сред най-опитните специалисти на Стария континент. Той е легенда на Динамо Букурещ, където е изиграл 250 мача, а впоследствие е бил и треньор на столичани в продължение на четири години. Неговата треньорска кариера стартира през далечната 1979 година, като практикува в треньорската професия и до днес.\r\nСред по-знаковите отбори, които е ръководил Луческу, са Интер, Галатасарай, Бешикташ, Шахтьор, Зенит и националните отбори на Румъния и Турция. За последно Луческу работи именно в южната ни съседка, но обяви, че това ще бъде край на неговата треньорска кариера. От щаба на Лудогорец обаче ще се опитат да склонят 74-годишния румънец да продължи да се занимава с треньорска дейност.         ", "date": "2019.08.27", "title": "Легендата Мирча Луческу може да поеме Лудогорец"}
{"url": "https://www.actualno.com/actualno/hiljadi-konsuli-edin-premier-video-news_805001.html", "text": "      \"Взехме решение. Изпратихме го консул. Хиляди такива консули има. Има достатъчно езикова подготовка, множество награди. Вие не можете да изброите консулите в Европа\". Така българският премиер Бойко Борисов коментира защо бившият председател на Антикорупционната комисия (КПКОНПИ) Пламен Георгиев Димитров стана .      При такова изказване (във видеото след 6:45 минута) в нормални държави изхвърчаш с 500 от публичния пост, който заемаш - тамън си изпробваш (ново)построената магистрала и колко всъщност асфалт има по нея. В България дори не чуваме, какво остава да се впечатлим, да се възмутим, да накажем - с недоверие там, където най-много боли.\r\nЧестно казано отдавна ми е омръзнало да коментирам наглостта и безочието на най-висшите ни политици, начело с другаря от Банкя. От говорене смисъл няма. След като избори след избори нищо не се променя, значи няма достатъчна сила за промяна. След като редовно кой ли не обяснява, че ако изборите променят нещо, щяха да ги забранят, но не дава и не се бори за друга алтернатива, значи няма проблем. Тези, които ги е гнус дори една думичка да чуят точно от устите на такива като Борисов и кръга около него плюс овехтяващата, но здраво крякаща \"червена алтернатива\", си въобразяват - мираж е, хей! Мираж е, типично наш - няма измъкване.\r\nЧестита испанска тераса - с мрамор от Банкя! Консулите няма да ги изброявам, няма и нужда - дори в кацата мед една лъжичка, хайде да не говорим по Борисовски, катран, проваля цялата работа! Но на г-н премиера задочно да му кажа - на медиите им е работа да питат, Вашата е да знаете! И като много знаете, колко точно награди има Пламен Георгиев и колко точно пари е конфискувал, без съдът да каже, че не трябва?     ", "date": "2019.08.27", "title": "Хиляди консули - един премиер! (ВИДЕО)"}
{"url": "https://www.actualno.com/pleven/bsp-izdigna-general-za-kmetskija-stol-v-cherven-brjag-news_807804.html", "text": "      Областният съвет на БСП в Плевен издигна за кандидат-градоначалник в Червен бряг на предстоящите местни избори о.р. ген. Петър Петров. Генералът бе основен участник в решаването на проблемите  с мостовете при Горник и Чомаковци, заради които 6 селища в община Червен бряг на практика останаха откъснати от света. Ген. Петров оглави инициативния комитет на протестиращите жители в района и изведе протестите до успешен край.      „Той доказа, че е човек със силно изразена гражданска позиция и чувство за справедливост“, мотивира решението си Областният съвет на БСП.   Ген. Петър Петров е възпитаник на ВНВУ „Васил Левски“. Завършил е мотострелкови команден профил. Има научна степен „доктор“ по специалността „Организация и управление на въоръжени сили“. Защитил е магистърска степен по военни науки към кралския колеж на Лондонския университет.\r\nВоенната му кариера е минала през командни длъжности в 61-ва Стрямска механизирана бригада в Карлово, в Многонационална бригада „Югоизточна Европа“ и във 2-ра Тунджанска механизирана бригада в Стара Загора. Бил е помощник-началник на щаба по цивилно-военното сътрудничество и партньорство в командването на съвместните сили на НАТО в Брунсум /Холандия/. Преди да се пенсионира през 2015 г. е бил главен инспектор на Министерството на отбраната.   ", "date": "2019.08.27", "title": "БСП издигна генерал за кметския стол в Червен бряг"}
{"url": "https://www.actualno.com/business/lyje-li-babh-za-broja-na-izbitite-praseta-i-zashto-news_806131.html", "text": "      Българската агенция по безопасност на храните, която проспа разрастването на африканската чума по свинете и подлуди малки и големи ферми, е на път да забърка страната в международен скандал с неверни данни. На хартия БАБХ отчита, че всички прасета в големите свинекомплекси в Русенско, които бяха поразени от вируса, са умъртвени и загробени. Такава информация е подадена още в началото на август в Световната организация за здраве на животните (World Organisation for Animal Health OIE),       Според информационната система на СОЗЖ, която е публично достъпна, към 3 август в България са унищожени общо над 120 000 обитатели на свинеферми от всякакъв калибър, включително и в големите промишлени комплекси в Николово, Бръшлен и Голямо Враново.  Оказва се обаче, че информацията е \"неточна\" и че всъщност в предприятието в Голямо Враново от 30 000 животни само 12 000 са евтаназирани, а другите 18 000 са и живи, и здрави.   От свинекомплекса дори твърдят, че са поискали разрешение от БАБХ да продължат дейността си  и че това е напълно възможно и легално по силата на евродиректива. Ръководството на предприятието  обяснява, че вирусът е засегнал само сектор \"угояване\" и там са взети всички мерки, а другите производства са напълно невредими. Според европравилата в такива случаи няма нужда да се избиват здрави животни, твърдят от  Голямо Враново.\r\nЗащо тогава данните на СОЗЖ са неверни - заради грешната информация на БАБХ, какво ще стане в Голямо Враново и каква е ситуацията в момента? От БАБХ отговарят доста неясно - според агенцията и останалите 18 000 прасета в Голямо Враново трябва да бъдат и ще бъдат избити. Умъртвяването временно било спряно от 15 август \"поради религиозните празници\", твърдят \"експертите\".  Колкото до неверните данни, подадени в Световната организация по здраве на животните,  БАБХ твърди следното: \"Съгласно процедурите за докладване посоченият брой животни е обект на убиване и унищожаване и не е необходимо процесът да е приключен във времето на докладване\". Освен това от екипа на Дамян Илиев твърдят, че не е правилно да се приема, че докладваната бройка животни вече са унищожени, тъй като данните не били финални, а целите на доклада били \"първа и ранна нотификация и мерки, които са и ще бъдат приети\".\r\n\"Комплексът може да продължи дейността си след изпълнение на заповедта на изпълнителния директор на БАБХ за обявяване на огнище на африканска чума и мерки за ликвидирането му след извършени почистване и дезинфекция и вдигане на ограничителните зони\", пише още в отговорите на държавната институция до в. \"Сега\".   Поведението на БАБХ е повече от странно. Ако наистина има опасност от разнасяне на заразата в Голямо Враново, всички животни вече трябваше да са избити (там вирусът бе установен още през юли). А ако няма опасност и европравилата позволяват комплексът да продължи да работи, не е ясно защо агенцията продължава да настоява, че трябва да има евтаназиране \"до крак\".    Преди дни управителят на комплекса в Голямо Враново обяви пред БНР, че след взетите мерки в заразената част на предприятието са взети над 1500 проби и всичките са отрицателни, т.е. вирус няма. БАБХ обаче казва, че няма намерение да взима никакви проби от предприятието, тъй като според европейското законодателство при потвърждаване на огнище не се налагало да се правят нови изследвания, а трябвало да се прилага поголовно умъртвяване на животните.\r\nПо същата логика БАБХ изисква всички домашни прасета в 3-километровата зона около огнищата и в 20-километровата зона около индустриалните свинеферми да бъдат умъртвявани \"превантивно\", дори да пращят от здраве. Според работещия с Националната асоциация за защита на потребителите биолог д-р Сергей Иванов българската администрация се престарава и такива жестоки изисквания в евродирективите няма.\r\nПо последни данни в България има 33 потвърдени огнища на заразата, а поне досега БАБХ говори само с половин уста за допуснатите грешки - а дали някой ще търси отговорност на някого, припомнете си в . ", "date": "2019.08.27", "title": "Лъже ли БАБХ за броя на избитите прасета и защо? "}
{"url": "https://www.actualno.com/america/brazilija-ne-iska-pomosht-ot-g-7-za-pojarite-v-amazonija-news_807224.html", "text": "      Ръководителят на президентската администрация в Бразилия обяви, че страната отказва предложената помощ от държавите от Г7 за борба с пожарите в Амазония, предаде БГНЕС.      Оникс Лоренцони каза следното пред агенция G1: \"Президентът Еманюел Макрон може да се погрижи за собствената си страна и другите си колонии. Оценяваме предложението, но може да използват тези пари за засаждането на изсечените гори в Европа.\"   Срещата на Г7 завърши вчера, като лидерите обявиха, че ще изпратят помощ на стойност над 20 милиона долара на Бразилия, за да бъдат овладени пожарите в Амазония. Правителството на страната на няколко пъти отрече, че пожарите представляват голям проблем.\r\nБразилският президент Жаир Болсонаро нападна Макрон за неколкократните му призиви за реакция, като нещата придобиха личен оттенък. Болсонаро пусна дебелашки пост във Facebook, който сравняваше 37-годишната му съпруга с 66-годишната съпруга на Макрон. Френският президент нарече реакцията на бразилеца \"изключително неуважителна.\"  Какво се случи на срещата на Г-7 - припомнете си в ! ", "date": "2019.08.27", "title": "Бразилия не иска помощ от Г-7 за пожарите в Амазония"}
{"url": "https://www.actualno.com/goodnews/vodni-taksita-shte-prevozvat-burgazlii-i-turisti-news_808179.html", "text": "      Морски превоз ще има на територията на община Бургас. Това каза кметът Димитър Николов: „Ще се използват кейовите пристани на кварталите Крайморие и Сарафово, на Рибарското селище, който ще бъде изграден, на остров Св. Анастасия и Черноморец, които ще се свържат с пристанище Бургас.      Общо пет ще са дестинациите, където има или предстои да бъдат изградени кейови пристани. До тях ще се движат плавателните съдове и ще представляват вътрешна връзка. За тази цел община Бургас подготвя проект да закупи нов плавателен съд с голяма мощност, който да свързва различни пристанища. За да стане това бързо ние искаме съдействие от Министерството на транспорта и Морска администрация за опрощаване на процедурите. Сега са много тежки изискванията за тези вътрешни плавателни връзки, които се извършват с хидробуси“. Освен да возят туристи, корабчетата ще се ползват като . Така ще се избегне трафика и предвижването ще бъде много по-бързо. Едното корабче ще бъде общинско, но ще се даде възможност на частни фирми, които притежават подходящи съдове, да изпълняват вътрешни маршрути.     Част от процедурите по проекта , остава да приключи изграждането на два пристана, да бъдат въведени в експлоатационна годност и общината да получи сертификатите и удостоверенията от Изпълнителна агенция „Морска администрация”. Очакванията са изпълняването на вътрешни маршрути да бъде факт още другото лято. Целият бургаски залив може да бъде използван, а корабчетата да спират работа само през зимните месеци. Затова трябва да бъдат бързи и сигурни.\r\nЗа тяхната сигурност и надеждност министърът на транспорта Росен Желязков каза:\r\n\"Ние сме в края на летния сезон. Сега е моментът да начертаем плановете и да обсъждаме теми, свързани с безопасността. Тя е за всички сфери на транспорта и летните атракции. Една от темите, заради които беше оттеглен от мен закона за пътните превозни средства е, че не се уреждат в достатъчна степен новите обществени отношения, които са свързани с новата градска мобилност. Това са електроскутери, тротинетки и други. Това трябва да намери своето законодателно решение в национален план.Същото важи за леката авиация, дроновете и всички плавателни съдове. Те стават по-достъпни, но създават предпоставки за инциденти. Мерките за безопасност са много важни и за морската структура“.    За нормативната база на България това е новост, затова от Морска администрация са почерпили опит от Дания и Швеция, които имат богат опит в плаването в градски условия, защото там се използват водни таксита и водни автобуси, което предстои да се случи и в Бургас. ", "date": "2019.08.27", "title": "Водни таксита ще превозват бургазлии и туристи"}
{"url": "https://www.actualno.com/interest/kuchetata-pomagat-za-zdravo-syrce-news_806695.html", "text": "      Собствениците на кучета страдат по-рядко от сърдечно-съдови заболявания, пише РИА Новости.      Доклад, публикуван на сайта MedicalXpress, сочи, че собствениците на умират по-рядко от нарушения в работата на кръвоносната система.   Учени провели изследване, в което участвали 1769 души без проблеми в сърдечно-съдовата система. В хода на изследването се отчитали начина на живот, дажбите храна, натоварванията, нивата на кръвна захар, телесната маса, холестерина и физическата активност.\r\nПритежателите на кучета отчели по-висока физическа активност, както и по-правилно хранене, предаде БГНЕС. Независимо от пола, възрастта и дори нивото на образование, собствениците на кучета имали най-добри показатели на нива на кръвната захар.  Според учените, кучетата провокират човека по-често да излиза от дома си и да участва в активни игри с животното. Освен това домашните любимци възпрепятстват социалната изолация и подобряват психологическото състояние. ", "date": "2019.08.27", "title": "Кучетата помагат за здраво сърце"}
{"url": "https://www.actualno.com/politics/problemite-i-krizite-koito-premieryt-prenebregna-news_806152.html", "text": "       Премиерът Бойко Борисов, за който мрачни теми като чумата по свинете, незаконните сметища и пожарите край магистралите не съществуват , започна новата седмица с любимото си напоследък занимание - , наглежда строящи се шосета, прави първи копки, реже ленти, брои несметните постижения на правителството. Всичко се филмира и се качва във Facebook.  В понеделник Борисов инспектира напредъка по магистрала \"Европа\" (София-Калотина), навести разширение на производството на \"Кока-кола\" в Костинброд и даде шанс на министъра на икономиката Емил Караниколов и на зам.-министъра на строителството Николай Нaнков да се похвалят с успехи в ресорите си,       Поредната демонстрация на самодоволство идва, след като предните дни премиерът напълно пренебрегна пожарищата и буквално се скри от скандалните разкрития, че площадки под магистрални мостове са превърнати в гробници за всякакви боклуци, които лесно могат да пламнат. Борисов не се намеси дори когато стана ясно, че никой не разчиства опасното сметище под виадукта край Дупница, което преди половин месец горя,  увреди тежко моста и блокира трафика по магистрала \"Струма\".   В понеделник обаче премиерът надяна розовите очила, подкара джипа по бъдещата АМ \"Европа\" и започна представлението: \"Много ми е кеф така - първо минаваме по нивите, после минаваме на чакъл и след това на асфалт. Инвестирали сме и сме го дали на хората. Където правим пътища и се строи, идват инвеститорите. След няколко дни ще открием и най-голямата складова база на Балканите. По време на нашето управление износът на страната е рекордно голям - 28 милиарда лева за първото полугодие. Посланиците също смятат, че средата в България е прекрасна. Все повече компании инвестират в реалната икономика. Окуражавам собствениците на предприятията да дават по-големи заплати. Приоритет на правителството е ръстът на доходите и догодина ще увеличим заплатите с още 10%\", дръпна бодра реч Борисов.\r\nПоследва включване на зам.-министър Нанков от задната седалка. \"Преди три месеца дадохме началото на реалното строителство на обекта. И само за три месеца вече имаме няколко дейности, изпълнени на 100% - например стабилизиране на земната основа. Над 70% от развалянето на старите канавки по протежение на платното са готови, над 40% от изкопните работи са готови. Насипът вече е над 15% извършен. Теменужките, които бяха в района на Алдомировското блато, са преместени. В момента се работи по четири големи съоръжения – подлези, надлези и два пътни възела, а на Сливница се изграждат три мостови съоръжения. Това е по-дългият, но по-лек участък от магистрала „Европа“. След 20-25 дни стартираме и по-трудния, който ще преминава през дефилето след Драгоман“, изрецитира на един дъх Нанков.  И другият пасажер - министър Емил Караниколов, отчете присъствие, отбелязвайки, че без инфраструктура никой инвеститор няма да дойде, а \"заради политиката на българското правителство инвестициите ни се увеличават и безработицата е на рекордно ниски нива\".\r\nОткривайки нови мощности на \"Кока-кола\" в Костинброд, премиерът обеща да осигури 1.78 млн. лева за изграждане на път до предприятието, като подчерта \"Асфалтът не се яде, но чрез него се правят заводи и се получават заплати\". „Фискалният резерв е пълен благодарение на мощната икономика“, каза още Бойко Борисов, създавайки оксиморон - за жалост \"мощната\" българската икономика е най-слабата в целия ЕС     изгорелия мост при Дупница срещу 1.8 млн. лева     Пътната агенция съобщи, че е поверила на ГБС  \"аварийното укрепване\" на подпаления мост на магистрала \"Струма\" при Дупница. Ремонтът е възложен по експресна процедура - директно договаряне, тъй като трафикът в участъка е затруднен, а ГБС е избрана, защото тя е правила моста над р. Джерман, обясняват от АПИ. Виадуктът бе тежко увреден, след като на 13 август натрупани под него огромни количества отпадъци пламнаха. Оказа се, че контролните институции са проспали трупането на незаконни грамади от боклук под мост на магистрала. Сега безхаберието на държавните органи ще струва на данъкоплатците 1.8 млн. лева - на толкова е оценен ремонтът. Срокът за проектиране и аварийно укрепване на моста е четири месеца.\r\nМеждувременно стана ясно, че половин месец след пожара възпламенимите отпадъци си стоят под  виадукта, защото няма кой да ги премести. А в понеделник служители на \"Феникс Ресурс\"–Дупница излязоха в защита на своя работодател Кольо Илиев, който е единственият до момента обвинен за инцидента. Още преди да бъде арестуван, Илиев обясни, че пламъците са тръгнали не от неговото депо за вторични суровини, а от изхвърлени в близост чужди боклуци, за които бил подавал сигнали, но никой не реагирал.\r\nПротестиращите настояват държавата да не затваря депото на отпадъци на \"Феникс ресурс\". Те обясниха пред bTV, че \"фирмата е от регионална значимост, защото преработва над 500 тона месечно технологичен отпадък, който превръща във вторична суровина\", и че \"това, че фирмата се оказа на място най-близо до нерегламентираното сметище, не я прави виновник и участник в пожара\". Според хората от \"Феникс\" трасето на магистралата било неправилно проектирано и трябвало да заобиколи депото за боклуци. ", "date": "2019.08.27", "title": "Проблемите и кризите, които премиерът пренебрегна"}
{"url": "https://www.actualno.com/sofia/kradcite-pognaha-novite-elektricheski-trotinetki-v-sofija-news_807826.html", "text": "      Около 15 тротинетки са изчезнал в София заради кражба първите дни след пускането им по улиците. В петък модерните средства за придвижване започнаха да се ползват официално от столичани и гости на града. И докато едни харесаха новите двуколесни, крадците веднага им хвърлиха око, пише \"Монитор\".      За да се кара един електрически скутер трябва да се изтегли приложение от интернет. И от картата в него се търси най-близката свободна тротинетка. Тя се отключва с натискане на бутон и QR код. Като свърши да кара, ползвателят трябва да следва инструкциите в приложението, за да прекрати ползването и да паркира возилото.   Отключването е 1,50 лв и по 30 стотинки за всяка минута каране. В системата на фирмата, която дава за ползване тротинетки, за един ден имаше десетки сигнали за скутери, които трябва да бъдат докарани обратно в базата за проверка. Една 3 от 18 се оказаха истински. До столичен мол се установи, че вместо тротинетка е останал само нейният GPS предавател. Системата показала, че едно средство би трябвало да се намира в 6 РПУ или в съседен на него имот. На място нямало и следа от него. От компанията потвърдиха, че е възможно някой да е взел тротинетката или да я е скрил. ", "date": "2019.08.27", "title": "Крадците погнаха новите електрически тротинетки в София"}
{"url": "https://www.actualno.com/curious/izbjagala-kobra-naloji-evakuacija-v-germanija-news_806804.html", "text": "      Отровна змия избяга в Германия, което доведе до евакуацията на няколко къщи в град Херне, предаде БГНЕС, позовавайки се на Deutsche Welle.      Полицията обяви, че не може да каже къде е отишло опасното влечуго и продължава да го търси.   Кобрата избягала от терариум в неделя, което предизвикало евакуацията на около 30 обитатели на четири къщи в района. Змията била забелязана в коридора на една от къщите, но докато хората реагират, изчезнала отново.\r\nВетеринари и полицаи поръсили брашно из сградата, в която била забелязана кобрата, с надеждата, че ще остави следи и ще я открият. Било разпънато и двойнозалепващо тиксо, отново с идеята за проследяване на змията, но и това не проработило.   ", "date": "2019.08.27", "title": "Избягала кобра наложи евакуация в Германия"}
{"url": "https://www.actualno.com/politics/ivan-kostov-tvyrdi-che-ot-nap-go-razsledvat-zaradi-izborite-i-geshev-news_807471.html", "text": "      \"След две данъчни ревизии, стигна до абсурдното твърдение, че мои и на съпругата ми парични средства не са наши, въпреки че ние сме ги декларирали като заем и никога не са предизвиквали някакъв проблем.\" Това обяви бившият министър председател Иван Костов в интервю за bTV.      Той поясни, че става въпрос са близо 400 хил. лв., едната половина негов заем, а другата - на съпругата му, и с тези средства е закупена земя в Добруджа.   \"Те са от спестявания, нараснали са, добре съм ги управлявал и затова са достигнали до този размер. 15 документа по безспорен начин показват, че тези пари са наши, а ревизията ще стигне до извода, че трябва да ни обложи с данъци. Това ще даде повод на прокуратурата да оповести пред обществеността, че започва следствие. И сега връзката с местните избори  е едно съвпадение, исковете за възражение за излизане на облагателен акт отвеждат тази история в средата на изборната кампания и това прави връзката между моя личен проблем и изборната кампания, защото има възможност прокуратурата да започне действия срещу човек, за който те са убедени, че стои зад \"Демократична България\" и протеста срещу \", обобщи бившият премиер.\r\nКостов заяви, че се надява изпълнителния директор на НАП да се запознае с фактите и да не позволи данъчната агенция да бъде използвана за предизборни цели за политическа кампания.  По думите му \"прокуратурата се опитва да покаже, че всички, които възразяват срещу нейните действия, са престъпници\" и допълни, че всички европейски институции твърдят, че в България съдебната реформа не е завършена и проблемът е в прокуратурата. \r\nКостов каза и, че не е срещу Гешев като персона, а срещу начина, по който става , т.е. \"аз възразявам от същите позиции, от които възразяват европейските институции\".   \"Фактите са упорито нещо, те не могат да бъдат заобиколени, но те може да бъдат представени по абсурден начин\", каза още бившият премиер.    В началото на разговора Костов сподели, че е преживял тежко боледуване от херпес зостер, който е поразил очите му. ", "date": "2019.08.27", "title": "Иван Костов твърди, че от НАП го разследват заради изборите и Гешев"}
{"url": "https://www.actualno.com/literature/otkys-ot-naj-prekrasnoto-magazinche-za-shokolad-v-parij-djeni-kolgan-news_804273.html", "text": "      Двамата ми братя дойдоха да ме видят в мига, в който стана ясно, че няма да хвърля топа. Обичах ги, но на двайсет и две и на двайсет си имаш достатъчно други интереси, които не включват разговори с откачената ти голяма сестра за още по-откачения инцидент, който е претърпяла във фабриката. Кат, господ да я благослови, тя, разбира се, беше върхът, нямаше да мога без нея, но работният ѝ ден във фризьорския салон беше безкраен и трябваше да пътува четиресет и пет минути с автобус от болницата, за да се прибере, затова не можеше да идва често, въпреки че много ѝ се радвах, когато я виждах. Тя обичаше да ми разказва кой е спечелил наградата за най-ужасна прическа на седмицата и как се е опитала да убеди жената да направи нещо различно, но тя не била съгласна, отчаяно ѝ се искало да е като Черил Коул или някоя друга от риалити формат, въпреки че въпросната клиентка била с къса, мазна, кестенява, проскубана коса, на която нямало начин да се сложат екстеншъни, поради което щяла да се върне след седмица с викове и крясъци и да заплаши, че ще съди салона, защото и малкото останало от косата ѝ капело.      – Казвам им аз – разправя Кат, – но те не слушат. Никой не ме слуша.   Тя ме накара да се погледна в огледалото в банята и да си кажа, че ще се оправя. Изглеждах потресаващо. Очите ми бяха кръвясали от всичките антибиотици и изглеждаха малко пожълтели; къдравата ми коса – обикновено руса, с помощта на Кат, но сега прораснала – беше ситно къдрава и щръкнала, също като на някоя луда, а бледата ми кожа имаше същия цвят и вид като на болничната овесена каша. Кат се постара да ми вдъхне увереност, най-вече защото тя си е такава, но и защото в салона трябва да казва подобни неща на шейсетгодишните дами, които са с по деветдесет килограма наднормено тегло и като влязат, искат да заприличат на Колийн Руни , но и двете знаем, че усилията им са напразни.\r\nТака че през повечето време бяхме сами с Клер. Беше странно, защото се опознахме много по-бързо, отколкото при други обстоятелства. Също така осъзнах, донякъде шокирана, че се радвам, че вече не съм с Дар. Той беше свестен тип, но с него не можеше да се води разговор. Ако трябваше да идва, за да ме вижда всеки ден, щеше да е пълна катастрофа; на третия ден нямаше да има за какво да си говорим освен за чипс и „Манчестър Сити“. Без шансове да се понатискаме (все още имам система на ръката и тръбичка за пишкане – извинявам се, – а дори да нямах, самата мисъл, че имам едва осем пръста, нямаше да ми позволи никога повече да се почувствам секси), просто не знам как щяхме да изкараме. Докато бях болна, успях да помисля над нещата. Бях съсипана, когато скъсахме (той все се пробваше да ми изневерява, а в град с размерите на Кидинсъбра, това не можеше да остане тайна дълго време. Защитата му – че вечно имал неуспехи – не му помогна много), но единственото, което ми липсваше сега, бе малкият апартамент, който бяхме взели под наем.  Той обаче беше дал на брат ми Джо кутия бонбони за мен (които Джо бързо изяде, тъй като е на двайсет) и ми пусна есемес, за да се увери, че съм добре. Мисля дори, че беше готов да си ме върне, с пръсти или без пръсти. Чух, че бил точно толкова успешен като неангажиран, колкото и по времето с мен, но може Кат просто да се опитваше да ме накара да се чувствам по-добре.\r\nМисля, че без Клер щях да полудея от отегчение и досада. Преди шест месеца си бях купила евтин смартфон и сега проклинах късмета си, задето нямах на какво да играя, освен на тъпата игра „Снейк ит“. Четях много книги, но има разлика между това да четеш книга, когато си уморена след цял ден на работа и нямаш търпение да се пъхнеш във ваната и да се насладиш на няколко странички с чаша чай, дори когато двайсет и четири годишният ти брат блъска по вратата и крещи, че иска гела си за коса, и да четеш книга, защото нямаш никакво друго занимание.   Освен това приемах какви ли не лекарства и ми беше труд¬но да се съсредоточа. В далечния ъгъл имаше телевизор, който не спираше да боботи, но беше нагласен на един канал по цял ден и на мен ми писна да гледам разни дебелаци, които си крещят, затова си слагах слушалките. Беше супер, когато идваха да ме виждат, само дето нямах какво да им кажа, освен колко много течности се отцеждат от раната ми и разни други против¬ни неща, така че не ми беше приятно и да приказвам.    Сестрите бяха приятни и весели, но винаги бързаха, а док¬торите пък изглеждаха скапани и повечето не проявяваха интерес – интересуваха се единствено от крака ми, но той все едно беше част от котка и те не обръщаха никакво внимание на останалата част от мен над глезена. Останалите дами в отделението бяха стари. Ама наистина много стари. „Къде съм? Войната ли е още?“ – толкова стари. Беше ми жал и за тях, и за нетърпеливите им, изтощени семейства, които идваха всеки ден, за да чуят поредното „няма промяна“, но аз не общувах с тях. Не си бях давала сметка, че младите хора – сравнително младите – не се разболяват често. Дори да им имаше нещо, въпросът се решаваше в операционната, рязваха им някоя фрапираща част, други бяха претърпели катастрофа или пък се възстановяваха след страхотна нощ, която накрая се беше прецакала, не бяха тук на лекарства, както беше с възрастните пациенти, на които не им бяха наред по сто неща и нямаше къде другаде да отидат.\r\nТака че беше страхотно облекчение да си седя тихо и кротко с Клер и да повтарям непрекъснато avoir  и être  и да помня разликата между близко минало и продължително минало и да се уча как правилно да произнасям r. („Трябва“, не спираше да повтаря тя, „да работиш упорито над акцента си. Бъди французойка. Придобий най-френския акцент. Стани страхотен инспектор Клузо и размахвай ръце“. „Чувствам се като глупачка“, признах. „Точно така“, съгласи се Клер. „Така и ще бъде, докато не проговориш френски и французите не започнат да те разбират“.) ", "date": "2019.08.27", "title": "Откъс от \"Най-прекрасното магазинче за шоколад в Париж\", Джени Колган"}
{"url": "https://www.actualno.com/europe/makron-objavi-sreshta-na-vyrha-za-mir-v-ukrajna-prez-septemvri-news_806053.html", "text": "      Френският президент Еманюел Макрон обяви при завършека на срещата на Г-7, че лидерите на Русия, Украйна, Германия и Франция ще проведат преговори през септември, насочени към прекратяване на конфликта в Източна Украйна.      \"Смятаме, че съществуват условия за полезна среща на върха\", каза Макрон, който приветства изборите за нов президент в Украйна като възможност за прекратяване на петгодишната война. Макрон заяви, че разговорите ще се проведат през септември, но не посочи точна дата, уточнява БГНЕС.   Украйна е в конфликт с подкрепяните от Русия бунтовници в Донецк и Луганск, след като Москва насилствено анексира Крим през 2014 година.\r\nМакрон вече се срещна с президента на Украйна Владимир Зеленски и покани руския държавен глава Владимир Путин във Франция за преговори миналата седмица преди срещата на върха на Г-7, от която Русия беше изключена след завземането на Крим. След срещата и двамата говориха в една посока за Украйна и мира там.  След разговорите си с Путин Макрон заяви, че има \"реална възможност\" за мир в Украйна след избирането на Зеленски. Самият Зеленски предложи да се срещне с Путин за разговори лице в лице и през последните седмици разговаря с него по телефона.\r\nЕвропейският съюз наложи няколко кръга от санкции на Русия заради Крим.   В сраженията между украинските сили и подкрепяните от Русия сепаратисти в района на Донбас досега са избити над 13 000 души.     ", "date": "2019.08.27", "title": "Макрон обяви среща на върха за мир в Украйна през септември "}
{"url": "https://www.actualno.com/showbusiness/neprijatnostite-za-harvi-uajnstijn-njamat-kraj-news_806192.html", "text": "      Две нови обвинения в изнасилване и сексуално посегателство отложиха делото срещу холивудския магнат Харви Уайнстийн, предаде БГНЕС.      Прокуратурата в Ню Йорк внесе обвиненията по жалби две жени, едната от които твърди, че е била изнасилена от влиятелния продуцент през 2013 година, а другата казва, че Уайнстийн насила я е накарал да прави орален секс през 2006 година. Съдът реши, че делото трябва да се отложи за 6 януари, за да може защитата на Уайнстийн да се подготви за новите обвинения. Началото на процеса беше насрочено за следващата седмица, на 6 септември.   По време на 15-минутното изслушване в съдебна зала в Ню Йорк Харви Уайнстийн каза, че е невинен.\r\nДоскоро съоснователят на голямото холивудско студио \"Мирамакс\" беше един от най-влиятелните продуценти в индустрията. Сега повече от 80 жени го обвиняват в изнасилване или сексуално посегателство, като сред тях са световноизвестни звезди като Анджелина Джоли и Ашли Джъд.  Обвиненията срещу магната бяха в основата на придобилото световна известност и мащаб движение за правата на жените #MeToo. Уайнстийн отхвърля обвиненията и твърди, че е правил секс с актрисите по взаимно съгласие.\r\nАдвокатите на продуцента искат делото да бъде преместено от Ню Йорк, като твърдят, че шумното отразяване в таблоидите в града не дава на техния клиент възможността да очаква справедлив процес.   Експерти смятат, че делото няма да бъде преместено от Ню Йорк, както и че големия брой на обвинителките на Уайнстийн ще натежи за осъдителна присъда срещу него, както стана с популярния комик и актьор Бил Козби. Какво се случи с Козби - припомнете си в !     ", "date": "2019.08.27", "title": "Неприятностите за Харви Уайнстийн нямат край"}
{"url": "https://www.actualno.com/chronicles/v-eksploatacija-e-pusnata-aec-v-chernobil-news_806063.html", "text": "      Първата част от Чернобилската АЕЦ (първи и втори енергоблокове с ядрени реактори РБМК-1000) е построена в периода 1970 – 1977 г. Втората част (трети и четвърти енергоблокове с аналогични реактори) е построена към края на 1983 г. През 1981 г. на 1,5 km югоизточно от главната площадка започва строежа на третата част с пети и шести енергоблокове със същите реактори, който бива спрян след аварията в четвърти енергоблок при висока степен на готовност на обектите.      Непосредствено в долината на река Припят на югоизток от централа за осигуряване на охлаждане на турбинните кондензатори и други топлообменници на четирите енергоблока е построено насипно охлаждащо езеро с площ от 22 km2 на ниво, по-високо със 7 m от нивото на водата в река Припят и с 3,5 m по-ниско от нивото на площадката на централата. За охлаждане на пети и шести блок се е предвиждало построяването на охладителни кули.   Проектираната сумарна мощност на Чернобилската АЕЦ е 6000 MW, като към април 1986 г. в експлоатация са четири енергоблока с реактори РБМК-1000 и обща мощност от 4000 MW.[3] Към момента на аварията, Чернобилската АЕЦ заедно с Ленинградската и Курската са най-мощните електроцентрали в СССР.\r\nСлед 23 години и 1 ден експлоатация, на 15 декември 2000 г. Чернобилската АЕЦ прекратява производството на електроенергия завинаги. Към настоящия момент се работи по извеждането ѝ от експлоатация и преобразуването на разрушения четвърти блок в екологически безопасна система.   ", "date": "2019.08.27", "title": "В експлоатация е пусната АЕЦ в Чернобил"}
{"url": "https://www.actualno.com/showbusiness/spisanie-ne-moja-da-razlichi-chernokoji-manekenki-news_806151.html", "text": "      Списание в Австралия се извини, след като публикува грешна снимка на чернокожа манекенка.      Австралийският модел Адут Акеч, която е от сомалийски произход, видяла името си в списанието, но под снимката на друга чернокожа жена, пише BBC. Изданието WHO каза в извинението си, че са получили грешната снимка от агенция, която уредила интервюто им с Акеч.   Списанието интервюирало Адут Акеч преди участието ѝ в в Мелбърн, а снимката била на Флавия Лазарус, също чернокожа манекенка, която ще участва в тези ревюта.\r\nАкеч каза, че грешката ѝ се е отразила значително и явно списание WHO и Австралия \"имат още доста работа за вършене\". Грешката е още по-неприятна с оглед темата на интервюто в Акеч, което дискутирало как хората в Австралия гледат на бежанците и чернокожите като цяло.  Манекенката е бежанка от Судан, която прекарала известно време в лагер в Кения, преди да получи убежище в Австралия преди 11 години, съобщи БГНЕС.\r\nВ пост в Instagram тя написа, че да не се прави разлика между една чернокожа жена и друга е неприемливо \"при каквито и да е обстоятелства\". Адут Акеч добавя, че такава грешка никога няма да се случи на бяла манекенка и въпреки че от списанието се свързали с нея лично, за да се извинят, тя решила да направи въпроса обществено достояние.    ", "date": "2019.08.27", "title": "Списание не можа да различи чернокожи манекенки"}
{"url": "https://www.actualno.com/cars/neochakvano-pochina-syzdateljat-na-volkswagen-news_806577.html", "text": "      Дългогодишният ръководител на Volkswagen Фердинанд Пиех почина, съобщава БГНЕС, позовавайки се на Deutsche Welle.      Пиех беше изпълнителен директор на автомобилния гигант между 1993 и 2002 година, както и патриарх на фамилията, която управлява базирания във Волфсбург автомобилен концерн.   82-годишният Пиех колабирал в ресторант в град Розенхайм, пред очите на съпругата си Урсула. Той бил откаран в болница от линейка, където починал. Причината за смъртта все още не е известна.\r\nПод управлението на Фердинанд Пиех, Volkswagen се превърна от регионален производител в глобален автомобилен конгломерат. Неговата визия за компанията се счита за основната причина Volkswagen да стане най-големия производител на автомобили в Европа.  След като напуска поста изпълнителен директор, Фердинанд Пиех стана председател на борда на директорите на компанията, на която позиция остана до 2015 година. След яростна борба за власт с тогавашния изпълнителен директор Мартин Винтеркорн, Пиех се оттегли от управленските постове във Volkswagen. Шест месеца след това, Винтеркорн беше принуден да подаде оставка, заради избухването на големия скандал с фалшифицираните тестове на изпусканите вредни емисии от автомобилите на концерна - т.нар. \"Дизелгейт\".\r\nСлед като се оттегли от Volkswagen, Фердинанд Пиех продаде голяма част от дяловете си в компанията. Това не отслаби влиянието на семейството му, защото акциите бяха купени от брат му, Ханс Мишел. Пиех запази 14,7 процента от собствеността на Porsche. Тези дялове струват около 1,1 милиарда евро на борсата.   Фердинанд Пиех стои в основата на два от легендарните модели в автомобилния спорт. През 1969 г. той обявява пистовия модел \"Порше 917\", най-бързата кола, произвеждана в Германия. Този модел печели 24-те часа на Льо Ман през 1970 и 1971 г. Наследниците на \"917\", \"Порше 936\", \"956\" и \"962\" също печелят известното състезание, но това става, след като Фердинанд Пиех се е скарал с братовчед си Фердинанд Порше и не участва в проектите.    Пиех стои и зад феноменалния успех на \"Ауди Куатро\" в Световния рали шампионат. Това е първият модел със задвижване на четирите колела, който влиза в света на ралитата през 80-те. Оттогава това се превръща в печелившата формула за всички производители. ", "date": "2019.08.27", "title": "Неочаквано почина създателят на Volkswagen"}
{"url": "https://www.actualno.com/asia/shte-se-vloshat-li-otnoshenijata-mejdu-avstralija-i-kitaj-zaradi-sluchaj-s-arestuvan-za-shpionaj-news_806864.html", "text": "      Австралийски преподавател е бил арестуван в Китай по подозрения в шпионаж, предаде БГНЕС.      Министърът на външните работи на Австралия Марис Пейн обяви, че следи случая.   На Янг Хенджун не е позволявано да напусне Пекин вече няколко месеца, въпреки че не са му повдигнати обвинения. Пейн обяви, че формално преподавателят е бил арестуван чак на 23 август.\r\n\"Имаме сериозни притеснения за състоянието на доктор Янг и условията, при които го държат\", каза Марис Пейн в изявление.  Арестът вероятно ще влоши допълнително отношенията между двете страни. ", "date": "2019.08.27", "title": "Ще се влошат ли отношенията между Австралия и Китай заради случай с арестуван за шпионаж?"}
{"url": "https://www.actualno.com/crime/ohranata-na-obshtejitieto-ot-koeto-izbjagaha-moldovcite-edin-nadziratel-news_807440.html", "text": "      Един надзирател в коридора, който не е въоръжен – това е охраната на общежитието, от което преди няколко дни избягаха двама молдовски граждани Василе Морару и Александър Хаджи. Това стана ясно от думите на директора на бургаския затвор Бранимир Мангъров пред Нова телевизия, който все пак уточни, че общежитието е част от система, в която има по-голям екип надзиратели. Молдовците бяха осъдени за взривяване на банкомати при Казанлък.      Освен това обаче в общежитието имало микровълнови бариери, камери, имало и \"физически заграждения\" – т.е. бетонна стена и мрежа, стана ясно от думите на Мангъров. Всички в общежитието може да ползват свободно телефони.   Затворническото общежитие е до село Дебел, Бургаска област. Оказа се, че то има две фитнес площадки – открита и закрита, има и библиотека, дори концертна зала.\r\nСпоред Мангъров, нямало логика такива хора като молдовците, които били на общ режим, всяка нощ да бъдат заключвани, след като дори работели за външни фирми – като част от присъдата си.   ", "date": "2019.08.27", "title": "Охраната на общежитието, от което избягаха молдовците - един надзирател"}
{"url": "https://www.actualno.com/tennis/grigor-dimitrov-startira-uspeshno-na-us-open-news_805951.html", "text": "      Първата ракета на България започна с победа участието си на . . По този начин  той записа по-добро класиране в турнира от миналата година, когато отпадна  от Стан Вавринка още в първи кръг. Следващият съперник на Гришо е хърватинът Борна Чорич, който взе чиста победа срещу руснака Евгени Донской, като дори му завъртя геврек в последния сет.      В първия сет Григор не срещна никакви затруднения, като много  помогнаха и грешките на Сепи в ключови моменти. С два пробива във втория  и шестия гейм българинът за 24 минути игра взе първата част. Във втория  сет се стигна до 4 пробива, като Димитров изпусна златна възможност.  При 5:4 негова полза, вместо да затвори сета на свой сервис, позволи на Сепи да върне  моментално пробива. Димитров бързо изостана с 0:40, като за втората точка допусна  и двойна грешка. След това двамата си размениха по един гейм, а в тайбрека българинът  тотално бе надигран и спечели само две точки.   Разликата в представянето  на Григор в първата и втората част бе голяма. След като допусна едва 4  непредизвикани грешки в първата, във втората той записа цели 25.  Процентът на вкаран първи сервис спадна до 49 на сто.\r\nВ третия сет Григор сам се вкара в неприятности. Направи ранен пробив  и в шестия гейм можеше да поведе с 5:1, но вместо това изпусна цели три  последователни точки за пробив. В следващия гейм Сепи се възползва от  разклащането на българина и бързо проби за 4:3. Все пак Григор успя да  покаже добра игра и да се възползва от грешките на италианеца. В десетия  гейм стигна от шестата възможност за пробив и успя да пробие отново Сепи, като затвори  сета в своя полза - 6:4. В последния четвърти сет един брейк за 5:3 бе  достатъчен за Григор, който в следващия гейм затвори двубоя в негова  полза след близо 3 часа игра.         ПРЕДИ ДВУБОЯ     До момента двамата нямат официален мач  помежду си. Към момента Сепи  се намира под №77 в ранглистата на АТР,  което значи, че е на една пред  хасковлията.\r\nПрез миналата година Григор  Димитров отпадна  още в първия кръг на турнира. Тогава той се изправи  срещу Стан Вавринка,  като швейцарецът надделя след 3:6, 2:6, 5:7. Ако  успее да преодолее  Андреас Сепи Гришо ще има за съперник Борна Чорич  или квалификант във  втория кръг. Всичко най-интересно от света на тениса - .  ", "date": "2019.08.27", "title": "Григор Димитров стартира успешно на US Open"}
{"url": "https://www.actualno.com/climate/jadrenoto-oryjie-i-uraganite-zashto-ne-moje-da-se-poluchi-news_806971.html", "text": "      Американският президент Доналд Тръмп често попада в информационния поток заради екстравагантни изказвания и идеи, а някои от пиперливите си идеи тръгва да превръща и в реалност. Една от последните, която защитава и всъщност не е негова, е използването на ядрено оръжие срещу урагани. Тръмп всъщност засега говори за това като възможност, макар че официално отрича, и иска да знае повече, но учени са категорични, че няма как такава идея да бъде приложена на практика.      Националната агенция на океанските и атмосферни изследвания (НАОА) каза, че \"резултатите от подобно нещо биха били опустошителни\". От НАОА заявиха, че взривяването на атомна бомба в окото на бурята, \"вероятно дори няма да промени пътя ѝ\". Същевременно, радиацията щяла да бъде разнесена от ветровете и да зарази сушата.   Според НАОА, основното предизвикателство е количеството енергия, която е необходима, за да се промени посоката на един ураган. Топлината, излъчвана от средно голяма буря от този вид била равна на взривяването на 10-мегатонна атомна бомба всеки 20 минути.\r\nВъпреки, че механичната енергия на атомната бомба е близка до тази на урагана, фокусирането дори на половината от нея върху едно място в средата на океана би било почти невъзможна задача.  \"Атакуването на слаби тропически депресии, преди да са имали шанса да прераснат в урагани, също не е обещаваща тактика. Около 80 такива депресии се формират всяка година. Типично от тях виждаме 5 да прерастват в урагани. Няма как да се предскаже предварително коя ще се превърне в ураган\", казват от НАОА.\r\nИдеята да бъде атакуван ураган с ядрено оръжие не е нова и не на Доналд Тръмп. През 50-те години на XX век американски учен предложил да се проведе такава атака. Според Шарън Скуасони, професор в университета \"Джордж Вашингтон\", бомбардирането на урагани е част от списък, съставен през 50-те, когато ядреното оръжие е било новост. Списъкът бил разработен от правителството и включвал \"фантастични и леко налудничави идеи\", казва Скуасони.   В следващите близо 20 години, САЩ взривили 31 атомни бомби в 27 теста, за да проверят дали ядреното оръжие може да се използва за копаене на канали, създаване на мини за добив на ценни суровини или изкуствено създаване на пристанища. След като опасностите от радиацията станали по-ясни, идеите били изоставени.    Сезонът на ураганите в Атлантическия океан е от началото на юни до края на ноември. Пикът му е през септември, когато водата е най-топла. Експертите очакват 2019 година да е по-тежка от обичайното, като предвиждат формирането на 5 до 9 урагана, като 2 до 4 от тях ще бъдат много големи. Досега през 2019 година в Атлантическия океан се формираха 4 бури, които бяха достатъчно мощни, че да получат имена. ", "date": "2019.08.27", "title": "Ядреното оръжие и ураганите - защо не може да се получи"}
{"url": "https://www.actualno.com/society/otnovo-preduprejdenija-za-pojari-riskyt-se-uvelichava-news_807130.html", "text": "      И днес, 27 август, опасността от пожари в страната е много голяма, предупреждава Националният институт по метеорология и хидрология (НИМХ).      Според индекса на НИМХ за пожароопасност, 14 области в България са най-рискови. Става въпрос за областите София, София - град, Перник, Кюстендил, Благоевград, Пазарджик, Стара Загора, Сливен, Бургас, Добрич, Враца, Плевен, Ловеч, Велико Търново. Екстремалният индекс означава, че са възможни бързо разпространяващи се много силни пожари с въвличане на дървесните корони.   Много голям индекс за пожароопасност има в други региони от същите области, както и в части от областите София, София - град, Перник, Плевен, Благоевград. В тези региони са възможни много силни пожари с частично или пълно въвличане на дървесните корони, уточнява Агенция \"Фокус\". ", "date": "2019.08.27", "title": "Отново предупреждения за пожари, рискът се увеличава"}
{"url": "https://www.actualno.com/society/prognoza-za-vremeto-27-avgust-vtornik-news_807086.html", "text": "      През нощта времето беше ясно, а днес отново ще е слънчево и горещо. В следобедните часове ще има временни увеличения на облачността. Ще продължи да духа слаб до умерен източен вятър. Максимални температури между 31° и 36°, в София около 31°. Това съобщи за Агенция „Фокус“ дежурният синоптик Христо Христов от Националния институт по метеорология и хидрология. Атмосферното налягане ще се задържи почти без промяна - малко по-високо от средното за месеца.      Над Черноморието ще бъде слънчево. Ще духа до умерен североизточен вятър. Максимални температури на въздуха: 28°-31°. Температурата на морската вода е 26-27°. Вълнението на морето ще бъде 2 - 3 бала.   Над планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. Максималната температура на височина 1200 метра ще е около 24°, на 2000 метра - около 17°.\r\nОт сряда до петък времето ще се задържи без съществена промяна - предимно слънчево, в следобедните часове, главно в петък с временни увеличения на облачността. Ще остане горещо, с максимални температури над 30°, на места ще достигат 35°-36°. Вятърът от изток-североизток ще се запази, ще е слаб до умерен, в Източна България - по-често умерен.   ", "date": "2019.08.27", "title": "Прогноза за времето – 27 август (вторник)"}
{"url": "https://www.actualno.com/society/novini-ili-novini-kartinata-na-pechata-za-27-avgust-news_806179.html", "text": "      Измина първият ден от новата седмица. С него . Разбраха се, каквото се разбраха, докато България продължи заради закупените изтребители F-16. Започна и поредната , под формата на различни инспекции. Какво ще донесе днешния ден предстои да разберем, като започнем с прегледа на сутрешния печат.       Агенцията по храните лъже за броя на избитите прасета, пише вестникът. На хартия БАБХ отчита, че всички прасета в големите свинекомплекси в Русенско, които бяха поразени от вируса, са умъртвени и загробени. Такава информация е подадена още в началото на август в Световната организация за здраве на животните (World Organisation for Animal Health OIE). Според информационната система на СОЗЖ, която е публично достъпна, към 3 август в България са унищожени общо над 120 000 обитатели на свинеферми от всякакъв калибър, включително и в големите промишлени комплекси в Николово, Бръшлен и Голямо Враново.  Оказва се обаче, че информацията е \"неточна\" и че всъщност в предприятието в Голямо Враново от 30 000 животни само 12 000 са евтаназирани, а другите 18 000 са и живи, и здрави, сочи още информацията.   Вестникът се съсредоточава върху с прокуратурата и оплакванията му, че е натискан заради делото Иванчева. Александър Ваклин потвърди позицията си, изложена в отвореното му писмо до медиите от 9 август т. г., а именно – че негово законово задължение е да не участва в корупционна схема и да не укрива престъпление, което му е станало известно. Той посочи отново, че са били положени целенасочени усилия в публичното пространство да бъде засегната личната и професионалната му репутация, включително и чрез медийни публикации, съдържащи откровени неистини. И се оплака, че \"Биволъ\" не му предоставили право на отговор, което не е вярно - негов отговор по публикация за апартамента на жената на Иван Гешев още на 11 август, но не като отделен материал, а като част от вече съществуваща публикация. Основният акцент в медията е, че електрическите тротинетки са се превърнали в \"бедствие\". Спрете електрическите тротинетки в София и другите големи градове, преди да са приети правилата за движението им. Всеки момент може да стане тежка катастрофа с убити и ранени, без никой да понесе отговорност за това бедствие извън закона. Така призовават от Института за пътна безопасност. Такова е мнението на много граждани, които като шофьори, велосипедисти или пешеходци се сблъскват всеки ден по улиците с арогантни ездачи на дъска с кормило и електрически двигател, които карат където им падне, пише медията.     Централна тема във вестника са многото свободни места във вузовете преди старта на годината. Близо 3000 са свободните места във висшите учебни заведения преди старта на учебната година, установи проверка на „Монитор“. Най-много са в СУ „Св. Климент Охридски“, където е обявен допълнителен прием за над 1200 кандидат-студенти в държавно и платено обучение. В университетите във Велико Търново, Бургас и Русе пък се търсят повече от 200 желаещи, които да запълнят обявените в държавния план-прием места. ", "date": "2019.08.27", "title": "Новини или Novini – картината на печата за 27 август"}
{"url": "https://www.actualno.com/celebrate/sv-prepodobni-pimen-veliki-news_691359.html", "text": "      Преподобни Пимен се родил в Египет около 340 г. Бил съвременник на Паисий Велики, Йоан Колов и Памво. Още от младини той отишъл да се подвизава в пустинята с двамата си братя.      Искреността на Пименовото отричане от света била така безгранична, че той се отказал дори от свиждане с майка си, когато тя дошла да навести децата си в малкия манастир. Само по силното настояване на братята Пимен дошъл до вратата, зад която стояла майка му, и й казал: “Мамо, какво повече предпочиташ: да ни видиш тук на земята или там – във вечността? Ако великодушно понесеш временната раздяла с нас, то в бъдещия живот непременно ще ни видиш. Тъй много ние се надяваме на Божието човеколюбие!” “Щом непременно ще ви видя там – отговорил добрата и благочестива майка, - то не желая да ви видя тук.” И утешена с тая надежда, тя си заминала от пустинята, без да прави вече опити да види децата си и да ги отвлича от подвига на избрания от тях живот.   По-късно преподобни Пимен също така отказал да приеме и управителя на египетската област, който бил чул много за подвижничеството му и пожелал да го посети. Преподобният отказал да го приеме, понеже смятал, че ако висши светски лица, започнат да го посещават, то мнозина и от простия народ ще нарушават неговото усамотение и тогава той ще се подложи на опасност да изгуби смирението и да падне в гордост.\r\nПреподобни Пимен се славел със строгия си живот и имал много ученици, които наставлявал с голяма мъдрост. “Един брат, който живее заедно с други братя – казвал той, - трябва да бъде като каменен истукан: оскърбяван – да не се сърди, прославян – да не се превъзнася.” “Злобата никога не изгонва злоба, но ако някой ти стори зло, ти му направи добро, и твоето добро ще победи неговата злоба!”  Преподобни Пимен починал около 450 година.     ", "date": "2019.08.27", "title": "Св. преподобни Пимен Велики"}
{"url": "https://www.actualno.com/balkani/upravljavashtata-koalicija-na-rumynija-se-razpadna-sega-nakyde-news_806924.html", "text": "      Управляващата коалиция в Румъния вече я няма, а разпадането ѝ изправя Социалдемократическата партия (СДП, наследник на румънските комунисти) пред опасността да падне от власт, коментира агенция Reuters в свой материал, цитиран от БГНЕС.      По-малкият партньор в управлението Алианса на либералите и демократите (ALDE) се оттегли и остави правителството на Виорика Дънчила уязвимо на вот на доверие в парламента. Дънчила има 45 дни да поиска такъв вот от парламента, но тя написа във Facebook, че правителството ѝ ще продължи да управлява \"с помощта на политици, които имат куража да подкрепят този процес.\"   Кризата настъпи, след като лидерът на ALDE, бившия премиер Калин Попеску-Търичану, обяви, че е загубил доверие в политиката на СДП и оттегля партията си от управлението. Това стана, след като не беше удовлетворено искането на Попеску-Търичану да е единствения кандидат за президент на проправителствените партии в предстоящите през есента избори. Вместо него, СДП предпочете да издигне Виорика Дънчила като конкурент на заемащия поста Клаус Йоханис.\r\nВъпреки тежката ситуация за румънските социалисти, на които не достигат 25 депутати за мнозинство в парламента, не е сигурно, че ще има предсрочни избори. Дънчила може да потърси коалиция с Демократичния алианс на унгарците в Румъния. Дори това да не проработи, анализатори смятат, че опозицията е разпокъсана и не иска избори.  \"Не виждам много други партии да бързат да вземат управлението\", каза политическия коментатор Кристиан Патрашкониу. \"В момента, изчакване на изборите е най-рационалната политическа позиция\", допълни той.\r\nСледващите редовни парламентарни избори в Румъния трябва да са през 2020 година.   На евроизборите през пролетта гласоподавателите се обърнаха срещу управляващите, като подкрепата за СДП беше почти наполовина, в сравнение с получените гласове на изборите за парламент през 2016 година. ALDE също претърпяха загуби, като изобщо не преминаха минималния праг за изпращането на евродепутат. Оттеглилият се партньор на СДП имаше няколко министри и сега Виорика Дънчила трябва да търси техни заместници. Управлението на СДП може и да продължи, но партията едва ли ще е способна да прокарва определена политика, а ще трябва да поотделно да търси подкрепа за всеки закон, предложен в парламента.     ", "date": "2019.08.27", "title": "Управляващата коалиция на Румъния се разпадна - сега накъде?"}
{"url": "https://www.actualno.com/business/chistotata-na-vyzduha-i-goreneto-na-otpadyci-za-gorivo-tishinata-e-silna-news_807510.html", "text": "      Случаят с ТЕЦ \"Брикел\" и горенето на отпадъци не е единичен. Има няколко такива централи, при които има желание да се горят отпадъци, тъй като горенето на въглища става все по-скъпо. Това заяви Меглена Антонова от \"Грийнпийс България\".      Антонова е категорична, че на \"Брикел\" редовно се случва да бълва черен дим и това не може да се обяснява само с технически проблеми. Имаме информация, че се горят отпадъци и в ТЕЦ \"Бобов дол\", добави природозащитничката и каза, че централата мислела да гори по 500 000 тона отпадъци годишно, но РИОСВ не потвърждава. Освен това, от \"Грийнпийс България\" твърдят, че на няколко централи им се е разрешило пробно да горят отпадъци, преди да имат разрешително.\r\nКогато се горят смесени отпадъци, може да има най-различно съдържание, включително пластмаси, които съдържат хлор, и в атмосферата да излизат устойчиви органични замърсители, които остават във въздуха, натрупват се в храната ни, обобщи пред Нова телевизия Антонова. Тя е категорична – МОСВ го няма, защото министерството говори уклончиво, когато бъде питано. Антонова заяви, че е питала РИОСВ Стара Загора дали ТЕЦ \"Брикел\" има разрешително за горене на отпадъци, но РИОСВ казала само, че не е издавала разрешително, което обаче не значи, че няма разрешително от друга институция.\r\nРешението е да започнем диалог как гледаме на производството на ток и топлинна енергия извън такива замърсяващи източници, подчерта Антонова. Тя припомни и , в която само България от ЕС присъства – на най-замърсяващи държави със серен диоксид.   Къде какво се гори?    Преди седмица на тема какво точно идва като отпадъци в България и какво се гори – дали няма и радиоактивни отпадъци. Досега отговор по темата нямаме единствено от МОСВ, а след публикуването на материала „Девня Цимент” АД изпратиха отговор на нашите въпроси. А те бяха следните:\r\n1. Вярно ли е, че отпадъците от Италия, които използвате за горене, често идват с нарушена цялост?    2. Какви отпадъци изгаряте и как е обезопасен процесът?\r\n3. По колко тона месечно е изгарянето на отпадъците?\r\n4. От кои държави ги получавате?   Публикуваме и дословно отговорите - всеки може да прецени колко информация дава предприятието:\r\n\"      \". ", "date": "2019.08.27", "title": "Чистотата на въздуха и горенето на отпадъци за гориво - тишината е силна"}
{"url": "https://www.actualno.com/america/ruska-kompanija-sydi-boeing-zaradi-737-max-news_807261.html", "text": "      Руската авиокомпания \"Авиакапитал-Сервис\" подаде иск в съд в Чикаго, с искане американския авиационен гигант Boeing да им върне парите и да отмени поръчката им за 35 пътнически самолети 737 MAX, предаде БГНЕС по информация на РИА Новости      Това е първия иск от този вид срещу Boeing, чийто най-продаван модел 737-МАКС беше принудително спрян от употреба, след две катастрофи, отнели живота на стотици пътници.   \"Авиакапитал-Сервис\" казва, че вече е превела на Boeing 35 милиона  долара. Руснаците искат сумата да им бъде върната с лихви, като към това  бъдат прибавени 75 милиона за пропуснатите ползи, за да се получи  крайна сума от 115 милиона долара.\r\nРуската компания твърди, че катастрофите в и са станали след \"небрежни действия от страна на Boeing\", както и в резултат от \"укриването на важна информация от авиационните власти в САЩ\".  В иска се казва, че Boeing умишлено не е разкрил пред свои клиенти информация за годността на MAX да лети. Сред тези клиенти са били и руснаците, които са поръчали 35 самолета, преди полетите с тях да бъдат забранени по целия свят.\r\n\"Boeing предложиха компенсация, но тя не беше достатъчна\", казва адвокатът на \"Авиакапитал-Сервис\" Стивън Маркс пред The Financial Times. \"Мисля, че ще видите и други авиооператори, които ще подадат такива искове в следващите месеци\", допълва Маркс.   Същият адвокат представлява и 30 от семействата на загинали в двете катастрофи със 737 MAX.     ", "date": "2019.08.27", "title": "Руска компания съди Boeing заради 737 MAX"}
{"url": "https://www.actualno.com/healthy/trjabva-li-horata-izgotvjashti-dieti-da-imat-medicinsko-obrazovanie-news_807578.html", "text": "      Само дипломирани лекари могат да се занимават с диетичното хранене. Това гласят предложени за обществено обсъждане промени в Закона за лекарствата. Според законопроекта \"прилагането на „диетика“ от неспециалисти крие рискове за здравето на пациентите\". С промените се \"цели да се предотврати рискът за здравето на населението от некомпетентно \".      Проф. Божидар Попов от дружеството по хранене и диетика изтъкна пред bTV, че е изключително важно, изготвящите диети да са лекари, защото те изучават заболявания и всички промени в организма. По думите му е недопустимо хора, които не са лекари да не занимават с такива важни неща, касаещи човешкото здраве. Проф. Попов допълни, че негативните ефекти от гафовете на аматьори рефлектирали върху лекарите.   От своя страна нутриционистът Яна Данаилова заяви, че подкрепя промените в закона, тъй като професията нутриционист е регламентирана в световната практика и се изучава от немедицински специалности. Такава е бакалавърската степен в университета по хранителни технологии в Пловдив \",  в чието описание се включва съставянето, оптимизирането и регулирането на хранителни режими. \r\nДанаилова допълни, че нутриционистите дават насоки за такива неща, като кога се добавя мазнина при термична обработка, колко време да се накисва дадена храна и т.н.  \"Ние не съставяме диети, а даваме насоки\", подчерта Данаилова и припомни, че много висши учебни заведения обявяват курсове по нутриционистика.\r\nПроф. Попов завърши спора с думите:   \"Аз нямам намерение да споря с жени, трудно се спори с жени.\"     ", "date": "2019.08.27", "title": "Трябва ли хората, изготвящи диети, да имат медицинско образование?"}
{"url": "https://www.actualno.com/asenovgrad/vkluchvat-oshte-hora-za-pochistvane-na-grobishtata-v-asenovgrad-news_806285.html", "text": "      Хидрофорна уредба ще разреши проблема с водата в гробищния парк на улица „Миньор” в Асеновград. Казусът с липсата на водоснабдяване в зоната съществува повече от месец, сигнализират граждани. Темата предизвика бурни коментари в социалните мрежи. В отговор, кметът на града - доктор Емил Караиванов посочи, че в разчета на капиталовите разходи на общината за 2019 г. е включен обект „Водоснабдяване на гробищни паркове на улица \"Цар Иван Асен II\" и улица \"Миньор\", град Асеновград” на стойност .      Съгласно план-графика за провеждане на обществените поръчки за тази година, обектът е групиран с други, които общината ще изпълнява съвместно с клона на „ВиК” в града. За гробищния парк на улица „Цар Иван Асен II” е предвидена подмяна на водопровод и отводняване на съществуващите чешми. Планиран е и ремонт на оградата от страната на Козановско шосе. За на улица „Миньор” е предвидено изграждане на водопровод около новите полета и на ограда откъм южната му част.     По казуса експерти са извършили обследване на цялата изградена до момента система. Установено е, че един от проблемите на гробищния парк на улица \"Миньор\" е липсата на достатъчно налягане, което да осигури водоподаване към чешмите . По препоръка на ВиК-специалисти, част от проблема ще бъде отстранен, ако се монтира хидрофорна уредба. Според разчета, тя ще струва 34 000 лева .\r\n\"Затова сме решили на предстоящото заседание на Общински съвет-Асеновград през тази седмица, като извънредна точка да входираме предложение за промяна в разчета на капиталовите разходи, с цел осигуряване на средства за поставяне на хидрофорна система и проблемът да бъде преодолян до средата на есента\", съобщи Караиванов.  Отново в социалната мрежа граждани алармират и за състоянието на чистотата в гробищните паркове. \"Поставил съм като задача преразглеждане на системата за почистване, т.е. на броя хора, които са ангажирани и едновременно с това, възможностите за поставяне на нови допълнителни или различни съдове\", коментира проблема градоначалникът на Асеновград. В заключение той заяви, че предстои включване на нови хора за почистване на гробищните паркове, като се обсъжда и евентуална промяна в графика , за да може да бъде по-регулярно сметосъбирането там. ", "date": "2019.08.27", "title": "Включват още хора за почистване на гробищата в Асеновград"}
{"url": "https://www.actualno.com/america/jonson-johnson-zagubi-pyrvo-delo-zaradi-pristrastjavane-kym-lekarstva-globata-e-kolosalna-news_806389.html", "text": "      Фармацевтичният гигант Jonson Johnson беше осъден да плати компенсация от 572 милиона долара заради епидемията от употреба на опиати в САЩ, пише БГНЕС по информация на Reuters.      Съдия в Оклахома реши, че компанията е отговорна за задълбочаването на проблема с наркоманиите в щата, като е наводнила пазара с болкоуспокояващи.   Акциите на Jonson Johnson паднаха с 5 процента след обявяването на присъдата.\r\nДелото, заведено от главния прокурор на Оклахома Майк Хънтър, е първото, което стигна до съдебен процес от хиляди подобни искове, заведени от местни администрации срещу производителите и разпространителите на опиати в САЩ. Хънтър искаше от Jonson Johnson компенсация от 17 милиарда долара, с които компанията да плати за рехабилитационни и образователни програми за опиатите в щата в следващите 30 години. Процесът се следи отблизо от тъжителите в над 2000 подобни дела.  Някои адвокати на тъжители сравняват процеса в Оклахома с голямото дело срещу тютюневите гиганти, което завърши с присъждането на колосалната компенсация от 246 милиарда долара през 1998 година.\r\nСпоред Центъра за контрол и превенция на болестите в САЩ, опиатите са отговорни за смъртта на 400 хиляди души в периода от 1999 до 2017 година.   В продължилото седем седмици дело в Оклахома, обвинението твърдеше, че Jonson Johnson са провели дългогодишна рекламна кампания на болкоуспокояващи лекарства, като се изтъквали техните предимства, но са минимизирали споменаването на опасността от пристрастяване. Компанията отхвърля обвиненията и твърди, че техните обезболяващи са едва 1 процент от всички подобни продукти на пазара, както и незначителна част от този тип препарати, предписани в Оклахома.    Какво сочи зловещата статистика относно пристрастяването към лекарства - припомнете си в ! ", "date": "2019.08.27", "title": "Jonson"}
{"url": "https://www.actualno.com/curious/4-te-naj-naivni-zodii-news_807933.html", "text": "                   - Те искат да бъдат в добри отношения с всички хора, които ги заобикалят. Това често е причина да не изразяват истинското си мнение. Предпочитат да се съгласят с мнозинството, за да не бъдат сочени с пръст. По този начин те дават възможност на хората да ги манипулират и да се бъркат в решенията им. Везните често се чувстват отговорни за грешките на хората около себе си. Те трябва да се отърват от целия негативизъм и всички токсични \" приятели \", които ги заобикалят. По този начин ще успеят да вземат живота си в ръце и ще се чувстват значително по - добре.    - Те вярват на абсолютно всичко, което някой им каже. Доста често дори за тях звучи абсурдно, но все пак продължават да се вслушват в думите на хората. Представителите на този зодиакален знак доста често имат добри идеи, които могат да им донесат доста позитиви, но предпочитат да се доверят на измамниците. Рибите наистина много често страдат заради собственото си доверие към хората, но все пак продължават да вярват на всички. Ако започнат да се доверяват на вътрешния си глас, Рибите ще бъдат много по - стабилни и непоклатими. Всъщност те притежават много силен инстинкт, който може да им бъде от полза.         ", "date": "2019.08.27", "title": "4-те най-наивни ЗОДИИ"}
{"url": "https://www.actualno.com/cosmos/ot-vtori-opit-rusija-uspeshno-prizemi-chovekopodoben-robot-na-mejdunarodnata-kosmicheska-stancija-news_807182.html", "text": "      Корабът \"Съюз МС-14\", който носи на борда си човекоподобния робот Фьодор, успя да се скачи с Международната космическа станция малко преди 06:12 минути тази сутрин (27 август), предаде БГНЕС.      Наземните екипи бяха принудени да се откажат от първия опит за скачване в събота, след като част от автоматиката на кораба не сработи.   МС-14 беше преместен от другата страна на МКС, а корабът Съюз МС-13 беше преместен от дока, на който днес се скачи МС-14.\r\nЧовекоподобният робот Фьодор е първата подобна разработка на руската космическа програма. Той трябва да използва няколко вида инструменти на МКС и да се върне на Земята на 7 септември.   ", "date": "2019.08.27", "title": "От втори опит, Русия успешно приземи човекоподобен робот на Международната космическа станция "}
{"url": "https://www.actualno.com/curious/5-te-zodii-koito-trovjat-jivota-na-horata-news_807943.html", "text": "                  Стрелецът е много приятелски настроен. За този знак от Зодиака, общуването с останалите винаги е в плюс. Той е отличен манипулатор. Умело може да окаже натиск, получавайки всичко, което иска.  Стрелецът винаги ще бъде на две крачки пред вас. Ако стои на пътя ви, понякога е по-добре да го заобиколите. Лесно спечелва доверие и след това е способен да отрови живота ви.         Той е завистлива зодия. Няма да пропусне възможност да разпространи слух и да каже куп гадни неща по адреса ви. Той упорито върви към целта си и винаги се опитва да подобри качеството си на живот за сметка на останалите. Козирогът не може да мълчи и да не завижда. Тези хора са опасни. Заобиколете ги и не им се доверявате напълно.  ", "date": "2019.08.27", "title": "5-те зодии, които тровят живота на хората"}
{"url": "https://www.actualno.com/analysis/shte-spasi-li-veganstvoto-planetata-ni-news_807901.html", "text": "       поставя под съмнение съдържанието на нашите чинии. Трябва ли да намалим употребата на месо, мляко или риба, за да спасим планетата, както е посочено в доклада на междуправителствената група експерти по климатични промени? Засилва ли се натискът върху животновъдството, заради неговото тежко въздействие върху екологията, като в същото време все повече се чува и възмущението от жестокото отношение към животните. Тези въпроси разисква журналистът от Le Temps Олга Юркина.      Няколко научни изследвания потвърждават ползата от вегетарианската или веганската (само растителна) храна за здравето на хората и околната среда. Анализ на Оксфордския университет и швейцарската агрокомпания Agroscope показва, че за производството на храна за животните са необходими 83% от пасищните земи и при това се генерират 58% от емисиите на парникови газове в селскостопанския сектор. на потреблението на месо и млечни продукти като цяло или пълният отказ от тях може да спести до 76% от земята и да съкрати двойно изхвърляните емисии парникови газове в селскостопанския сектор.   И така - всички ще , но това не е толкова лесно. Храненето без продукти от животински произход ще понижи влиянието на човека върху околната среда, потвърждава Томас Немечек, изследовател от Agroscope. Но последствията от такава промяна предстои да бъдат проучени, например - използването на освободените земи, замяната на торта, осигурявана от животните, въздействието на биоразнообразието и качеството на почвата, а така също и икономическите последици в различните региони.\r\nВъзниква въпросът за страните, които се издържат от животновъдство и зависят от животинските белтъчини заради липсата на растителни алтернативи в достатъчно количество. Но не е само това.  Независимо от големия екологичен отпечатък, селскостопанските животни придават стойност на определени райони, превръщайки в хранителни продукти онези ресурси, които не могат да се потребяват или ползват за понижаване на въздействието на околната среда, смята Патрис Дюма, учен от френския център за международно сътрудничество в областта на агрономически изследвания и развитие  (CIRAD) и автор на няколко изследвания за адаптацията на селското стопанство към климатичните промени.\r\nКъм тях се отнасят алпийските пасища и засушливите почви, непригодни за отглеждането или засаждането на гори. Отказът от фермерство по тези земи означава да се загуби източникът за храна и да се увеличи натоварването върху други ресурси, необходими за компенсирането на тези действия, пише Le Temps.   Това се отнася за Швейцария, където пасищата и лугата са 2/3 от селскостопанската площ. Ако спрем производството на продукцията от животновъдството, то тези земи ще се изоставят, казва Жан-Марк Шаппюи от Федералното управление на селското стопанство.    В действителност храненето, по-бедно на продукти от е достатъчно за намаляването на въздействието върху климата и подобряването на състоянието на почвата, тъй като ще се случи замяна на интензивното производство на царевица и житни култури, необходими за храна на животните, с разнообразни култури, необходими за изхранването на човека. В европейски мащаб подобна промяна би позволила да се преразгледа модела на агробизнеса в полза на екологично отговорно селско стопанство, както се посочва в доклада на френския Институт за устойчиво развитие на международните отношения (IDDRI).\r\nВсичко е в баланса, който започва от нашата чиния. Универсална порция за спасяването на планетата няма, казва френският учен Пиер-Мари Обер. Най-важното е да не се принасят в жертва на интензивното животновъдство онези ресурси, които може да се използват при производството на хранителни продукти за хора или за поддържането на екологичния баланс.\r\nСпоред Патрис Дюма е \"необходимо глобално преосмисляне на продоволствените системи, промяна на манталитета на потребителите и амбициозна политика.    Превод:  ", "date": "2019.08.27", "title": "Ще спаси ли веганството планетата ни?"}
{"url": "https://www.actualno.com/europe/rusija-otricha-da-e-otkazvala-viza-na-senator-kritikuvasht-jarostno-putin-news_807170.html", "text": "      Посолството на Русия във Вашингтон отрече да е отказвало виза на американския сенатор Рон Джонсън, предаде БГНЕС      Политикът сам обяви, че визата му е била отказана, без да посочва причините.   Джонсън е известен с критики към руския президент Владимир Путин. Той призова САЩ да проведат операция срещу Русия в Черно море по време на кризата в Керченския пролив.\r\n\"Безпочвените обвинения на сенатор Рон Джонсън срещу Русия не оставят никакви съмнение - той е готов не за диалог, а за конфронтация\", казват от руското посолство.  Не е ясно с каква цел Джонсън е искал да посети Русия, кога и кои са другите членове на делегацията, с която е щял да пътува, информира Радио Свободна Европа. ", "date": "2019.08.27", "title": "Русия отрича да е отказвала виза на сенатор, критикуващ яростно Путин"}
{"url": "https://www.actualno.com/analysis/rusija-obvini-sasht-za-neuspeshnija-raketen-opit-kraj-severodvinsk-news_807885.html", "text": "      Русия обвини САЩ за неуспешния си опит на полигона Ньонокса край Северодвинск, при който се взриви ракета с ядрен двигател.      Изпълняващият функциите на постоянен представител на Русия във Виена Алексей Карпов заяви, че ракетните изпитания са били свързани с разработването на оръжие заради излизането на САЩ от договора за ПРО през 2002 г.   Той отрече аварията да е свързана с ядрени изпитания и заяви, че няма отношение към договора за забрана на ядрените опити.\r\n\"Изпитанията, които се провеждаха на военния полигон край Северодвинск на 8 август бяха свързани с разработването на оръжие, което ние бяхме принудени да започнем да създаване като една от ответните мерки във връзка с едностранното излизане на САЩ от Договора за ограничаване на системите за ПРО през 2002 г.\" - коментира Карпов.  Той заяви също, че няма никаква опасност за населението вследствие на взрива край Северодвинск. По думите му, радиационният фон е с нормални стойности.\r\nРуските власти до момента не са дали обяснения точно какво оръжие е изпитвано на полигона Ньонокса.   Първоначално руското военно министерство заяви, че става дума за изпитания на двигател с течно гориво. След това от компанията \"Росатом\" обявиха, че е изпитвана ракета с \"радиоизотопно захранване\". Но норвежкият експерт Нилс Бомер, ръководител на изследователския екип на Норвежката агенция по извеждане от експлоатация, която се занимава с безопасното третиране на отработеното ядрено гориво, е сигурен, че става въпрос за експлозия на ядрен реактор. Според Бомер наличието на смес от изотопи с кратък живот, обявено от руската държавна метеорологична служба, нямаше как да бъде установено, ако в случая е ставало въпрос за \"изотопен източник\" в избухнал двигател.    Според различни данни, загиналите при взрива са между 7 и 15. По данни на правителството на Архангелска област, над 100 души са били в контакт с пострадалите при взрива на полигона Ньонокса, докато са им оказвали помощ. ", "date": "2019.08.27", "title": "Русия обвини САЩ за неуспешния ракетен опит край Северодвинск "}
{"url": "https://www.actualno.com/interest/do-njakolko-godini-svinski-organi-shte-zamestjat-choveshkite-news_808072.html", "text": "      Модифицирани свински могат да бъдат трансплантирани на хора само след няколко години, казва хирургът, извършил първата успешна трансплантация преди 40 години във Великобритания.      Говорейки по повод 40-годишнината от революционната си хирургия, сър Терънс Инглиш каза, че бившият му асистент от 1979 г. ще се опита да замени човешки със свински бъбрек по-късно тази година, предаде БГНЕС.   Експертите смятат, че това може да положи основите за по-сложни трансплантации на животински органи в човешкото тяло в процес, наречен ксенотрансплантация.\r\n\"Ако резултатът от трансплантация на бъбрек от прасе на човешко същество бъде задоволителен, много вероятно е само след няколко години да можем да направим същото със сърцето\", каза 87-годишният англичанин пред Съндей телеграф.  \"Ако това \"работи\" с бъбреците, ще \"сработи\" и със сърцето... Това щ промени всичко, що се отнася до трансплантациите\", обясни той.\r\nСвинското сърце има много подобна анатомия с човешкото сърце, така че се използва като за разработване на нови лечения. Сърдечните заболявания в момента се считат за глобален проблем, прераснал в пандемия, засягаща най-малко 26 милиона души по света.   Учените се надяват, че използването на свински сърца би могло да допринесе за разработването на революционен метод за човечеството за справяне със сърдечно-съдовите заболявания.     ", "date": "2019.08.27", "title": "До няколко години свински органи ще заместят човешките "}
{"url": "https://www.actualno.com/politics/nov-germanski-poslanik-v-sofija-news_807829.html", "text": "      Според дипломатически източник Кристоф Айхорн ще е новият посланик на Германия в София. Той поема посланическия пост в България след мандат като посланик в Естония.      Кристоф Айхорн е роден през 1958 г. в Хайделберг и е немски дипломат. От септември 2015 г. е посланик на Федерална Република Германия в Естония.   Айхорн е изучавал история, публично и европейско право, както и политически науки в „Rheinische Friedrich-Wilhelms-Universität“ в Бон, „Free University“ в Берлин и „London School of Economics“, както и в Брюксел. От 1979 г. до 1985 г. работи като радиожурналист в ARD. През 1985/86 г. работи като консултант/съветник на ЕС в Брюксел.\r\nОт 1989 г. до 1992 г. работи в германското посолство в Москва. От 1992 г. до 1998 г. работи в изпълнителния комитет на Министерството на външните работи в Бон. От 1998 г. до 2000 г. той е в Държавния департамент на САЩ. След това от 2000 до 2004 г. е в политическия отдел на германското посолство във Вашингтон. От 2004 г. до 2008 г. Айхорн е началник на отдела, отговарящ за САЩ и Канада в централата на Министерството на външните работи в Берлин. От 2008 г. до 2011 г. се завръща в германското посолство във Вашингтон като посланик. От 2011 г. до 2015 г. е заместник-комисар по въпросите на разоръжаването и контрола над оръжията във Федералното министерство на външните работи. На 8 септември 2015 г. Кристоф Айхорн, като новият германски посланик в Естония, връчва пълномощията на президента Тоомас Хендрик Илвес.  Айхорн е женен и има две деца. ", "date": "2019.08.27", "title": "Нов германски посланик в София"}
{"url": "https://www.actualno.com/asenovgrad/proekt-osigurjava-patronajna-grija-za-blizo-170-vyzrastni-ot-asenovgrad-news_806404.html", "text": "      Точно 168 души ще могат да се възползват от социалния проект , за който ви съобщи преди няколко дни, че се търси персонал. 350 000 лева от тях са отпуснати от Европейския социален фонд и 61 800 лева са от национално съфинансиране. Началната дата за стартиране на проекта бе 01.08.19 г., като продължителността му е 16 месеца.       Те ще получават здравни и социални услуги, психологическа подкрепа и консултиране. Основната цел на проекта е да се подобри качеството на живот и възможностите за социално включване на хората с увреждания и възрастните, чрез услуги в домашна среда.   Патронажната грижа ще се осъществява в рамките на година. За целта община Асеновград ще осигури подходящи помещения, на които при необходимост да бъде извършен ремонт. Ще се закупят също оборудване и обзавеждане. Ще бъдат наети екип от специалисти - медицински сестри, домашни санитари, социални работници, психолози. Предвидено е обучение и подкрепа за персонала. Проектът се изпълнява по Оперативна програма „Развитие на човешките ресурси”, процедура „Патронажна грижа за възрастни хора и лица с увреждания – Компонент 2”. Могат да кандидатстват хора, които имат нужда от подкрепа, както и желаещи да станат лични асистенти. Споменатата помощ може да се ползва до 31.12.20 г. Ползвателите на лична помощ са: лицата с или без право на чужда помощ и определени 90% или повече трайна намалена  работоспособност или вид и степен на увреждане; децата с право на чужда помощ с определени 50% и над 50 на сто вид и степен на увреждане или степен на трайно намалена работоспособност.   , което не е поставено под запрещение; не е осъждано за умишлено престъпление от общ характер и спрямо него не са налагани мерки за защита по Закона за защита от домашното насилие на ползвател на лична помощ.\r\nДокументите на желаещите ще се приемат в сградата на Домашен социален патронаж, в Асеновград, на булевард ,,България“ №25. ", "date": "2019.08.27", "title": "Проект осигурява патронажна грижа за близо 170 възрастни от Асеновград"}
{"url": "https://www.actualno.com/balkani/zemetresenija-raztyrsiha-ostrov-karpatos-i-atina-news_807770.html", "text": "      Две земетресения, на различни места, бяха регистрирани тази сутрин в Гърция, едното в морето край остров Карпатос с магнитуд 4,3, а другото два часа по-късно близо до гръцката столица с магнитуд 3,8 по Рихтер, съобщава МИА, цитирана от БГНЕС.      Според Геодинамичния институт на Националната обсерватория в Атина земетресението, регистрирано близо до Карпатос, е станало в 07:31 ч. местно време, а епицентърът е бил в морето, на 47 километра североизточно от острова.   Второто земетресение е регистрирано в 09:24 ч. местно време и по предварителна информация е с магнитуд 3,8 , северозападно от Атина. ", "date": "2019.08.27", "title": "Земетресения разтърсиха остров Карпатос и Атина "}
{"url": "https://www.actualno.com/healthy/zapochnaha-porychkite-za-stroitelstvo-na-speshni-centrove-news_807847.html", "text": "      Здравното министерство стартира поръчките за строителство на спешни центрове и филиали в страната. Първата от тях е за Северозападния район, в който влизат областите Видин, Враца, Ловеч, Монтана и Плевен.      Прогнозната стойност на строително-монтажните работи е 8 030 742 лв. без ДДС (9,6 млн. лв. с ДДС )   Разделена е на шест обособени позиции.\r\nПървата е за изграждане на нов Център за спешна медицинска помощ (ЦСМП) в Монтана на стойност 456 067 лв. без ДДС. Нова ще е сградата и на филиала в гр. Вълчедръм за не повече от 277 092 лв. В Плевен новият ЦСМП е за 441 21 лв.  Пет са обектите във втората позиция. ЦСМП във Видин подлежи на преустройство, за което са предвидени 301 415 лв. Нова сграда предстои да се прави за ФСМП в гр. Кула за 250 751 лв. Филиалът в Белоградчик ще се преустройва и за целта са предвидени 132 072 лв. Нова ще е сградата на филиалите в Брегово за 250 663 лв. и в Димово за 270 932 лв.  \r\nВ третата позиция са включени четири обекта. ФСМП в Лом ще се преустройва, като за целта са предвидено 164 846 лв. Филиалите в Берковица и Вършец също подлежат на преустройство като за първия стойността е 151 416 лв., а за втория – 138 781 лв. Филиалът в Чипровци ще е нов и в него ще се вложат до 277 995 лв.   Четвъртата позиция е със седем обекта. Преустройство е предвидено за ЦСМП във Враца (277 683 лв.), за филиалите в Мездра (140 513 лв.), Роман (287 503 лв.), Козлодуй (204 550 лв.) и Бяла Слатина (125 995 лв.). Съответно нови ще са филиалите в Оряхово (с прогнозна стойност 248 741 лв.) и в Криводол (240 766 лв.)    С осем обекта е петата позиция. Ще се преустройват само филиалите за спешна помощ в Червен бряг (144 362 лв.) и гр. Левски (165 561 лв.). Всички останали ще са нови – Долна Митрополия (255 633 лв.), Искър  (259 382 лв.), Кнежа (259 132 лв.), Гулянци (257 417 лв.), Белене (243 859 лв.) и Никопол (251 613 лв.).\r\nСледващата позиция е със седем обекта. На преустройство подлежи ЦСМП в Ловеч за 360 215  лв., а също филиалите в Троян (189 778 лв.), Летница (127 393 лв.) и Тетевен (132 986 лв. Нови ще са сградите на ФСМП в Угърчин (236 575 лв.), Луковит (250 918 лв.) и Ябланица (256 909 лв.)\r\nФинансирането е обезпечено по мащабния проект на здравното министерство „ Подкрепа за развитие на системата за спешна медицинска помощ “, по който се купуват и новите линейки. ", "date": "2019.08.27", "title": "Започнаха поръчките за строителство на спешни центрове"}
{"url": "https://www.actualno.com/politics/simeon-slavchev-preporycha-na-borisov-da-napravi-proverka-na-fandykova-news_808701.html", "text": "      Симеон Славчев поиска министър-председателят Бойко Борисов да дойде с личния си автомобил, на който да качи и кмета на София Йорданка Фандъкова, за да проверят ул.\"Златни мостове\" в кв.\"Манастирски ливади\". Това пише в писмото си до медиите председателят на ПП МИР и общински съветник Симеон Славчев.      По думите му столичани са подали сигнал до него за разбира улица в София. През нея преминавали ежедневно камиони от близък строеж.   Борисов трябва да спре да подбира магистралите, на които ходи и да дойде на тази улица, която хората подбраха и напълно основателно искат да се ремонтира, подчерта Славчев.\r\nГражданите поясняват още, че преминаващите тежки превозни средства са увредили настилката и вдигат голямо количество прах.  Те посочват още, че до мястото се намира и единствената градинка с детска площадка в квартала. Живущите се оплакват, че градинката е неизползваема заради облаците прах, които вдигат камионите.\r\nСлавчев допълва, че се е оказало, че столичният кмет живее на метри от разбитата улица. ", "date": "2019.08.27", "title": "Симеон Славчев препоръча на Борисов да направи проверка на Фандъкова"}
{"url": "https://www.actualno.com/europe/makron-prizova-za-nov-ikonomicheski-red-news_808707.html", "text": "      Президентът на Франция Еманюел Макрон призовава за нов глобален икономически ред, заклеймявайки \"безпрецедентната криза\" в пазарната икономика, съобщава Associated Press.      На фона на несигурността във връзка с американските търговски политики, Макрон заяви, че пазарната икономика е станала твърде финансово ориентирана, създавайки неравенства, които \"разклащат нашия политически ред\". Той призова за глобално \"преосмисляне\", но не говори подробно по темата.   В дълга реч пред дипломати Макрон каза, че \"живеем в края на хегемонията на Запада\" в света, отчасти в резултат на \"грешките\" на Запада през последните столетия.\r\nМакрон говори ден след като беше домакин на срещата на страните членки на Г-7, помрачена от опасенията относно американските търговски политики и напрежението с Китай и икономическото забавяне.  Срещата на Г-7 завърши с призив за \"честна\" и \"отворена\" търговия, но без споменаване на валути или фискални стимули. ", "date": "2019.08.27", "title": "Макрон призова за нов икономически ред"}
{"url": "https://www.actualno.com/america/oshte-edin-amerikanski-senator-se-oplaka-zaradi-otkazana-ruska-viza-news_809257.html", "text": "      Крис Мърфи - сенатор от Демократическата партия се оплака заради отказ да му бъде издадена руска виза.      Той трябвало да пристигне в Русия в състава на делегация на американския Конгрес за преговори с официални руски лица, предаде БГНЕС.   Руското посолство в САЩ заяви, че не е получавало от сенатора някакво изявление по темата. От руското Министерство на външните работи съобщават, че Крис Мърфи е в „стоп-листата” на Русия в отговор на включени руски граждани в забранителния списък на САЩ. Подчертава се, че сенаторът е добре запознат с този факт.\r\n„За съжаление, руското правителство продължава да изолира страната си, като блокира нашето посещение и още няколко други”, се казва в изявление на сенатора.  Той подчертава, че, въпреки че е отявлен критик на Кремъл, вярва, че е важно да се запази диалогът, особен в период на обтегнати отношения. ", "date": "2019.08.27", "title": "Още един американски сенатор се оплака заради отказана руска виза "}
{"url": "https://www.actualno.com/burgas/kulata-v-zamyka-rusokastro-se-schita-naj-cennoto-otkritie-ot-nachaloto-na-prouchvanijata-news_808208.html", "text": "      Бургаските археолози проучват замъка на от 2006 година. В последните месеци на лято 2019 година те работят в монументалната сграда, която се намира в най-високата точка на скалния хълм. Там екипът от Регионален исторически музей разкрива огромна кула, широка 12 и дълга 15 метра. Стените и са с широчина 1,9 метра, а тяхната лицева част е изградена от квадри. Това са камъни, които имат формата на куб или паралелепипед, чиято спойка е от хоросан. Ръководителите на проучването д-р Милен Николов и Васил Мутафов дават пояснения по откритието:      „По същество това е владетелската кула, тук е резидирал местният владетел – кефалия или кастрофилакс, назначен от владетеля на държавата. Входовете на подобни кули са били поне на 3 метра височина и до тях се е стигало по дървени стълби, които в случай на обсада се прибирали от защитниците. Кулите са били три-четири-пететажни. Височината им е била от 1.5 до 2 пъти спрямо тяхната ширина. Тоест, кулата в Русокастро вероятно е достигала, а може би и надвишавала, 20 метра. В тях е имало складове за оръжия, хранителни припаси, спални, водохранилище... Така, в случай на обсада, дори градът и замъкът да бъдат превзети, последните защитници и местният аристократ със семейството си могат да се защитават още дълго време, докато пристигне външна помощ или докато свършат хранителните припаси“. Оказва се, че на Балканския полуостров такива обекти се наричат пиргове или самостоятелно отбраняващи се кули.   Предстои да се проучи вътрешността на владетелската кула, което ще започне през последната седмица на месец август. ", "date": "2019.08.27", "title": "Кулата в замъка Русокастро се счита най-ценното откритие от началото на проучванията"}
{"url": "https://www.actualno.com/crime/bylgarin-e-ubit-na-ostrov-rodos-news_809379.html", "text": "      Български гражданин на 37 години беше убит в сбиване с четирима мъже рано във вторник сутринта на югоизточния егейски остров Родос, пише електронното издание на гръцкия вестникKathimerini, цитиран от \"Фокус\".      Според полицията инцидентът в централна част на град Родос се развил в две фази.   Жертвата и неговият 38-годишен полски приятел първоначално са били нападнати от 53-годишен грък и украински гражданин на 52 години. Въпреки това, след като веднъж са били разтървани, нападателите се завърнали с бухалки, като украинецът е нанесъл смъртоносен удар по българина.\r\nПолицията заяви, че спорът е възникнал поради незначителен проблем.  Нападателите са арестувани.\r\nВ материала не се уточнява дали става дума за постоянно пребиваващ български гражданин или за турист.    ", "date": "2019.08.27", "title": "Българин е убит на остров Родос"}
{"url": "https://www.actualno.com/business/cenite-u-nas-otnovo-sa-naj-niskite-v-es-news_808727.html", "text": "      Цените на потребителските стоки и услуги в България и през 2018 г. са били най-ниските в Европейския съюз. Това показва анализ на Евростат. Данните в него показват, че България е с най-ниски цени в 6 от 10 компонента, които са били обстойно изследвани.      В Дания цените са били най-високи (138% от средното за ЕС), следвана от Ирландия и Люксембург с по 127%, Финландия (123%) и Швеция (119%).\r\nНа другия полюс са България с 51% от средните за ЕС, Румъния (53%) и Полша (57%). В съседните Гърция, Турция, Северна Македония и Сърбия средните цени за ЕС са съответно 84%, 43%, 48% и 54 на сто.   Цените на храната и безалкохолните напитки в България са се увеличили до 74.8% от средното в ЕС. Това отрежда място 26 от 28 държави, като само в Полша (68%) и Румъния (65%) е по-евтино. Дания със 130% цени над средните заема първо място.  За поредна година алкохолът и цигарите са най-евтини в България (58% от средното за ЕС), а на предпоследните места са Румъния и Унгария с над 10% разлика.\r\nТази ценова група е най-скъпа в Ирландия (178%) и Великобритания (157%), следвани от две скандинавски страни - Финландия (145%) и Швеция (127%).\r\nКолко пъти по-евтини са транспортът, заведенията и хотелите у нас, .     ", "date": "2019.08.27", "title": "Цените у нас отново са най-ниските в ЕС"}
{"url": "https://www.actualno.com/society/novinite-naj-vajnoto-za-denja-27-avgust-news_808725.html", "text": "              Винаги ни е било приятно на ГЕРБ да работим със СДС. Никога не сме делили партиите на големи и малки, а на стари и най-вече на партии с ценности. Предлагаме направено срещу популизъм. Специално за София, мисля, че ще бъдат много подли тези избори - заради установената практика да се прилепва към някоя партия или някой кандидат. Това заяви премиерът Бойко Борисов на пресконференция заедно с лидера на СДС Румен Христов и кмета на София Йорданка Фандъкова.   „Целта е ясна – най-широк фронт с всеки, който иска да промени модела на феодалното управление на ГЕРБ в общините“, заяви лидерът на левицата и уточни, че БСП ще разчита не само от партии, но и на граждански сдружения и хора, „на които им е омръзнало да се правят ремонти на ремонтите, да газят кал, да дишат най-мръсния въздух, да не могат да си заведат децата на детска градина. Впечатляващият имот в парк Росенец в Бургаско, за който никое официално лице не смее да каже официално дали е на почетния председател на ДПС Ахмед Доган, се разраства – това показват снимки от Google Earth. През тази, 2019 година, имотът, който се намира на нос \"Чукалята\", продължава да се разраства. Кеят, който го обслужва, вече е видимо по-голям – поне три пъти. Ясно се виждат покривите на две къщи, а пред тях има площадки, както и бяла кула. Всичко това изникна за няколко години, като историята на Google Earth показва, че строителната дейност тръгва от 2014 година.     Трупове на 7 мъртви крави са открити от турист в Рила. Той е информирал за находката кмета на село Бистрица Кирил Огненски, който от своя страна сезирал институциите.  Учители се оплакаха от мизерни условия в хотел на морето, където са настанени. Преподавателите отишли на обучение по проект за повишаване на квалификацията, но били изненадани от условията в хотела в Слънчев бряг. \"Почувствахме се унизени. Настанени в детски лагер, със сръбско озвучаване, 20 кв. метра и бели пластмасови столове, за 20 души - \"конферентна зала\", разказа пред Станимира Мушакова, преподавател в пловдивско училище.   46% от интервюираните смятат, че София се развива по-скоро лошо или много лошо в последните години, 18% са на мнение, че София се развива по-скоро добре или много добре. Малко над една трета отбелязват, че столицата се движи със средни темпове на развитие. Това показват данни от проучване на \"Галъп интернешънъл\". Турският мегаполис Истанбул работи върху осъществяването на огромен пристанищен проект, който допълнително ще стимулира туризма в града и ще увеличи приходите от туристическите дейности. \"Галатапорт\" е един от най-големите крайбрежни проекти в света, а целта му е да превърне Истанбул в една от топ круизните дестинации. Пристанището ще има капацитет да посрещне 25 млн. посетители годишно, включително 7 млн. чужденци. \"След две данъчни ревизии, екип на НАП стигна до абсурдното твърдение, че мои и на съпругата ми парични средства не са наши, въпреки че ние сме ги декларирали като заем и никога не са предизвиквали някакъв проблем\". Това обяви бившият министър председател Иван Костов в интервю за bTV. Руският президент Владимир Путин заяви, че доставките на руски газ по \"Турски поток\" в Турция ще започнат до края на тази година.  Кюрдските власти в североизточната част на Сирия заявиха, че силите им са започнали да се изтеглят от аванпостовете по турската граница след сделката между САЩ и Турция за буферна зона там, предаде AFP, цитирана от БГНЕС. Те казаха, че операцията по „първите практически стъпки - в района на Рас ал Айн - за премахване на някои земни могили и изтегляне на група от (кюрдски) народни защитни единици и тежки оръжия“, е започнала в събота. ", "date": "2019.08.27", "title": "Новините: Най-важното за деня, 27 август"}
{"url": "https://www.actualno.com/blagoevgrad/mashtabna-rekonstrukcija-trygva-za-gkpp-stanke-lisichkovo-news_807920.html", "text": "      Мащабна реконструкция и модернизация тръгва за ГКПП „Станке Лисичково“. Агенция „Митници“ обяви обществена поръчка за целта на стойност близо 15,5 млн. лв. без ДДС (или 18,5 млн. лв. с ДДС).      Граничният контролно-пропускателен пункт към Северна Македония е с малка пропускателна способност. Той е с по едно трасе на вход и изход.\r\nСпоред статистиката на Главна дирекция „Гранична полиция“ през последните пет години трафикът на ГКПП „Станке Лисичково“ се е увеличил многократно. Граничният пункт е на около 20 км от гр. Благоевград и респективно от АМ „Струма“, която е директна връзка към София и Република Гърция.\r\n„От времето, в което е била преустроена бившата гранична застава в ГКПП, не са извършвани никакви сериозни ремонти и модернизации. Извършвани са само текущи ремонти и поддръжка на сградния фонд на ГКПП и настилките. Всички сгради и съоръжения са морално остарели. Реконструкцията и модернизацията на ГКПП „Станке Лисичково“ ще доведе до подобряване на условията на труд на служителите на контролно-пропускателния пункт, облекчаване на пропускателния режим и едновременно с това възможност за по-ефективна работа на служителите“, пише в документацията.       Цел на модернизацията е да се повиши пропускателната способност на пункта предвид нарастващия обем на трафика, да се съберат на една линия митническият контрол на операциите по митническо оформяне на стоките, обработките по измерване на масата на ППС, разрешителният режим, винетният контрол. Също така ще се намалят разстоянията между трасетата за вход и изход, което ще подобри координацията между екипите и ще улесни управлението на процесите от отговорника на смяната.\r\nПоръчката е на инженеринг, който включва проектиране, строителство и авторски надзор на обекта. ", "date": "2019.08.27", "title": "Мащабна реконструкция тръгва за ГКПП „Станке Лисичково“  "}
{"url": "https://www.actualno.com/europe/za-da-sprat-brexit-bez-sdelka-britanskite-opozicioneri-se-obedinjavat-news_808786.html", "text": "      Опозиционните партии във Великобритания обявиха, че са се разбрали да работят заедно, за да се опитат да предотвратят Брекзит без споразумение, включително чрез приемане на законодателство или провеждане на вот на недоверие срещу правителството, съобщава \"Ройтерс\".      Британският парламент подновява работата си след лятната ваканция през следващата седмица и се готви за битка с новия премиер Борис Джонсън, който обеща да изведе Великобритания от Европейския съюз със или без споразумение за излизане в края на октомври.   Лидерът на Лейбъристката партия Джереми Корбин беше домакин на разговори с Шотландската национална партия, Либералните демократи, Зелената партия и Независимата група за промяна, за да обсъдят тактиките за предотвратяване на излизане без споразумение.\r\n\"Присъстващите се споразумяха за неотложността да действаме заедно, за да намерим практически начини за предотвратяване на Брекзит без споразумение, включително възможността за приемане на законодателство и вот на недоверие\", се казва в съвместното изявление на партиите след срещата.   ", "date": "2019.08.27", "title": "За да спрат Brexit без сделка - британските опозиционери се обединяват"}
