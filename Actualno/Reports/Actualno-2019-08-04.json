{"url": "https://www.actualno.com/asia/erdogan-objavi-nova-turska-voenna-operacija-v-sirija-news_774256.html", "text": "      Турция ще започне военна операция в Сирия край източния бряг на река Ефрат, заяви турският президент Реджеп Тайип Ердоган и добави, че Анкара вече е уведомила Русия и САЩ за своите планове.      \"Сега бихме влезли източно от Ефрат, както влязохме в Африн, Джараблус, ал-Баб. Споделихме тази информация с Русия и САЩ\", обяви Ердоган по време на реч в град Бурса в Sеверозападна Турция.   Той обаче не разкри никакви подробности за предстоящата операция, включително датата на нейното започване, предаде БГНЕС.\r\nТериторията в източната част на Ефрат понастоящем се контролира от силите за самоотбрана, които включват главно кюрдски бойци.  От години Турция извършва военни операции срещу кюрдите в югоизточната част на страната, както и в северните части на Ирак и Сирия. Основната атака срещу кюрдските милиции започна в Турция през 2015 г., което доведе до много жертви,  в това число и цивилни.\r\nПрез 2018 г., Турция проведе операция „Маслинова клонка” в населения предимно от кюрди район Африн в Северна Сирия. През март тази година Анкара обяви операция срещу Кюрдската работническа партия (ПКК) в Северен Ирак. ПКК е определена от Анкара като терористична организация.    ", "date": "2019.08.04", "title": "Ердоган обяви нова турска военна операция в Сирия"}
{"url": "https://www.actualno.com/tips/livyrpul-manchestyr-siti-na-kakvo-da-zalojim-v-bitkata-za-kymuniti-shijld-news_773281.html", "text": "      Лятото измина повече от неусетно, а английският футбол отново е на дневен ред. И какво по-добро начало от сблъсък между двата най-добри английски отбора за изминалия сезон. и се изправят един срещу друг в битка за трофея на \"Къмюнити Шийлд\", с което ще бъде даден и стартът на елитния футбол на Острова.      Двата отбора изиграха феноменални кампании, които заслужено ги отведоха до съревнование до последния възможен миг, а в крайна сметка \"гражданите\" защитиха титлата си от предходната година, изпреварвайки мърсисайдци с една-единствена точка - 98 срещу 97 пункта. И тъй като турнирът ФА Къп също бе спечелен от \"небесносините\", то място на финала на \"Къмюнити Шийлд\" получи втория в подреждането в шампионата Ливърпул. А и сякаш \"червените\" заслужаваха най-много да играят за трофея - един символичен реванш, в който да отговорят на гранда от Манчестър за така бленуваната титла от Висшата лига.  Какво обаче можем да очакваме от този ранен двубой от сезона? Нашият екип от типстъри състави подробен анализ на предстоящия сблъсък, за да ви предоставим най-добрите прогнози за залози в мача. Ето и нашите предложения с аргументация към тях: 17:00 часа: Ливърпул - Манчестър Сити Първо трябва да отчетем моментното състояние на двата отбора. Ливърпул изигра изключително силен сезон, в който допусна само една загуба (от Манчестър Сити) в първенството и показа страховита игра в отбрана, където допусна едва 22 гола, докато Алисон спечели \"Златната ръкавица\". В своята предсезонна подготовка обаче мърсисайдци показаха колеблива игра и никак задоволителни резултати, дори когато Юрген Клоп изваждаше най-доброто на терена.    Подобни примери са мачовете с Борусия Дортмунд, Севиля и Наполи, като и трите бяха изгубени. Равенство пък беляза контролата със Спортинг Лисабон. Притесненията за Юрген Клоп трябва да са предимно в отбрана, където се видяха пропуски дори и сред титулярите. В нападение пък Мохамед Салах и Роберто Фирмино подновиха тренировки едва в началото на седмицата, което означава, че не е сигурно дали те ще стартират като титуляри, но и дори да бъдат включени в игра, което най-вероятно ще е така, те едва ли ще са във върхова форма. Садио Мане със сигурност пропуска двубоя. Манчестър Сити, който макар да изигра по-малко контролни срещи, показа далеч по-убедителна игра и лекота в изявите си. Всички мачове, с изключение на този с Улвърхемптън, бяха спечелени с лекота. На практика единствено \"вълците\" съумяха да се справят с нападението на \"гражданите\", а впоследствие и да ги победят след изпълнение на дузпи. \r\nСъдейки по моментната форма, то Сити изглежда като далеч по-подготвен за старта на сезона. Трябва да се има предвид, че Ливърпул изигра по-дълъг сезон, след като стигна до финала в Шампионска лига, а това е допълнителна умора за играчите на Клоп и по-кратко време за възстановяване. Ще е любопитно да видим дали Хосеп Гуардиола ще разчита на новата си придобивка Родри, докато в състава на Ливърпул едва ли ще видим различни лица от познатите ни. Възможно е в игра да попадне Алекс Окслейд-Чембърлейн, който бе контузен през миналата кампания. Прогноза за краен резултат: Победа за Манчестър Сити (1.95)    Няма спор, че в този мач се изправят две от най-силните нападения в света. Това е предпоставка за един резултатен финал, но трябва да се вземат предвид два факта - в подобни мачове мениджърите на отборите често прибягват до сигурна и затворена игра, която лишава феновете от голове, а от друга страна, в толкова ранен двубой, често отборите още не са се обиграли и допускат по-голям брой грешки в разиграванията си - нещо, което сме виждали неведнъж и в предишни години. Нашите очаквания все пак са за сблъсък, в който ще станем свидетели на поне три попадения. Прогноза за голове: Над 2,5 гола в мача (1.78 коефициент) / Двата отбора да отбележат гол (1.66 коефициент)  Имайки предвид прогнозите, които направихме до момента, следва да ви предложим няколко специални прогнози, които са комбинация от вижданията ни за предстоящия двубой, а в същото време предлагат драстично по-високи коефициенти. Ето ги и тях: Манчестър Сити да спечели мача и двата отбора да отбележат гол (3.75 коефициент)  Манчестър Сити да отбележи над 2,5 гола в мача (4.00 коефициент)  Що се отнася до голмайсторите и картоните в мача, трудно можем да предположим кой ще вкара за Ливърпул, тъй като играта на мърсисайдци е многообразна и всеки може да се окаже в позиция за отбелязване на гол. Ако все пак държите на прогноза в този аспект, то нашите препоръки са да заложите на асистенция от някой от двамата крайни бранители - Анди Робъртсън и Трент Александър-Арнолд, които се доказаха през миналия сезон като едни от най-добрите \"подавачи\" в света. Нашият избор е шотландецът (7.00 коефициент) . В състава на Манчестър Сити най-логично е да посочим Серхио Агуеро за голмайстор по всяко време на мача, но Рахим Стърлинг вкара не малко голове през миналия сезон, а и ще иска да се докаже срещу бившия си клуб.  Картоните - двама футболисти със сигурност ще имат много тежки дефанзивни функции в мача и това са Фабиньо и Джордан Хендерсън . Капитанът на Ливърпул е известен с това, че понякога изпуска нервите си, а това му носи излишни картони. Често извършва и тактически нарушения, които със сигурност ще са в изобилие срещу бързите атакуващи футболисти на \"небесносините\". Фабиньо пък ще е нагърбен с отговорността да спира всяка атака през центъра на терена, а когато това се случва на скорост, то в някои случаи единствената ти възможност е да извършиш нарушение.   ", "date": "2019.08.04", "title": "Ливърпул - Манчестър Сити: На какво да заложим в битката за \"Къмюнити Шийлд\""}
{"url": "https://www.actualno.com/asia/nov-masov-protest-v-honkong-vypreki-preduprejdenijata-na-vlastite-news_774157.html", "text": "      Продемократичните активисти в Хонконг не се подчиниха на китайските власти и отново излязоха на протест по улиците на мегаполиса – само ден, след като полицията използва сълзотворен газ, за да разпръсне масова демонстрация в един от популярните туристически квартали на града, съобщава АФП, цитирани от БГНЕС.      Тсим Ша Тсуи – крайбрежен квартал, известен с луксозните си молове и хотели, в събота беше изпълнен с множество демонстранти, облечени в черни тениски, превърнали се в символ на недоволството.   Полуавтономният Хонконг е арена на протести и ожесточени сблъсъци през последните два месеца. Недоволството беше предизвикано от спорен закон за екстрадицията, който ще позволи на Китай да преследва опонентите си.\r\nВластите в Хонконг и Пекин заплашиха демонстрантите с ответни строги мерки. От своя страна протестиращите обещаха в понеделник да организират всеобща стачка.  В неделя маршовете тръгнаха от квартала Тсюнг Кван О, където блокираха централни улици. Демонстрантите обещаха да окупират сградата на местното правителство в центъра на града и призоваха за оставката на лидера Кари Лам. ", "date": "2019.08.04", "title": "Нов масов протест в Хонконг въпреки предупрежденията на властите "}
{"url": "https://www.actualno.com/asia/iran-zadyrja-treti-petrolen-tanker-v-persijskija-zaliv-samo-za-mesec-news_774172.html", "text": "      Иранските венноморски сили са задържали „чуждестранен танкер“ в Персийския залив. Това съобщава държавната информационна агенция ИРНА, цитирана от АФП и БГНЕС. Това е третият кораб, задържан от Техеран през последния месец.      Според съобщение на елитната Революционна гвардия на Иран „военноморските сили са задържали плавателен съд, превозващ 700 000 литра контрабандно гориво край бреговете на остров Фарси“.    ", "date": "2019.08.04", "title": "Иран задържа трети петролен танкер в Персийския залив само за месец "}
{"url": "https://www.actualno.com/curious/sedmichen-horoskop-za-5-11-avgust-news_773637.html", "text": "       Овен       В началото на седмицата ще трябва да посветите времето си на изпълнението на важни задачи, които наскоро сте обещали да изпълните. В средата на периода бъдете готови да замените решителността с дипломатичност и желание за компромиси. В края на седмицата спазвайте правилата, ако зависите от други хора.  Ако не сте ходили на почивка, сега е моментът да се разтоварите. Телец През новата седмица ще е полезно за вас да се запасите с известна доза реализъм. Сега е момент, в който да усмирите професионалните си амбиции и да действате по-разумно. В сряда не трябва да провокирате конфликтни ситуации, като закъснявате за работа или нарушавате срокове и споразумения. В четвъртък може да изпаднете в трудна ситуация, но ако проявите достатъчно гъвкавост няма да имате особени проблеми. В края на периода обърнете повече внимание на любовта.   Близнаци През тази седмица бъдете честни със себе си. Сега е време за равносметки. Важното е да сте благосклонни към себе си и да не се измъчвате със самокритика. Със сигурност сте си взели бележки и това е най-важното. От средата на седмицата си дайте време за почивка. Опитайте се през това време да не мислите за нищо. Не правете дори и планове. Просто оставете лятото да пречисти съзнанието ви. Рак     Иска ви се да избягате от някои неща, но вече усещате, че  е много сладко в техния плен. Може би е време да промените възгледите си. Промените се случват непрекъснато и понякога са неизбежни. Ако сте честни със себе си ще си дадете сметка, че отдавна не сте се чувствали толкова щастливи. От вас се очаква първата крачка и ще трябва да побързате, за да не изгубите това, което имате. Лъв През тази седмица всичко ще ви се струва възможно. Може да опитате да въплътите идеите си, но към сряда ще сте изключително уморени. Не бъдете перфекционисти и си дайте почивка, когато усетите, че имате нужда от нея. Ако настоявате прекалено може да се докарате до там, че да се изкарате за дълго време извън строя. Пазете здравето си и добро настроение. Везни През тази седмица е много важно да прескочите трапа, който ви е спрял на едно място и ви оставя само от едната страна на нещата. Втурнете се смело напред без никакво чувство за вина. Имате толкова много за наваксване. Сега е моментът да бъдете себе си и дори повече - най-доброто от себе си!      Скорпион През тази седмица ще се носите на вълните на любовта. Сигурно знаете, че е рано за мечти и големи планове, но нищо не ви пречи да прекарате времето си все едно се носите на гребена на вълната. А от положителните мисли до подобното развитие на нещата е една вяра разстояние. В средата на седмицата не забравяйте за ваш роднина, който ще има нужда от помощта ви. През почивните дни се опитайте да поставите рекорд по мързелуване. Стрелец През тази седмица се насладете на плодовете на вашата работа. Сега може да намалите темпото. Благодарение на усилията ви и в личните отношения ще се радвате на небивал успех. Може да се каже, че сте щастливците на Зодиака в периода. Всичко това може да бъде преминато тихо и без излишен шум, за да не си докарате излишни емоции. Не забравяйте, че щастието обича тишината. Козирог    През тази седмица семейството и грижата за хармонията в отношенията между вас и близките ви ще бъде на преден план. Нищо не е по-важно от това. Ако се опитате да се измъкнете с оправданието за служебни ангажименти - това ще ви струва скъпо. Имате още време да спасите положението. Помнете, че в щастието няма прави или победители и преценете какви искате да бъдете. Водолей През тази седмица ще може да покорите всеки връх, който ви се изпречи. Ако няма такива около вас може да си набележите. Не се скъпете на усилия, защото това, което вложите днес ще ви свърши страхотна работа в бъдеще. В края на периода ви очакват приятни моменти и запознанства с нови приятели. Подарете си пътуване до непознато място. Риби През тази седмица ще имате достатъчно задължения, за да изпадате в меланхолия. Сега е моментът да постигнете много и по отношение на здравето и фигурата ви. Ограниченията ще ви се получават с лекота. Не забравяйте за физическата активност - тя ще ви гарантира доброто настроение. Вярвайте в чудото, което чакате да ви се случи и то ще ви изненада в най-добрия момент. ", "date": "2019.08.04", "title": "Седмичен хороскоп за 5-11 август"}
{"url": "https://www.actualno.com/society/sled-56-godini-otslujiha-liturgija-v-potopenata-cyrkva-na-jrebchevo-news_774209.html", "text": "      Божествена света литургия в черквата „Св. Йоан Рилски Чудотворец“, по-известна като Потопената църква, отслужи днес старозагорският митрополит Киприан. Храмът е изграден през 1891 г. в село Запалня, което е заличено през 1965-а при строежа на язовир „Жребчево“, а храмът е почти погълнат от водите му. За последен път служба в храма е отслужвана на 28 април 1963 г., това е венчавката на сина на поп Драган Стойков – Стойко, който присъства на днешната литургия. „Ние дължим огромна благодарност и поклон пред паметта на всички онези хора, които положиха душата си за този храм, които дадоха своята мъдрост и живот, на енорийския последен свещеник, който обслужваше това село, запустяло вече. Много от тях вече са покойници, но са и много тези, които все още помнят извършеното за защита на православната ни вяра. Как да я съхраним? Само тогава, когато ние я съхраняваме в себе си, може да я предаваме на идното поколение, което ще продължи делата на нашите предци, в устоите на вярата, надеждата и най-вече в любовта. Така, както този храм толкова години не се поддаде на водите, беше ожитворен от хора и от богослужение, нека нашата вяра бъде толкова силна и вдъхновяваща, та да ни укрепва, да бъдем ревностни православни християни, пазейки своя бит, своята вяра, съхранявайки народа ни като православен. Бъдете благословени!“, каза на стотиците събрали се миряни владиката. Той се надява службите да станат традиция и споделя, че проблемите за решаване около храма не са малко. „Процесът е дълъг - за собствеността на църквата, за нейната реставрация, евентуално за проект, по който може да се кандидатства“, обяснява той, но уточнява, че си е дал обет всяка година на седмата неделя след Петдесетница в черквата да се отслужва света литургия.      Инициативен комитет начело с Пламен Курумлиев от Твърдица от 2017-а набира средства за възстановяване на Потопената църква за нейното укрепване.      ", "date": "2019.08.04", "title": "След 56 години: Отслужиха литургия в Потопената църква на Жребчево"}
{"url": "https://www.actualno.com/society/stopanite-zaklali-prevantivno-prasetata-si-shte-poluchat-obeshtanite-300-leva-uveriha-ot-babh-news_774200.html", "text": "      Хората, които са заклали превантивно домашните си прасета, ще получат обещаните от правителството 300 лева, за да дезинфекцират стопанствата си. Това каза д-р Дамян Илиев от Агенцията по храните пред протестиращите от село Мрамор срещу унищожаването на животни заради чумата, предаде БНР.      Уточнението беше направено в отговор на изразени съмнения, че парите ще се насочат към фирми, които ще правят дезинфекция, а не към самите стопани. Д-р Денев каза още, че тепърва ще се изработят правила за получаване на тези пари, защото са възможни спекулации, тъй като домашните прасета не са регистрирани и е трудно да се докаже техният брой.\r\n\"Има недобросъвестни хора. От кметовете трябва да се водят регистри кой какви животни отглежда. Отделно трябва и регистриран ветеринарен лекар, който също обслужва, специален ветеринарен лекар, така че доста са институциите, които трябва да знаят кои хора отглеждат животни и ще бъдат разписани ясно правилата как точно ще се доказва всичко това нещо, за да няма спекулации и да може наистина всеки, който е усвоил и е спазил тази мярка, да получи необходимото обезщетение\", допълни д-р Илиев. ", "date": "2019.08.04", "title": "Стопаните, заклали превантивно прасетата си, ще получат обещаните 300 лева, увериха от БАБХ"}
{"url": "https://www.actualno.com/asia/moshten-trus-kraj-fukushima-njama-opasnost-ot-cunami-news_774201.html", "text": "      Силно земетресение от 6,3 по Рихтер разлюля тихоокеанското крайбрежие на Фукушима, Северна Япония. До момента няма предупреждение за цунами, съобщиха властите в Страната на изгряващото слънце, цитирани от АФП и БГНЕС.      Трусът разлюля обширни части на региона. Епицентърът му е бил на 54 километра източно от Намие, Източна Фукушима, съобщава Геофизичният институт на САЩ. Земетресението е било почувствано и в Токио. Заради труса са били спрени временно високоскоростните влакове Шинкансен. Не е засечена сеизмична активност в района на атомните електроцентрали, увериха местните власти.    ", "date": "2019.08.04", "title": "Мощен трус край Фукушима, няма опасност от цунами"}
{"url": "https://www.actualno.com/society/izletja-samoletyt-s-ruskite-turisti-prenasocheni-kym-varna-news_774210.html", "text": "      Излетяха полетите от Бургас и Варна с руските туристи. Това съобщиха за Агенция „Фокус“ от пресцентъра на Bulgaria Air.      Полетът от Бургас е излетял в събота вечерта около 21.00 ч., а към 13.00 ч. в неделя този от Варна. По информация на компанията полетът Бургас- Москва със 140 руски туристи на борда се е забавил, защото преди излитането е открит технически дефект. Било е необходимо да се отстрани, за да се гарантира сигурността на пътниците.   Всички туристи са били настанени в хотел и са получавали информация за състоянието на полета си, а тези, които са останали на летището са получавали храна, вода и други напитки. От компанията съобщават още, че към момента няма проблеми и забавяния с полетите. ", "date": "2019.08.04", "title": "Излетя самолетът с руските туристи, пренасочени към Варна"}
{"url": "https://www.actualno.com/europe/malta-pusna-40-migranti-da-sljazat-na-brega-news_774169.html", "text": "      40 мигранти, намиращи се на борда на спасителния кораб на германската неправителствена организация „Морско око“, получиха разрешение да слязат на брега в Малта, съобщава АФП, цитирана от БГНЕС. Средиземноморската страна е организирала разпределението на хората, търсещи убежище, в няколко други европейски държави.      Мигрантите ще слязат на брега в малтийската столица Валета, а корабът ще остане в международни води. Правителството на Малта все още не е обявило кои страни са се съгласили да приемат мигрантите. Португалия обаче обяви, че може да приеме петима души, като Франция, Германия и Люксембург също изразиха желание да помогнат.    Споразумението беше обявено след като на мигрантите, спасени от кораба „Алан Курди“ в сряда край крайбрежието на Либия, беше отказан достъп до пристанищата в Италия. Италианският вицепремиер и министър на вътрешните работи Матео Салвини категорично отказва достъпът на нелегални имигранти на италианска територия. ", "date": "2019.08.04", "title": "Малта пусна 40 мигранти да слязат на брега "}
{"url": "https://www.actualno.com/curious/dneven-horoskop-za-5-avgust-news_774082.html", "text": "       Овен       Този понеделник е добре да си дадете сметка дали може да изпълните това, което обещавате. Но най-важното е нужно ли е да давате подобни обещания. Телец Това е ден, в който да погледнете по-леко на света и нещата в него. Опитайте се да намалите тревогата си и да дишате по-свободно.   Близнаци Този понеделник не заставайте на ничий път. Там, където не сте желани, едва ли ще постигнете успех. Рак     Този понеделник ви очаква внезапно проумяване на силна истина. Действайте възможно най-бързо, за да не пропуснете момента. Лъв    Този понеделник е ден за победи. Вашите убеждения сега лесно ще достигнат до всякаква аудитория. Дева Този понеделник не се колебайте, каквото и да правите. Бързината на действията ви ще ви гарантират оставането в играта.   Везни Този понеделник е добре да бъдете по-куражлии от обикновено. Това се отнася най-вече до дейности, свързани с вашия комфорт.    Скорпион Този понеделник е ден за любовни предизвикателства. Бъдете освободени и знайте какво искате и как да го постигнете. Стрелец Този понеделник ще бъдете възнаградени за вашето търпение. Не ставайте заложник на празни илюзии. Козирог    Този понеделник не търсете под телето вол. Всичко е такова, каквото изглежда и няма никакви интриги. Водолей Този понеделник не си мислете, че нямате вариант. Отпуснете се, абстрахирайте се от заобикалящото ви и решението ще се появи. Риби Този понеделник започва нов период за вас. Не отстъпвайте от самочувствието ви нито за миг и пазете достойнството си. ", "date": "2019.08.04", "title": "Дневен хороскоп за 5 август"}
{"url": "https://www.actualno.com/plovdiv/petima-postradaha-pri-katastrofa-kraj-plovdiv-news_774193.html", "text": "              Петима души пострадаха при катастрофа между селата Горна и Долна махала край Пловдив. В произшествието са участвали четири автомобила, съобщиха от пресцентъра на полицията.   Инцидентът е станал около 14 часа, като участъкът е затворен за движение. На място има екипи на полицията и спешна помощ. Автомобилите се насочват по обходен маршрут Михилци-Хисаря-Калояново.   ", "date": "2019.08.04", "title": "Петима пострадаха при катастрофа край Пловдив"}
{"url": "https://www.actualno.com/society/bylgarska-obshtina-ochakva-da-poluchi-gines-za-1000-cheshmi-news_774183.html", "text": "      Община Сатовча очаква да бъде вписана в Книгата на рекордите Гинес със своите вече 1000 изградени от местните хора чешми. Вековната традиция не преследва световен рекорд, но броят на чешмите е впечатляващ. Няма семейство в малката родопска община, което да не е направило чешма, а изградените през последните години се превръщат в места за отдих и празници, тъй като до чешмите има беседки, барбекюта и цветни градини, предава репортаж на       Когато преди няколко години хората от Сатовча и местната власт решили да кандидатстват за световен рекорд, чешмите, от които блика чистата планинска вода, били 800. Сега вече надхвърлят хиляда.   Първото потвърждение от екипа на Гинес, че няма друго място с толкова чешми, вече е факт след обследване на място със снимков и видео материал. Сега на финалната права е втората процедура, която ще струва на общината около 3 хиляди паунда.\r\nАко този феномен бъде признат, интересът на света към Сатовча ще се засили, смята кметът на общината - доктор Арбен Мименов.  „Защо да не се гордеем с този факт? Всички чешми са изградени със средства и труд от самите семейства. Няма кампании, няма кандидатстване, няма общински програми.”\r\nКогато едно семейство реши да гради чешма, се търси естествен извор, извършва се химически анализ на водата, прави се каптаж, за да не влиза т. нар. дива вода. За всяка чешма има специален дренаж, поясни кметът.   Реалните шансове община Сатовча да бъде записана в Книгата на световните рекорди повлияли на местните хора и през последните години се наблюдава бум в изграждането на тези места за отдих. Около новите чешми се правят и беседки, барбекюта, кътове за детски игри, цветни градини. Строят млади и стари - хората, останали в общината и гурбетчиите, прибиращи се за ваканция.    Едно от тези места е превърнато в горски парк. Изграден е от семейството на личния лекар в Плетена и още няколко села д-р Искрен Кальонев. Да поддържа мястото му коства много усилия и труд, но казва, че го прави с любов и се радва на посетителите.\r\n„Това всичко е в памет на моите родители. По такъв начин мисля, че съм постоянно свързан с тях -  когато идвам тук, все едно съм с тях”, споделя той.\r\n„В свободното си време вместо да стоя вкъщи, по кръчми аз идвам тук, сред природата, да създавам уют на хората. Природата, чистият въздух, водата отпуска душата, освобождава от напрежението. Някой път пациенти като идват и те се включват да поливат, като няма дъжд”, разказва семейният лекар. ", "date": "2019.08.04", "title": "Българска община очаква да получи Гинес за 1000 чешми"}
{"url": "https://www.actualno.com/society/vyzrasten-myj-izchezna-kraj-lakatnik-news_774220.html", "text": "      Прекратиха издирването на 74-годишен мъж в района на Лакатник. Акцията на планинската спасителна служба започна снощи и след кратко прекъсване беше подновена рано тази сутрин за нови 7 часа, но без успех.      Мъжът е от Лакатник, той е излязъл на разходка със свой роднина. Все още не е ясно защо двамата са се разделили, допълва БНР. Екипи на спасителите, заедно със служители на полицията и местни ловци са обходили няколко пъти района, но няма и следа от изчезналия мъж. От полицията обявиха мъжа за издирване, а планинските спасители са готови да им съдействат, ако имат нужда от използване на кучета.    ", "date": "2019.08.04", "title": "Възрастен мъж изчезна край Лакатник"}
{"url": "https://www.actualno.com/society/slabo-zemetresenie-v-sofija-news_774228.html", "text": "      Слабо земетресение е регистрирано в района на София. Това сочи справка на сайта на Националния институт по геофизика, геодезия и география към Българската академия на науките.      По първоначална информация земетресението е с магнитуд 2.5 по Рихтер. Трусът е регистриран в 17.11 ч. Земетресението я не е усетено в близките околности. Това съобщи за „Фокус“ дежурният сеизмолог от Националния институт по геофизика, геодезия и география към Българската академия на науките (БАН). Земетресението е регистрирано в източната част на София. Магнитудът на труса е 2.5 по Рихтер, а дълбочината – около 16 км.    ", "date": "2019.08.04", "title": "Слабо земетресение в София"}
{"url": "https://www.actualno.com/society/chetirima-dushi-postradaha-pri-burja-vyv-varna-news_774241.html", "text": "      Четирима души, сред които и дете, пострадаха при буря в събота вечер във Варна. Силният вятър счупил стъклена витрина на голям магазин за детски стоки.      Парчетата стъкло са се посипали върху ескалатор, на който в този момент е имало хора. Четирима от тях са с порезни рани, потвърдиха за NOVA от МВР. За щастие никой от тях не е пострадал сериозно.    ", "date": "2019.08.04", "title": "Четирима души пострадаха при буря във Варна"}
{"url": "https://www.actualno.com/crime/pijan-predizvikal-katastrofata-na-pytja-plovdiv-karlovo-news_774236.html", "text": "      Пиян шофьор е предизвикал верижната катастрофа на пътя Пловдив-Карлово, съобщи Нова телевизия. Петима души пострадаха при инцидента.      Мъжът се е качил зад волана с близо 1 промил алкохол, показала проверката с дрегер. Ударили са се пет коли. Сред ранените е и дете, което е било в колата на пияния шофьор.   Според очевидци, неговия автомобил се е движел с много висока скорост, навлязъл в насрещното платно и се е обърнал. Единият от ударените автомобилите е излетял от пътя. Материалните щети са сериозни, а главният път остана затворен за часове. ", "date": "2019.08.04", "title": "Пиян предизвикал катастрофата на пътя Пловдив - Карлово"}
{"url": "https://www.actualno.com/society/vynshno-ministerstvo-njama-postradali-bylgari-pri-strelbata-v-ohajo-news_774229.html", "text": "      Няма данни за пострадали български граждани при стрелбата в американския град Дейтън, щата Охайо, съобщават от Министерство на външните работи. От там информират още, че българското генерално консулство в Чикаго е в постоянен контакт с местните власти.      От министерството посочват, че при стрелбата в Дейтън са загинали девет души, а други 26 са ранени. От външното ни министерство уверяват, че при необходимост от съдействие сънародниците ни могат да се свържат с генералното ни консулство в Чикаго.    ", "date": "2019.08.04", "title": "Външно министерство: Няма пострадали българи при стрелбата в Охайо"}
{"url": "https://www.actualno.com/asia/evakuirat-turisti-i-poklonnici-ot-kashmir-news_774089.html", "text": "      Хиляди хора, включително туристи и индуистки поклонници, напускат управлявания от Индия Кашмир, след като местните служители издадоха предупреждение.      Индийските власти предупредиха за \"заплаха от тероризъм\" срещу индуистките поклонници, които се отправят към светилището в Амарнат. Войниците, подкрепени от Пакистан са планирали атака по време на ежегодното поклонение, заявиха местните власти.\r\nИндия обвинява Пакистан в подкрепа на бойни групи, базирани в Кашмир - нещо, което Пакистан отрича.\r\n45-дневното поклонение започна на 1 юли и около 300 000 поклонници са посетили пещерното светилище, разположено високо в хималайските планини, съобщава агенция АФП, цитирани от БГНЕС. Правителството на Кашмир ги посъветва да напуснат района „незабавно“, което предизвиква паника, тъй като посетителите имат ограничен организиран транспорт.  Около 20 000 индуистки поклонници и индийски туристи, както и над 200 000 работници са в процес на напускане на региона, заяви местната власт пред агенция Ройтерс.\r\n„В интерес на безопасността и сигурността на туристите и поклонниците се препоръчва те да ограничат престоя си в долината [Кашмир] незабавно“, се казва в изявление управителя на област Кашмир, Шалийн Кабра.\r\nМерките за сигурност, включително разполагането на 10 000 допълнителни войски, бяха разпоредени от индийското правителство преди индуисткото поклонение.    Индия отдавна обвинява Пакистан във финансирането на въоръжени бойци в Кашмир, оспорвана територия, за която претендират и двете страни.\r\nВ събота Великобритания и Германия предупредиха своите граждани да не пътуват до Кашмир. ", "date": "2019.08.04", "title": "Евакуират туристи и поклонници от Кашмир "}
{"url": "https://www.actualno.com/europe/germanski-ekspert-nato-se-nujdae-ot-raketi-za-da-nanese-udari-po-komandnite-centrove-na-rusija-news_774084.html", "text": "      \"Страните от НАТО трябва да работят за модернизация на оръжията, тъй като днес Алиансът не е в състояние да издържи целия \"спектър от заплахи\" от Москва\". Това заяви пред вестник Süddeutsche Zeitung експертът на Германското дружество за външна политика Кристиан Мелинг, цитиран от БГНЕС.      Според него, на първо място това се отнася до европейските държави, които са членове на организацията. Както Мелинг заяви, руската ракета 9M729 \"може да удари всички европейски столици в рамките на няколко минути, с изключение на Лисабон\".   „Ние европейците сме много уязвими“, цитира изданието експертът.\r\n„Основният въпрос сега е дали американците и техните европейски партньори ще решат да модернизират ядрени или неядрени оръжия, за да могат да сведат до минимум възпиращия потенциал на Русия“, отбеляза той.  Според него на първо място НАТО трябва да „реагира в областта на не-ядрените оръжия“: да подобри системата за противовъздушна отбрана, за да неутрализира руските ракети.\r\n\"От друга страна, може би е необходим и офанзивен компонент: тоест ракети, които биха могли да ударят руските командни центрове\", каза Мелинг.   Преди това САЩ призоваха Русия да изостави ракетата 9M729, тъй като за нея се твърди, че нарушава споразумението за ракети със среден и малък обсег на действие. В същото време секретарят на Руския съвет за сигурност Николай Патрушев заяви, че обсегът на 9M729 при тестовете не надвишава 476 километра при допустивмите от споразумението 500.    Договорът за премахване на ракетите със среден и малък обсег на действие бе прекратен от САЩ на 2 август. Русия също прекрати участието си в него. Руският външен министър Сергей Лавров многократно подчерта, че американската страна нарушава споразумението от 1999 г., когато започна да изпитва бойни дронове, което съвпада с характеристиките на наземните крилати ракети, забранени от договора. ", "date": "2019.08.04", "title": "Германски експерт: НАТО се нуждае от ракети, за да нанесе удари по командните центрове на Русия "}
{"url": "https://www.actualno.com/showbusiness/rapyryt-asap-rocky-se-zavyrna-v-sasht-chaka-prisyda-ot-shvecija-news_774102.html", "text": "      Американският рапър A$AP Rocky се завърна в Лос Анджелис, след като шведски съд го освободи в очакване на присъдата по обвинение в нападение, предаде БГНЕС.      30-годишният музикант, чието истинско име е Раким Майерс, пристигна около полунощ на борда на частен самолет с полет от Стокхолм.\r\n\"Рапърът беше в екстаз\", казва новинарският сайт за знаменитости TMZ, показвайки Rocky, който се усмихва, прави снимки и прегръща фенове. \"Той всъщност остана на паркинга на частния терминал около 45 минути, като през повечето време разговаряше и се шегуваше\", добави TMZ.\r\nМайерс беше задържан в Швеция от 3 юли след като беше арестуван на 30 юни. Той и екипът му бяха обвинени в нанасяне на побой от 19-годишен ищец. Разпространени в мрежата обаче показват, че певецът всъщност е тормозен и предизвикан. Случаят дори подтикна президента на САЩ Доналд Тръмп да призове Майерс да бъде освободен.     Майерс и още двама бяха държани под стража преди процеса, тъй като съдът ги счете за \"потенциални бегълци\".\r\nВ петък председателят на окръжния съд в Стокхолм Пер Ленербрант заяви, че Майерс може да бъде освободен в очакване на присъдата, която ще бъде постановена на 14 август.\r\nЗадържането му предизвика кампания за освобождаването му сред феновете му, като онлайн петицията, наречена #JusticeForRocky, събра повече от 640 000 подписа. Кампаниите в социалните медии дори призоваха феновете да бойкотират шведски марки като IКЕА.    Роденият в Ню Йорк рапър не направи официално съобщение след завръщането си в САЩ, но написа в Instagram: \"Благодаря от сърце на всички мои фенове, приятели и всеки от целия свят, който ме подкрепи през последните няколко седмици, не мога да опиша колко съм благодарен на всички вас!\" ", "date": "2019.08.04", "title": "Рапърът ASAP Rocky се завърна в САЩ, чака присъда от Швеция"}
{"url": "https://www.actualno.com/america/trymp-sled-strelbata-v-el-paso-bog-da-e-s-vas-news_774088.html", "text": "      Президентът на САЩ Доналд Тръмп изказа съболезнованията си за \"ужасната\" масова стрелба в Тексас, заявявайки, че е получил съобщения за много хора, убити при нападението.       \"Ужасна стрелба в ЕлПасо, Тексас. Информацията е много лоша, има много убити\", написа Тръмп в Туитър след стрелбата в магазина на Walmart, информира АФП.\r\nДоналд Тръмп заяви, че е разговарял с губернатора на Тексас Грег Абът, но не уточни дали съобщенията за много смъртни случаи, на които се позовава в Twitter, идват от медиите или от брифингите му с официални лица.\r\n\"Работя с държавни и местни власти и правоприлагащите органи. Говорих с губернатора, за да обещая пълната подкрепа на федералното правителство. Бог да бъде с всички вас!\", написа Тръмп, цитиран от БГНЕС.   ", "date": "2019.08.04", "title": "Тръмп след стрелбата в Ел Пасо: Бог да е с вас! "}
{"url": "https://www.actualno.com/asia/djihadisti-v-sirija-otkazvat-primirie-news_774091.html", "text": "      Лидерът на Хаят Тахрир ал Шам, основната джихадистка група в северозападната част на Сирия в областта Идлиб, отказа всякакво изтегляне от бъдеща буферна зона ден след влизането в сила на примирието в района, предаде БГНЕС.      \"Това, което режимът не би могъл да постигне със сила, няма да получи и чрез мирни средства или чрез преговори и политика\", каза Абу Мохамед ал-Джолани – лидер на джихадистите. \"Никога няма да се оттеглим от зоната\", допълни той.    ", "date": "2019.08.04", "title": "Джихадисти в Сирия отказват примирие "}
{"url": "https://www.actualno.com/curious/4-te-zodii-sys-zlatni-syrca-news_774121.html", "text": "      Казват, че когато видите добър човек, най-правилното, което можете да направите, е да го имитирате. По-долу сме съставили списък на \"златните сърца\" в зодиака. Те са безкористни и много лоялни към хората, които обичат.       Овен Той има много недостатъци и добри качества, както всички останали. Въпреки това, една от най-забележителните му характеристики е благородството. Овенът има известна степен егоизъм, но неговата щедра душа го кара да прави всичко за семейството, приятелите и любимите си хора. Освен това Овенът е искрен и много прозрачен. Той никога не може да нападне някого зад гърба му или да го предаде. Той предпочита да казва нещата право в лицето, а не да се крие зад богато украсени думи. Лъв   Малко членове на зодиака имат предаността и състраданието, както зодия Лъв. Той се характезира със съчувствие, интуиция и чувствителност. Лъвът никога не остава безразличен към проблема на любим човек и често чувства болката на другите сякаш е негова. Той е добър и никога не поставя личните си нужди пред тези на останалите. Щедростта е една от най-големите добродетели на Лъва. Дева    Девата е много невинна и благородна в сърцето си. Когато ви се довери, тя го прави искрено. Никога няма да навреди или предаде близък човек. Представителите на тази зодия са изключително честни и не подлежат на изкушения. Девата е готова на всичко за хората, които обича.     Водолей Подобно на Девата, Водолеят винаги е готов да помогне, особено на най-близките си хора. Винаги е до приятелите си, когато те имат нужда и би сторил всичко за тях. За него е изключително важно да вижда хората около себе си щастливи. ", "date": "2019.08.04", "title": "4-те зодии със златни сърца"}
{"url": "https://www.actualno.com/cars/kitaj-zaliva-sveta-s-upotrebjavani-avtomobili-news_774134.html", "text": "      За първи път от 90-те години насам в Китай се отчита спад на продажбите на автомобили и затова властите в страната взимат кардинални мерки за спасяване на положението. Една от тези мерки е решението на Министерството на търговията за експорт на коли втора употреба.      В момента се избират дилърите, които ще получат разрешение да продажба, както и фирмите, които ще осъществят процеса по изкарване на колите в чужбина и съответно предлагането им там. Разрешение за подобни операции са получили няколко големи градове и провинции, сред които са Шанхай и Пекин.    Очаква се, че износът на употребявани автомобили ще оживи китайската икономика. Опитът на развитите страни показва, че при експорта около 10% се пада именно на колите втора ръка. В същото време обаче на вътрешния пазар търсенето на такива превозни средства е по-слабо и се търсят начини и то да бъде стимулирано.\r\nСтатистиката показва, че през 2018 г. на територията на Китай са продадени 28 млн. нови автомобила. В същото време на вторичния пазар са реализирани около 12 млн., така че напълно вероятна е възможността, съвсем скоро пазарите по света да бъдат буквално залети от употребявани китайски коли.   ", "date": "2019.08.04", "title": "Китай залива света с употребявани автомобили"}
{"url": "https://www.actualno.com/society/shte-ni-skara-li-borisov-s-rumynija-news_774093.html", "text": "      Изказването на Бойко Борисов, че , може да предизвика скандал между двете държави. Той преди ден заяви, че е сигурен, че тъкмо те са докарали чумата в страната и допълни в негов стил следните изречения:  \"Ходят, ядат, хвърлят. Няма какво да направим. Замогнаха се хората. Сега ходим и чистим, чистим\".      По-късно позицията на Министерството на външните работи в Румъния бе цитирана от преводача и журналист Владимир Береану. Ето какво написа той:   \"Въпреки, че е събота, румънското министерство на външните работи излезе с официална позиция по повод снощните изказвания на Бойко Борисов, че румънски туристи разпространяват чумата по свинете в България. В декларацията се казва:\r\n\"Освен техническата информация на Националната санитарно-ветеринарна служба и Националната служба за сигурност на храните, която ще предоставим на българските власти, като отговор на злощастните думи на българският премиер Бойко Борисов, няма как да не изразим нашето учудване и разочарование от начинът, по които българският премиер се отнася с румънските туристи, особено, когато те допринасят значително за растежа на българският БВП\", в публикация в социалните мрежи.  Преди това лидерът на БСП Корнелия Нинова остро критикува премиера Бойко Борисов, обвинявайки го, че е взел неадекватни мерки в борбата с африканската чума по свинете и \"се е подиграл с тревогите на хората, постъпвайки типично по борисовски\".\r\nСпоред нея обещава, че хората ще бъдат обезщетени, а всъщност ще отпусне 300 лв. на двор само за дезинфекция, но не и за умъртвените прасета. Единствено големите свинекомплекси ще бъдат обезщетени с европейски и национални средства, а 20 000 работници в тях няма да получат нищо, твърди тя.    ", "date": "2019.08.04", "title": "Ще ни скара ли Борисов с Румъния? "}
{"url": "https://www.actualno.com/society/treti-den-prodyljava-blokadata-na-pytja-sliven-jambol-news_774122.html", "text": "      Близо 40 души са нощували на пътя Сливен-Ямбол край с. Крушаре в знак на протест срещу взетите мерки за ограничаване на предаде БГНЕС.      Крушаре стана знакова точка в борбата с правителствените мерки и на място са пристигнали хора от цялата страна.   Пътят Сливен - Ямбол продължава да бъде затворен и в двете посоки. Обходният маршрут е през селата Камен, Жельо войвода, Кабиле.\r\nПравителството даде срок до 2 август включително за доброволно заколване на прасетата, което ще даде възможност за използване на месото след термична обработка. В противен случай започва принудителната им евтаназия и загробване.   ", "date": "2019.08.04", "title": "Трети ден продължава блокадата на пътя Сливен-Ямбол"}
{"url": "https://www.actualno.com/america/vtora-masova-strelba-v-amerika-za-po-malko-ot-24-chasa-news_774135.html", "text": "      Масова стрелба в Дейтън, щата Охайо. Местни медии съобщават за най-малко 10 ранени. Стрелбата е станала в района на Източна Пета улица в града. По непотвърдена информация полицията е неутрализирала стрелеца, предаде БГНЕС.      Инцидентът става по-малко от , при която загинаха 20 души, а десетки други бяха ранени.   Стрелбата е станала в района на Източна пета улица в града, в нощен клуб. Според WHIO-TV има най-малко 7 жертви.\r\nВ района има засилено полицейско присъствие. По непотвърдена информация стрелецът е неутрализиран – което означава, че или е мъртъв или е задържан. В британския вестник Mirror се появи свидетелско описание от Facebook, според което оръжието на стрелеца е било отнето, докато се опитвал да влезе в клуба и той е бил застрелян с него. Свидетелят казва за най-малко 8 жертви, включително предполагаемия нападател.  Според властите може би има още един замесен нападател в стрелбата. Издирва се мъж с маска, който е бил въоръжен с пушка. ", "date": "2019.08.04", "title": "Втора масова стрелба в Америка за по-малко от 24 часа"}
{"url": "https://www.actualno.com/america/uvolnen-za-zloupotreba-ot-google-smjata-che-tehnologichnijat-gigant-raboti-protiv-trymp-news_774103.html", "text": "      \"Google е пълен с политически предубедени служители, които искат президентът на САЩ Доналд Тръмп да загуби на предстоящите президентски избори\". Това заяви Кевин Чернеки, бивш инженер, работил за технологичния гигант до 2018 година.      \"Те наистина искат Тръмп да загуби през 2020 г. Това е техният дневен ред\", каза Чернеки, говорейки в телевизионно шоу на Fox News. \"Там има много предубедени хора, управляващи на всяко ниво в компанията. Това е нещо, за което наистина трябва да се тревожим\", допълни той.   На въпрос дали Google ще се опита да повлияе на предстоящите избори в опит да попречи на Тръмп да бъде избран повторно, Чернеки отговори утвърдително. \"Вярвам в това. Смятам, че това е голяма заплаха. Те открито заявиха, че смятат, че 2016 година е грешка. Смятали, че Тръмп е трябвало да загуби още през 2016 година\", отговори той.\r\nСпоред Чернеки, работещите в Google са \"силно идеологизирани\" и \"обсебени от пристрастия\".  Той заяви, че по време на работата си в компанията е открил, че при търсене на ключови думи \"Осакатена Америка\" - заглавието на книга, посветена на Тръмп, търсачката правела връзка към \"Моята борба\" (Mein Kampf), скандалната автобиография на Адолф Хитлер.\r\n\"Съобщих, че има грешка, опитах се да задействам веригата за отстраняване на този \"бъг\". Отне им девет месеца, за да отстранят тази грешка\", каза той.   Чернеки е уволнен през 2018 г., след като Google твърди, че е злоупотребявал с фирменото оборудване. Бившият инженер обаче настоява, че той е бил освободен заради открито консервативните си възгледи.     ", "date": "2019.08.04", "title": "Уволнен за злоупотреба от Google смята, че технологичният гигант работи против Тръмп"}
{"url": "https://www.actualno.com/curious/eto-zashto-jenite-lyv-sa-obojavani-ot-myjete-news_774126.html", "text": "      Има хора, в които или се влюбваш веднага, или ги намразваш до края на живота си. Такива са и Лъвовете – адски противоречив знак, който лесно може да попадне и в двете категории. Но е факт, че повечето мъже са луди по жените Лъвици!       1. Имат огромни сърца Лъвовете са наистина всеотдайни към хората, които обичат. Не се срамуват и да показват любовта си към приятелите и близките. Точно те са хората, които месеци наред ще мислят перфектния подарък, а накрая ще отидат да го вземат с целия ентусиазъм, на който са способни. 2. Говорят кратко и ясно   Мъжете хич не обичат недомлъвките, а пък и интуицията им не е особено добре развита. Затова жените Лъвовете са високо ценени събеседници от всички представители на силния пол. Те не се страхуват да бъдат открити и макар понякога да нараняват с думите си, бъдете сигурни, че са казали всичко, което им е на сърцето.  ", "date": "2019.08.04", "title": "Ето защо жените Лъв са обожавани от мъжете"}
{"url": "https://www.actualno.com/society/desetki-milioni-evro-zagubi-za-bylgarija-ot-zastrahovatelni-izmami-news_774117.html", "text": "      България губи десетки милиони евро от застрахователни измами. Не може да се каже точна сума, тъй като с всеки изминал ден тя се променя. Това заяви изпълнителният директор на „Лев Инс“ Павел Димитров, предаде БГНЕС. Той разясни най-честите случаи на застрахователни измами.      ЗАГУБЕНИ ЛИЧНИ ДОКУМЕНТИ   Използват се лични данни на лице, което несъзнателно е замесено в застрахователна измама. Това става при изгубена лична карта, която е използвана с цел предявяване на застрахователна претенция. Съответно в схемата се дава пълномощно на адвокат, който от името на лицето завежда дело. Същевременно самото лице декларира пред нотариус, че е изгубило тези документи, никога не е присъствало на посоченото място, не познава въпросния адвокат, никога не е имало претенции към застрахователната компания.\r\nПРИ ПРОДАЖБА НА АВТОМОБИЛ ЧРЕЗ ОНЛАЙН ПРОДАЖБА  Постъпва запитване от лице, което иска да извърши измамата. Заявява че иска да купи автомобила и да се увери, че е изряден. Иска да му се пратят негови документи като талон на колата, застраховка „Зелена карта“, която се изпраща по Интернет. Съответно с наличието на този документ се съставя двустранен протокол как автомобилът е ударил някого и е причинил ПТП. Претенцията се завежда. Впоследствие се установява, че въпросният автомобил е например от няколко месеца в автокъща и няма как да е предизвикал това пътнотранспортно произшествие.\r\nСЛУЧАЙНО ПРЕМИНАВАЩ АВТОМОБИЛ   На случайно преминаващ автомобил се записва номера и на база на двама свидетели се казва, че е предизвикано ПТП. „Имаме случаи на тежкотоварни превозни средства, установено чрез тахограф къде се е намирал автомобила, с каква скорост се е движил. В претенцията се доказва, че е на съвсем друго място и се е движил със друга скорост“, разказа изпълнителният директор.    Людмила Бърнева от застрахователната компания разказа за случаи на хора, които умишлено са изфабрикували документи за самонаранявания Тези хора разчитат на дългия давностен срок.\r\n„Когато автомобилът вече е преминал в друга собственост или продаден извън територията на страната, или пък в морга и няма как да се установи реалността на събитието. Впоследствие се предприемат последващи мерки, за да се докаже, че случаите са нереални“, обясни тя.\r\nПо отношение на размера на щетите, Бърнева разясни, че не може да се определи точният размер, тъй като заради давностния срок се генерират нови и нови претенции. „Т.е, ако аз днес дам величина, тя утре няма да е същата. За това са сезирани всички, за да могат да се вземат мерки, за да се прекрати тази практика от такива събития да се източва ресурс“. ", "date": "2019.08.04", "title": "Десетки милиони евро загуби за България от застрахователни измами"}
{"url": "https://www.actualno.com/society/prognoza-za-vremeto-4-avgust-nedelja-news_774085.html", "text": "      Днес ще преобладава слънчево време, с временни увеличения на облачността, но само на отделни места, главно в източните и планинските райони ще превали краткотрайно. Северозападният вятър навсякъде ще отслабне до умерен. Максималните температури ще бъдат между 24° и 29°. Атмосферното налягане слабо ще се повиши, но ще остане по-ниско от средното за август. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ).      Над Черноморието ще преобладава слънчево време с временни увеличения на облачността, но без съществени валежи. Ще духа до умерен север-северозападен вятър. Максимални температури на въздуха: 26°-27°. Температурата на морската вода е 26°- 28°. Вълнението на морето ще бъде 2-3 бала.\r\nНад планините ще преобладава слънчево време. Следобед ще се развие купеста облачност и на отделни места ще превали краткотраен дъжд. Ще духа силен северозападен вятър. Максимална температура на височина 1200 метра около 18°, на 2000 метра – около 10°.\r\nВ понеделник ще продължи да духа северозападен вятър, но ще отслабне още. Максималните температури ще са под 30°. Ще преобладава слънчево време, около и следобед с купеста облачност, на отделни места ще има и краткотрайни превалявания, предимно слаби.  През следващите дни ще е предимно слънчево и почти тихо. Температурите ще се повишават и към сряда, когато ще се появи слаб югоизточен вятър, дневните ще достигат на места до 35°. ", "date": "2019.08.04", "title": "Прогноза за времето - 4 август (неделя)"}
{"url": "https://www.actualno.com/healthy/12-000-jiteli-na-gorna-banja-ostaveni-bez-medicinska-grija-news_774124.html", "text": "      Близо 12000 жители в столичния квартал „Горна баня” нямат достъп до медицински грижи. Проблемът съществува от години. От районната администрация „Овча купел” казаха за БГНЕС, че нито един лекар не желае да работи там, но причините затова не са известни.      В кв. „Горна баня” няма нито един лекар, няма медицински център, поликлиника, няма нищо. Затова сигнализира Гергана Андонова, за която е проблем липсата на здравна служба в квартала.   „Проблемът е, че имаме един медицински пункт, който беше построен по искане на жителите тук преди няколко години. До ден-днешен той не започна да функционира по предназначение. Доколкото разбрахме наскоро е бил взет под наем от лекар, който не осъществява дейност, а го използва за склад”, заяви Андонова и добави, че новоизградената сграда вече се руши.\r\nМайката на две деца настоява да се намери лекар, който да практикува в квартала, защото най-близкото здравно заведение се намира на повече от километър, в кв. „Овча купел”, до което достъпът е с автомобил или градски транспорт.  „Ние трябва да намерим начин да привлечем лекар тук. Най-малкото възрастните хора и майките с деца биха предпочели да идват в пункта, а не да ходят до най-близкото болнично заведение извън квартала”, добавя още Андонова и е уверена, че докторът, който се погрижи за тях ще има достатъчно пациенти.\r\n„Дълги години жителите на „Горна баня“ нямаха никакъв здравен център. Поради тази причина изградихме такъв в квартала. След това обаче, още от 2016 г., обявихме конкурс за лекари, които да практикуват там. За съжаление нямахме нито един кандидат за наемане на помещението. Тази процедура беше удължавана многократно от района и през цялото това време не се появи нито един наемател”, обясни кметът на район Овча купел Христина Семеджиева.   Семерджиева подчерта, че през 2018 г. са пуснали нов конкурс и помещението, което съдържа приемна, лекарски кабинет и санитарен възел вече има наемател, който обаче е заявил, че няма да предоставя здравни услуги. А районната администрация се принудила да даде помещението под наем, за да се стопанисва и поддържа. Екипът ни установи, че този ангажимент не се изпълнява от наемателят, за което сигнализирахме районния кмет.    Попитана каква според нея е причината толкова години нито един общо практикуващ лекар да не желае да отиде в „Горна баня”, Семерджиева предположи, че това се дължи на факта, че те вече имат разработени практики и не желаят да се местят. Според нея няма друга причина, тъй като условията, които общината предоставя за наемането на помещението са добри и достъпни.\r\n„Наемът е 60 лв. на месец”, посочи Семерджиева.\r\nТя увери, че продължава да търси лекар и добави, че ако жителите намерят медик, тя ще съдейства, час по-скоро, той да започне работа в медицинския пункт.    ", "date": "2019.08.04", "title": "12 000 жители на „Горна баня” оставени без медицинска грижа"}
{"url": "https://www.actualno.com/celebrate/sv-sedem-otroci-v-efes-news_688207.html", "text": "      Всички тези седем момци били деца на невежите граждани в гр. Ефес. Те живеели по време на гонението против християните при император Деций.      Това било жестоко гонение. Навсякъде християните били преследвани и арестувани, за да ги принуждават да вземат участие в идолските жертвоприношения. Някои от тях се бояли от мъки и се покорявали. Но твърдите във вярата неустрашимо я изповядвали и не отстъпвали нито пред страдания, нито пред мъчителна смърт.   Много християни напускали градовете и се криели по пещерите. Между тях били и седемте ефески момци: Маскимилиан, Ексакустодиан, Ямвлих, Мартиниан, Дионисий, Антонин и Йоан. Тези момци напуснали града и се поселили в една пещера на планината Охлон, където чрез пост и молитва се готвели за предстоящия им подвиг.\r\nКато узнал за това, Деций заповядал да затрупат с камъни входа на пещерата. Двамата от придворните (Теодор и Руфим) тайно изповядвали Христовата вяра и турили пред камъните оловни плочки, на които написали имената на живо погребаните в пещерата седем момци.  Между това Бог по неизповедимите Свои определения дал на момците смъртен сън и ги запазил за цели две столетия нетленни и неизменни до тяхното пробуждане за Негова слава и за свидетелство, че Неговите думи за възкресение са истинни.\r\nЧудното пробуждане на момците, заспали във време на Дециевото гонение, се извършило в царуването на Теодосий Млади. По това време се появили еретици, които отхвърляли възкресението на мъртвите въпреки евангелските думи, че \"мъртвите ще чуят гласа на Сина Божи и като чуят, ще оживеят\". Тази ерес внесла смут в Църквата, но точно тогава се проявило нагледно свидетелство за истинността на възвестеното от Христа възкресение на мъртвите.\r\nСтопанинът на нивата на планина Охлон, гдето се намирала затрупаната пещера, в която били починали седемте момци преди 200 години, напислил да направи ограда на овците си. За строеж на оградата слугите му взимали от ония камъни, с които била затрупана пещерата, без да подозират неяното съществуване. Изравяйки камъните, те случайно направили отвор към пещерата. В туй време момците оживели без да знаят, че те са се пробудили не от обикновен, а от смъртен сън.       На разсъмване един от момците отишъл в града да купи храна. Старата монета, която дал на търговеца, послужила за повод да се разкрие необикновеното произшествие. Разговорът с момъка, който мислел, че още продължава гонението на Деций, окончателно обърнал на него общото внимание. За случката узнал и местният епископ. Той разпитал момъка и разбрал Божията тайна. А като чул за другите момци, останали в пещерата, пожелал да ги види. Епископът се отправил за там с управителя и множество народ. При входа на пещерата епископът разглеждал внимателно обстановката и намерил сред камъните медно запечатано сандъче. Като го разтворил в присъствието на всички, видял там две оловни плочки, поставени от Теодор и Руфим. Тия плочки разяснили на всички загадъчните думи на възкръсналия момък. Всички били поразени и прославяли Бога, дивен в Своите чудеса.\r\nИмператор Теодосий веднага бил уведомен за това събитие. \"Заповядай да се изпратят честни мъже да видят чудото, което Господ извърши в твоето царуване! – пише на Теодосий Млади епископът и управителят, - понеже в наши дни се прояви образът на бъдещото възкресение от мъртвите.\"\r\nНо царят пристигнал сам в Ефес с множество вярващи и се поклонил на св. момци. След продължителна беседа с него, момците в неговото присъствие заспали вечния си сън до всеобщото възкресение. Теодосий заповядал да направят 7 сребърни ковчега и да поставят в тях телата на момците. В същата нощ обаче те му се явили на сън и го помолили да ги остави да почиват в пещерата, както почивали по-рано.\r\nПоразителността на това събитие бързо се разпространила по целия християнски свят. Неговата достоверност се потвърждавала от мнозина заслужаващи доверие писатели и свидетели.\r\nПещерата на момците сълго била показвана близо до Ефес, в склоновете на планината Прион. Съдбата на св. мощи на седемте момци е неизвестна след ХІІ в., в началото на който игумен Даниил ги видял в пещерата.       ", "date": "2019.08.04", "title": "Св. Седем отроци в Ефес"}
{"url": "https://www.actualno.com/chronicles/umira-mileva-marich-news_773629.html", "text": "      Милева Марич е първата жена на Алберт Айнщайн, от 1903 до 1919, математичка.      Родена в заможно сръбско семейство, тя е първото от три деца. Учи в девическо училище в Нови Сад. Започва като студентка в Загреб, но поради ограниченията за жени по това време, се мести в Цюрих, Швейцария през 1896. Учи един семестър медицина, но след това записва математика и физика. Там се запознава с Алберт Айнщайн. През 1902 година им се ражда дъщеря, Лизерл, но тъй като е незаконно дете, тя заминава за Сърбия и след това съдбата на детето е неизвестна. На следващата година Алберт и Милева се женят и имат двама синове — Ханс Алберт, роден 1904, и Едуард Тете, роден 1910. Ханс Алберт работи като професор в Бъркли, Калифорния, умира през 1973. По-малкият син, Едуард заболява от шизофрения когато е на 20 години и прекарва живота си по институции, умира на 55 години.    ", "date": "2019.08.04", "title": "Умира Милева Марич"}
{"url": "https://www.actualno.com/europe/boris-djonsyn-objavi-otpuskaneto-na-ednokratna-pomosht-ot-18-miliarda-paunda-za-britanski-bolnici-news_774133.html", "text": "      Британският премиер Борис Джонсън обяви отпускането на еднократна помощ от 1,8 милиарда паунда за болници под прякото управление на Националната служба по здравеопазване в Англия, съобщава Би Би Си, цитирани от БГНЕС. Средствата ще бъдат отпуснати незабавно и ще бъдат изразходвани за нова техника и ремонти в 20 здравни заведения.      В писмо до „Сънди таймс“ Джонсън посочва, че е „решен да изпълни“ обещанията на референдума за Brexit и да увеличи финансирането на държавните болници.   Според лейбъристите обаче сумата е недостатъчна и няма да може да компенсира годините на орязване на разходи. Средствата идват директно от хазната и не са пренасочени от бюджета на Здравното министерство.\r\nОтпускането на средства идва на фона на обещанието на бившия премиер Тереза Мей от миналата година за отпускане на допълнително 20 милиарда паунда на година до 2023 година за болниците.  Около 850 милиона паунда – в рамките на пет години – ще бъдат дадени на 20 болници за нова техника и подобрения – нещо, което Джонсън обеща в първата си реч като премиер на „Даунинг стрийт 10“.\r\nОтпускането на средствата се очаква да бъде обявено официално в понеделник, когато ще стане ясно и кои здравни заведения ще получат парите.    ", "date": "2019.08.04", "title": "Борис Джонсън обяви отпускането на еднократна помощ от 1,8 милиарда паунда за британски болници "}
{"url": "https://www.actualno.com/society/nap-lijks-za-spiridonov-shlifera-i-prizraka-na-milicionerskata-dyrjava-news_774160.html", "text": "             В усилията си да подкрепи тезата си за „виновността” на „ТАД Груп” за \"НАП лийкс\", Специализираната прокуратурата възприе принципа „теч теч избива”. Държавното обвинение организира безпрецедентен „контра теч” в медиите на „доказателства” по делото. Става дума за 13 файла с обяснителни бележки.    \"Хванаха ни за шлифера\" Директорът на Главна дирекция \"Борба с организираната престъпност\" (ГДБОП) главен комисар Ивайло Спиридонов коментира „доказателствата” така: „Някои хора си мислеха, че са набутали ГДБОП и прокуратурата в ъгъла... Според мен, как беше, са ни хванали за шлифера”.  Според г-н Спиридонов обвиняемите – собственикът на \"ТАД Груп\" Иван Тодоров, търговският директор във фирмата Георги Янков, които са сочени за подбудители, и 20-годишният служител Кристиян Бойков, считан за извършител на безпрецедентната хакерска атака – са „станали жертва на собствената си охранителна система”. Именно записът от камерите позволил да се установи паролата за компютъра на Бойков; така с „хитрост и лукавство”, подчерта не без задоволство г-н Спиридонов, е бил намерен достъп до машината на „хакера”.\r\nВместо да успокоят лятото на нашето недоволство, последните „разкрития” на българската прокуратура по случая „НАП лийкс” обаче будят тревога. С престараването си прокуратурата се оплете в серия от гафове. Бяха публикувани ЕГН-тата на премиера Бойко Борисов, главния прокурор Сотир Цацаров и депутата от ДПС Делян Пеевски. Имаше и друга издънка – беше „изпусната” връзка към сайт, на който са данните на над 2000 прокурори и следователи.\r\nЗа пореден път беше погазен фундаменталния принцип на правовата държава, че всеки е невинен до доказването на противното. Българската прокуратура изнесе процеса от съдебната зала – там където му е мястото – и тенденциозно го захвърли в телевизионните студия, сайтовете и форумите в интернет.        Не само куриозно, а и противоправно Юристи, като адвокат Екимджиев, потвърждават тази тревожна констатация. Те припомнят, че България е осъждана многократно в ЕСПЧ в Страсбург, заради проблематичните, за да не кажем нескопосани, действия на политици, съдии, прокурори и др. \"Новатор в тази дейност беше бившият министър на вътрешните работи Цветан Цветанов, който публично четеше присъди и обявяваше хора за престъпници, но господин Гешев и прокуратурата се оказват един достоен приемник\", посочва Екимджиев.\r\nПредседателят на съюза на съдиите г-н Калпачкиев също счита, че случаят, за съжаление, не е безпрецедентен. Той припомни за „обнародването” на тефтерчето на бившия председател на комисията за конфликт на интереси Филип Златанов(2014 г.), както и за изнесените доказателства за \"Костинбродската афера\" (2013 г.).\r\nНовият шеф на специализираната прокуратура г-н Франтишек обаче заяви, че наследството на г-н Гешев „не се нуждае от ревизия”. Напротив. Той беше категоричен: „ще продължим темпото на Гешев, с тенденция да го увеличим”. А самият Гешев обеща обнародването чрез медиите на „факти” от текущи разследвания (т.е. преди да се произнесъл съдът) да продължи. Жална ѝ майка на правовата държава.       Събитията от последните дни са повече от обикновено дежавю. Да, през последните 30 г. сме виждали неведнъж използването на съда и прокуратурата за политически цели. Свикнахме. Но сега тази политизация е тотална. Неприкрита. Арогантна.\r\nДоказателствата са налице. Единственият участник в надпреварата за поста главен прокурор размаха заканително пръст срещу „десните екстремисти”. Изглежда, вината на въпросните „екстремисти” е в това, че си позволяват да роптаят срещу статуквото, изваждайки на показ престъпните му зависимости.\r\nМалко след „НАП лийкс” бяхме свидетели и на странния случай с личните данни на съдийката Мирослава Тодорова, които бяха „изпуснати” на сайта на Инспектората на Висшия съдебен съвет (файлът бе озаглавен многозначително –  \"MIROSLAVA STEFANOVATODOROVA NE SE CHISTIIIIIIIIIIIIIIII\"). Г-жа Тодорова е известна с критиките си към недъзите в съдебната система, а през 2014 г. се осмели да заведе дело срещу вътрешния министър Цветан Цветанов за клевета.\r\nВъв „връзка” с „НАП лийкс” беше издадена заповед за разпита на главния редактор на сайта „Биволъ” г-н Чобанов. Сайтът дръзва системно да вади кирливите ризи на „елита”, като аферите „Апартаментгейт” и „Къщи за тъщи”. „Разкрити” бяха и опити за „мокри поръчки”; оръдието на престъплението щели да бъдат… пръскачките пред парламента.\r\n „НАП лийкс” е „мачбол” за прокуратурата. А чрез нея и за управляващите. Това е възможност за започването на безпрецедентен лов на вещици, който да смачка, да запуши с един замах устите на всички опоненти, обявявайки ги за „врагове на държавността”. Г-н Спиридонов заяви, че има още „много доказателства” по случая „НАП лийкс”. Включително следи, които водят към неговия „поръчител”. Дали накрая, твърде удобно, няма да се окаже, че „злият гений” е политик или партия, които са трън в петата на властта? Вестник \"24 часа\" например твърди, че имало информация, че поръчители на атаката са член на \"Да, България\" и \"негов другар\".    Призракът на милиционерската държава От всичко, което сме видели и чули до момента (а в безпристрастността на съдебната система се съмняват мнозинството българи – доверието в нея е замръзнало на около 20%), „НАП лийкс” започва все повече да вони. Това е позабравена, но упорита миризма. Мъртвешкият полъх на милиционерско „активно мероприятие”.\r\nОбърнете внимание на думите на шефа на ГДБОП. Макар да говори за „достатъчно данни” за „поръчителя”, той казва: „дали това ще бъде доказано е друг въпрос”. По-важно от доказателствата е очернянето. Политическото инвалидизиране.\r\nОзъбеният призрак на милиционерската държава, която бе синоним на бившия тоталитарен режим, едва ли някога си е отивал. По-вероятното е да се е спотайвал в ъгъла на политическия театър, докато продължава тихичко да си „преде”, осмивайки сизифовските опити за изграждане на демократични институции. През последните дни този фантом разголи телесата си. Стана още по-безсрамен. Лъсна, изпъчен на сцената, в целия си пошъл блясък.   ", "date": "2019.08.04", "title": "\"НАП лийкс\": за Спиридонов, шлифера и призрака на милиционерската държава"}
{"url": "https://www.actualno.com/society/dve-jertvi-i-mnojestvo-raneni-sled-verijna-katastrofa-na-am-trakija-news_774153.html", "text": "      Двама души починаха, а 10 бяха ранени при верижна катастрофа  на АМ \"Тракия\" един час след полунощ в посока Бургас.      Първо се ударили два леки автомобила в района на 154-ти км между Белозем и Първомай. Шофьорът на единия, който е на 62 години, почива в болницата. Пътничката с него и мъж от другата кола са настанени в болницата, предаде БНР.   Веднага след първото произшествие е последвал втори удар. БМВ, намалило скоростта, е било ударено от Пежо, в което на място е починала 56- годишна жена, а други двама пътници са ранени. С опасност за живота са водачът на БМВ-то и спътничката му.\r\nВ тапата, която се е образувала, настъпва и третото произшествие между два Фолксвагена. При удара са пострадали 4-ма.  Полицията не съобщава причината за първия удар.    ", "date": "2019.08.04", "title": "Две жертви и множество ранени след верижна катастрофа на АМ \"Тракия\""}
{"url": "https://www.actualno.com/america/strelbata-v-el-paso-kato-v-djamiite-v-nova-zelandija-news_774107.html", "text": "      20 убити и 26 ранени, включително няколко ранени - това е равносметката от в търговски център в Ел Пасо, Тексас.      От външно министерство съобщиха, че няма данни за пострадали българи.\r\n\"Операцията за задържането на заподозрения, открил огън в търговски център в град Ел Пасо в Тексас, продължи 21 минути, полицията пристигна на местопроизшествието шест минути след получаване на повикването на телефон 911\", заяви губернаторът на Тексас Грег Абът, предаде БГНЕС.   \"Обаждането е получено в 10\"39, полицията пристигна в 10:45 - 6 минути по-късно. И в 11:06 той беше задържан\", каза той.  Въпреки че първоначално имаше информация за няколко задържани, полицията потвърди ареста на само един. Оказа се, че е това е 21-годишният бял американец Патрик Крусиос. Преди стрелбата той е публикувал на своята страница в Twitter манифест, в който подкрепя . В манифеста той казва, че с действията си защитава страната си от чуждо \"нашествие\". Той също така смята, че културата и икономиката на САЩ страдат от това.\r\nПо-рано президентът на САЩ Доналд Тръмп определи стрелбата като \"акт на малодушие и страхливост\". \"Знам, че стоя редом с всички в тази страна, за да осъдя днешния акт на омраза. Няма причини, които биха могли някога да оправдаят убийството на невинни хора\", заяви американският президент.\r\nТърговският център, където се случи кървавата атака се намира в непосредствена близост до границата между САЩ и Мексико. Значителна част от неговите посетители са мексиканци, които идват в Ел Пасо за да пазаруват.     ", "date": "2019.08.04", "title": "Стрелбата в Ел Пасо - като в джамиите в Нова Зеландия"}
{"url": "https://www.actualno.com/society/borisov-izprati-syboleznovatelna-telegrama-do-trymp-news_774146.html", "text": "      Министър-председателят Бойко Борисов изпрати съболезнователна телеграма до президента на Съединените американски щати Доналд Тръмп и много са ранени.      „Бих искал от мое име и от името на българското правителство да изкажа най-искрени и дълбоки съболезнования на Вас и на семействата на загиналите и ранените в трагичния инцидент. Ние осъждаме този безсмислен акт на насилие, отнел живота на много невинни граждани“, отбелязва премиерът Борисов.\r\n„В този тъжен за цялата Ви страна ден нашите мисли са с Вас и с всички американски граждани”, пише още министър-председателят Бойко Борисов в съболезнователната телеграма до американския президент. където също има загинали.   ", "date": "2019.08.04", "title": " Борисов изпрати съболезнователна телеграма до Тръмп "}
{"url": "https://www.actualno.com/europe/kmet-v-polsha-objavi-nagrada-za-pyrvata-dvojka-kojato-shte-se-sdobie-s-momche-snimki-news_774168.html", "text": "      Раймунд Фришко, кмет на полската община Чишек, в която се намира Миешче Одрзанские обяви награда за двойката от селото, която първа ще има момче. Причината - през последните 9 години в населеното място не са се раждали деца от мъжки пол. Селото, което се намира близо до границата с Чехия влезе с тази новина в информационния поток на полските медии и дори в британския новинарски сайт .       Кметът Фришко, самият баща на две момичета, се заравя в архивите, за да провери дали и в миналото е имало подобни периоди. \"Преглеждахме свидетелствата за раждане и мисля, че това, което казват възрастните жители от селото, се потвърждава. Момичета се раждат постоянно, докато раждането на момчета е рядкост. Обяснението на този феномен няма да е лесно\", казва той. Кметът не разкрива и каква ще е наградата, но уверява,че ще е привлекателна. Дори се надява да се намерят и компании, които също ще подкрепят по някакъв начин семейството от Миешче Одрзанские, което ще удари джакпота с момче след 9-годишната доминация на момичета сред новородените. \"Това продължава почти десетилетие“, казва и Томаш Голаш, ръководител на доброволната пожарна команда, който дошъл в селото, оженил се за местно момиче и има две дъщери. „Бих искал да имам син, но вероятно това е нереалистично. Съседът ми също се опита, но и той има две дъщери. Не мисля, че тук жените раждат момчета\", обяснява Голаш. Дори младежкият противопожарен екип е доминиран от момичета. Интересът към феномена с раждаемостта в полското селце набира скорост след в средата на юли. Телевизионният канал дори напомня за 36-годишнината от премиерата на филма на Юлиуш Махулски „Сексимисия “. Научнофантастичната комедия разказва историята на двама мъже - Алберт и Макс, които се подлагат на експеримент. Да ги замразят и върнат към живот, за да се установи научно как процесът се отразява на човешкия организъм. Размразяването обаче се извършва 50 години по-късно от определения срок, а през това време Земята е станала жертва на ядрена война. Оцеляла е само група жени, която, за да избегне радиацията, живее под земята. За катастрофата според тях е виновна агресивността на мъжете и те не допускат силния пол в своето общество. Макс и Алберт трябва да се превърнат в жени, но... За любопитните филмът може да се намери в интернет.  ", "date": "2019.08.04", "title": "Кмет в Полша обяви награда за първата двойка, която ще се сдобие с момче (СНИМКИ)"}
{"url": "https://www.actualno.com/society/loshi-sa-uslovijata-za-turizym-v-planinite-news_774152.html", "text": "      Лоши с условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). В района на Централен Балкан температурите са сравнително ниски – между 3 и 8 градуса. Там има и мъгла и силен вятър. Преобладава разкъсана облачност. Работят лифтовите съоръжения на курортите.      Телефоните на ПСС са: 02/ 9632000 и 088 1470    ", "date": "2019.08.04", "title": "Лоши са условията за туризъм в планините"}
{"url": "https://www.actualno.com/society/novinite-naj-vajnoto-za-denja-4-avgust-news_774253.html", "text": "      Редакционният екип на ви представя най-важните новини за изминалия ден, 3 август.           Хората, които са заклали превантивно домашните си прасета, ще получат обещаните от правителството 300 лева, за да дезинфекцират стопанствата си. Изказването на Бойко Борисов, че африканската чума е била докарана в България от румънски туристи, може да предизвика скандал между двете държави. Той преди ден заяви, че е сигурен, че тъкмо те са докарали чумата в страната и допълни в негов стил следните изречения:  \"Ходят, ядат, хвърлят. Няма какво да направим. Замогнаха се хората. Сега ходим и чистим, чистим\".     Близо 12000 жители в столичния квартал „Горна баня” нямат достъп до медицински грижи. Проблемът съществува от години. От районната администрация „Овча купел” казаха за БГНЕС, че нито един лекар не желае да работи там, но причините затова не са известни. Близо 12000 жители в столичния квартал „Горна баня” нямат достъп до медицински грижи. Проблемът съществува от години. От районната администрация „Овча купел” казаха за БГНЕС, че нито един лекар не желае да работи там, но причините затова не са известни.    Около \"НАП лийкс” започва все повече да вони. Това е позабравена, но упорита миризма на милиционерско „активно мероприятие”. Дали накрая няма да се окаже, че „злият гений” е политик или партия, трън в петата на властта?, пише Петър Чолаков в анализ за Дойче веле. Няма данни за пострадали български граждани при стрелбата в американския град Дейтън, щата Охайо, съобщават от Министерство на външните работи. От там информират още, че българското генерално консулство в Чикаго е в постоянен контакт с местните власти. 20 убити и 26 ранени, включително няколко ранени - това е равносметката от снощната стрелба в търговски център в Ел Пасо, Тексас. Иранските венноморски сили са задържали „чуждестранен танкер“ в Персийския залив. Това съобщава държавната информационна агенция ИРНА, цитирана от АФП и БГНЕС. Това е третият кораб, задържан от Техеран през последния месец. 40 мигранти, намиращи се на борда на спасителния кораб на германската неправителствена организация „Морско око“, получиха разрешение да слязат на брега в Малта. Община Сатовча очаква да бъде вписана в Книгата на рекордите Гинес със своите вече 1000 изградени от местните хора чешми. Вековната традиция не преследва световен рекорд, но броят на чешмите е впечатляващ. Божествена света литургия в черквата „Св. Йоан Рилски Чудотворец“, по-известна като Потопената църква, отслужи днес старозагорският митрополит Киприан. Храмът е изграден през 1891 г. в село Запалня, което е заличено през 1965-а при строежа на язовир „Жребчево“, а църквата е почти погълната от водите му. ", "date": "2019.08.04", "title": "Новините: Най-важното за деня, 4 август"}
{"url": "https://www.actualno.com/crime/chetirima-dushi-sred-koito-i-dve-deca-postradaha-pri-katastrofa-na-pytja-sozopol-primorsko-news_774247.html", "text": "      Четирима души, сред които две деца, са пострадали при катастрофа между четири автомобила по вътрешния път от Созопол в посока Приморско. Това съобщи за Радио „Фокус“-Бургас Цветелина Рандева, говорител на ОДМВР-Бургас. Ицидентът е станал в 18.25 часа по вътрешния път от Созопол в посока Приморско в близост до Равадиново на около 1 км от разклона.      В пътният инцидент участници са четири леки автомобили. Четирима души са пострадали, сред които две деца. Към момента не е ясно тяхното здравословно състояние. Пътната отсечка оставя затворена.   Полицията призовава водачите на автомобили, които се придвижват в посока Южното Черноморие да използват двата алтернативни маршрута – Бургас – Малко Търново, като направят отбивка за с. Ясно Поляна в посока Приморско или да използват от Созопол, вътрешния път през ваканционен комплекс „Дюни“ и излязат на Аркутино за Приморско. ", "date": "2019.08.04", "title": "Четирима души, сред които и две деца, пострадаха при катастрофа на пътя Созопол - Приморско"}
