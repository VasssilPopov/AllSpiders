{"url": "https://www.actualno.com/blagoevgrad/obshtinskijat-syvet-v-bansko-vze-vajni-reshenija-news_1412532.html", "text": "      На редовното си заседание Общинският съвет днес прие редица важни решения. Най-оживени дискусии в дневния ред предизвика депозираната молба за напускане на управителя на \"Топлоснабдяване Банско\" ЕООД и докладната на кмета Иван Кадев за отпускане на безлихвен заем на общинското предприятие за топлоснабдяване . Изказванията на съветниците бяха провокирани от непрекъснатите проблеми в топлоснабдяването от началото на отоплителния сезон, като особено критично е положението в последните няколко дни.      На проведените преди заседанието срещи за изясняване на ситуацията в дружеството, Димитър Мунин е заявил на председателя на ОбС Димитър Русков и на общински съветници, че задълженията до края на м.октомври са 113 хил. лв. и че на склад няма никакво гориво - чипс. Димитър Русков определи поведението на Димитър Мунин като непрофесионално, а действията му като саботаж, защото в риск са поставени детските градини, училищата и социалните заведения в Банско.\r\nТежкото състояние на \"Топлоснабдяване Банско\" ЕООД се усложнява и от факта, че не е изпълнено решение на Общинския съвет за прехвърляне активите към предприятието, поясни съветникът Александър Весков, който е участвал в среща по проблема с представители на фирмата, собственик на активите \"Тевно\"ЕООД и банката кредитор. Започналата процедура по прехвърляне на активите е била прекратена едностранно от Д.Мунин, без да бъдат уведомени страните-дарители.   Кметът съобщи пред общинските съветници допълнителна информация във връзка с оставката на Д.Мунин. Същият е заявил решението си да напусне поста на управител в деня след обявяване на официалните резултати на изборите за кмет. \" Още по време на предизборната кампания, ми беше известно, че общинското предприятие е в изключително тежко състояние. Последвалите проверки показаха, че освен в техническо отношение, безстопанствеността е в особено сериозни размери и като финансови параметри. Все още не е ясно как са разходвани 200 хил. лв., които са прехвърлени от Общината на предприятието през м.юли 2018 г. и от какво са натрупани задължения в размер не на 113 хил., а на 130 хил. лв. до началото на м.ноември 2019 г. Затова, Д. Мунин може да бъде освободен от длъжност, но не и от отговорност. Задължително е назначаването на одит!\" - заяви кметът пред съветниците. Тези предложения бяха приети с пълно мнозинство чрез поименно гласуване.\r\nВъв връзка с предстоящия зимен сезон и необходимостта от осъществяване на навременно и качествено снабдяване с топлинна енергия, кметът Иван Кадев предложи на съветниците, и те приеха единодушно, да бъде одобрен безлихвен заем от общината за \"Топлоснабдяване Банско\" ЕООДв размер на 50 хил. лв., който да бъде възстановен на две равни вноски през първите пет месеца на 2020 г. и 2021 г.\r\nСъветниците приеха решение за включването на Община Банско в Националната кампания \"Достъп до спорт в общините\" и излязоха с декларация за достъп до спорт на хората с интелектуални затруднения.    Единодушно беше прието решение за запазване на цената на храната в млечната кухня.\r\nПредстоящите стартове за Световната купа по ски, които ще се проведат в Банско през м.януари 2020 г. ще бъдат подпомогнати финансово със средства от бюджета за новата година, решиха още съветниците. ", "date": "2019.12.04", "title": "Общинският съвет в Банско взе важни решения"}
{"url": "https://www.actualno.com/politics/parlamentyt-se-zahvana-s-dyrjavnija-budjet-na-jivo-ot-ns-news_1412448.html", "text": "       Депутатите започнаха дебaтите по окончателното . Предвижда се догодина салдото до консолидираната програма да е нулево, като приходите и разходите ще бъдат общо около 47 млрд. лева.          Държавата е планирала да изхарчи толкова, колкото е събрала а именно - 46,8 млрд. лв.\r\nЗаложеният икономически растеж е в рамките на 3,3 на сто, безработицата - 4,1%, а инфлацията - малко над 2. През 2020 г. може да бъде поет нов дълг, включително и чрез външни емисии.  Същевременно . \"Предлагаме сериозна данъчна промяна, чрез въвеждане на подоходно облагане и отмяна на плоския данък. Част от данък доход пък да остава в общините\", заявиха от левицата.\r\n\"Предлагаме преизчисляване на всички пенсии, изтъкна още червеният водач. Левите искат един учебник по един предмет и той да е безплатен до 12 клас. Идеите са за разумен бюджет и без да вкарваме държавата в дългове\", допълват от БСП.\r\nБюджетът на ГЕРБ не решавал въпроса за догонващия растеж. Предложението на управляващите не намалявало социалната поляризация. Не се решавал и въпросът за регионалните различия, критикува опозицията.       \"Първоначално, като се появи тригодишната бюджетна прогноза към проектозакона за бюджета за 2020-та, изглеждаше необяснимо, че на прага на очаквана продължителна рецесия, правителството предлага нулев дефицит.\r\nНулеви дефицити, а още по-добре бюджетни излишъци, по принцип се правят в период на икономически ръст, за да може с натрупаните пари в период на кризи да се финансират стимулиращи икономиката мерки, без това да води до увеличаване, или поне до значително увеличаване, на държавния дълг. Явно тази логика в проектобюджета за 2020 година не работи.\"\r\nС тези аргументи при разглеждането му в Народното събрание той бе атакуван от БСП.\r\nОпозицията  отправи куп въпроси към управляващите. Защо в ситуация на очаквана рецесия се предлага балансиран бюджет, защо се намалява делът на приходите на хазната в БВП, докато при другите държави в ЕС той се увеличава, защо фирмите са с най-малък принос в данъчно-осигурителните постъпления, бяха сред въпросите зададени от БСП.\r\nПо отношение на критиката на БСП за ниския дял на данъчните приходи като процент от БВП, финансовият министър обясни при обсъжданията, че увеличението на този дял е неминуемо и трябва да върви с нарастване на данъчните ставки.      Той отчете, че 4,5 млрд. лв. ще бъде разминаването в приходите и разходите, ако бъдат калкулирани в бюджетната рамка. Според него в Министерство на финансите работят по-добри експерти, отколкото в различни партийни централи.\r\n\"Не че предложенията, които сте направили нямат своята логика и резон, но най-доброто изражение на \", допълни още Горанов. \"Нашите очаквания към днешна дата са в държавния бюджет да постъпят 25, 6 млрд. лв. или с 53, 8 млн. по-малко, или неизпълнение с 0,2 %.\r\nИскам да ви уверя, че текущата статистика за изпълнението на бюджета дава възможност за определена гъвкавост по отношение на разходната част на бюджета, заяви Горанов. ", "date": "2019.12.04", "title": "Парламентът се захвана с държавния бюджет (на живо от НС)"}
{"url": "https://www.actualno.com/dobrich/i-vas-osydi-obshtinskite-syveti-na-dobrich-i-dobrichka-obshtina-news_1412530.html", "text": "      Върховният административен съд (ВАС) е потвърдил решението на Административен съд – Добрич, с което областният управител Красимир Кирилов обжалва решението на Общинския съвет на Добрич във връзка с промяна на Наредбата за местните данъци и такси. Върховните магистрати са приели, че в приетия документ има  нарушения на административно-производствените правила от Закона за нормативните актове. Освен това липсва обоснованост, стабилност и откритост, че както и становища и/или предложения по проекта.      ВАС оставя в сила и решението на Административния съд по делото за размера на такса „Битови отпадъци“. Тази такса също беше обжалвана от областния управител заради нарушения на административно-производствените правила.   В своите мотиви от ВАС посочват, че административният акт не е оповестен публично чрез медиите и решението не е доведено до знанието на заинтересованите лица, а това нарушава правата на гражданите.\r\nРешенията на ВАС са окончателни и не подлежат на обжалване.   ", "date": "2019.12.04", "title": "И ВАС осъди общинските съвети на Добрич и Добричка община"}
{"url": "https://www.actualno.com/dobrich/prisyda-ot-5-godini-za-grabej-poluchi-mladej-ot-dobrich-news_1412536.html", "text": "      Ефективна присъда от 5 години при първоначален строг режим присъди Окръжен съд-Добрич за 24-годишен. Вината на младия мъж е, че на 13 март в условията на опасен рецидив и използване на сила е нападнал мъж и му отнел два лаптопа, мобилен телефон, златна обица, раница и други вещи на обща стойност 3796 лв.      Според обвинителния акт двамата се запознали в социалните мрежи и обвиняемият отишъл в дома на потърпевшия, след което му нанесъл удари и прибрал плячката. Срещу 200 лева той продал задигнатите вещи в района на кооперативния пазар на неустановено лице.   Заради признаване на вината и всички факти в обвинителния акт от страна на подсъдимия делото се гледа по съкратеното производство. Така вместо 7 години и 6 месеца, присъдата му се намалява на 5 години, уточниха от съда.\r\nПрисъдата може да бъде обжалвана или протестирана пред Апелативен съд – Варна.   ", "date": "2019.12.04", "title": "Присъда от 5 години за грабеж получи младеж от Добрич"}
{"url": "https://www.actualno.com/kardjali/ombudsmanyt-kazva-che-ima-obeshtanie-da-byde-opraven-pytjat-ardino-kyrdjali-news_1412507.html", "text": "      Вече е изготвен технологичен проект за ремонта на пътя и през следващата година ще бъдат намерени средства, около 10 млн. лева, за реконструкцията му. Сега дупките ще бъдат запълнени аварийно, заради зимните условия. Това е обещала регионалният министър Петя Аврамова за пътя Ардино - Кърджали, съобщи омбудсманът Диана Ковачева.      Припомняме, че заради състоянието на пътя вече три дни има протести.   Ковачева обаче казва и, че тепърва ще се среща с Аврамова \"в следващите две седмици\" и въпросът ще бъде обсъден на тази среща.\r\nПо-рано през деня омбудсманът се срещна с кмета на града инж. Хасан Азис и с областния управител на Кърджали Никола Чанев. Тя връчи и на губернатора препоръката за ремонта на пътя, който е от републиканската пътна мрежа.   ", "date": "2019.12.04", "title": "Омбудсманът казва, че има обещание да бъде оправен пътят Ардино - Кърджали"}
{"url": "https://www.actualno.com/society/zapochvat-masovi-proverki-na-hranitelni-magazini-news_1412529.html", "text": "      Инспектори на Държавна агенция за метрологичен и технически надзор (ДАМТН) стартират масови проверки на лицата, които използват везни за пряка продажба на риба и рибни продукти, месо и месни продукти, плодове и зеленчуци, съобщиха от Агенцията.      Инспекциите в навечерието на Никулден, на Коледните и Новогодишни празници, са с цел превенция на нарушения, дължащи се на използването на технически неизправни везни, на везни, които не са преминали изискуемите ежегодни проверки или се използват неправилно. Проверките за спазване на задълженията на лицата, използващи везни по Закона за измерванията, ще се извършват на територията на цялата страна.   Предстоят и проверки за контрол на количества на предлаган за продажба хляб, опакован в отсъствието на клиентите, произведен като предварително опакован продукт. ", "date": "2019.12.04", "title": "Започват масови проверки на хранителни магазини  "}
{"url": "https://www.actualno.com/politics/borisov-prevyrna-temata-za-glavnija-prokuror-i-bezzakonieto-v-nadprikazvane-news_1412535.html", "text": "      Прокуратурата и Антикорупционната комисия (КПКОНПИ) не са репресивни органи. Това каза премиерът Бойко Борисов в предаването \"Лице в лице\" на bTV.      Борисов направи коментара по темата \"избор на нов главен прокурор\" и \"върховенство на правото\". Според него, няма нищо нередно в това сегашният главен прокурор Сотир Цацаров да поеме КПКОНПИ, като преди това \"завещае\" прокуратурата на посочен от него човек - Иван Гешев. Борисов онагледи нещата така - вие като работехте преди в Нова телевизия, сега работите в bTV, не може ли?   Според Борисов, Цацаров е изключително начетен човек, а Гешев е добър в оперативната работа. \"Той има много повече оперативно мислене\", поясни министър-председателят.\r\nУчудващо или не, но лидерът на ГЕРБ каза следното за председателя на Върховния касационен съд (ВКС): \"Аз подкрепих най-много Лозан Панов навремето. Той нямаше да стане съдия иначе\". Припомняме, че Панов се оказа най-силната опозиция на Гешев във ВСС при процедурата по избора на новия главен прокурор. А Борисов бързо поясни: \"Аз не съм лицемер, госпожо\", по адрес на водещата Цветанка Ризова.  На въпрос на Цветанка Ризова защо се е фиксирал единствено в правосъдния министър Данаил Кирилов като евентуална алтернатива на Гешев, Борисов отговори: \"А кой да сложа, Мая Манолова ли?\". Премиерът каза, че няма по-добри юристи в държавата, а има по-мързеливи. Братът на Иван Гешев е личната охрана на президента Румен Радев, заяви още Бойко Борисов относно позицията на президента по избора на новия главен прокурор. По информация на , братът на Гешев не е обикновен служител на НСО, а работи на началническо ниво.\r\nПриехме като решение главният прокурор да бъде изслушван в парламента, каза още Борисов по отношение на препоръките на Венецианската комисия относно съдебната реформа у нас.   За финал на предаването се стигна до нови култови фрази: \"При БСП падаха банки, КТБ\" и \"Виж как отговарям на лъжите\", докато Борисов обясняваше колко е висок кредитният рейтинг на България и как вече сме в ERM II, което е доказателство за успехите на управлението му.    Какво каза Борисов за Сотир Цацаров - научете в !\r\nКак коментира себе си по немислим начин - научете в ! ", "date": "2019.12.04", "title": "Борисов превърна темата за главния прокурор и беззаконието в надприказване"}
{"url": "https://www.actualno.com/politics/obedineni-patrioti-syshto-poiskaha-otlagane-na-zakona-za-kojto-majki-protestiraha-meseci-nared-news_1412476.html", "text": "      Внесеният Закон за изменение и допълнение на цели отлагане на влизането в сила на спорния закон с 6 месеца , се казва в съобщение на коалицията до медиите. Това, според тях, е необходимо да се направи, за да се постигне достатъчно отворена дискусия, която „да достигне до нужните промени в текстовете, които внасят смут в обществото“.      Съпредседателят на ОП и заместник-председател на ВМРО Искрен Веселинов посочи това съображение като водещо и относно работата на новия социален министър Деница Сачева.   Законът за социалните услуги е изготвен и внесен в парламента от Министерски съвет под ръководството на МТСП и предизвика остри реакции сред родителите, припомнят патриотите, без да уточняват кои са тези родители и организациите им. Част от спорните , целта и философията на термина „социална услуга“, размера на правомощията на частните предприемачи, предлагащи социални услуги, ролята на неправителствения сектор и държавата по отношение на възпитанието и отглеждането на децата, ролята на семейството, механизмите и контролът при извеждане на „деца в риск“ и т.н.\r\n„Опасенията на организациите на родителите, които направиха поредица разговори с ОП по темата, са, че спряната Стратегия за детето, която първа като документ предизвика остри реакции, реално се внедрява чрез ЗСУ и чрез него в други два водещи по отношение грижата за детето и семейството нормативни документи – Закон за закрила на детето и Семейния кодекс“, се казва в съобщението на ОП.  Целта им е предизвикване на обществен диалог и постигане на високо експертно ниво, което да направи изводите какви промени са необходими, за да се постигне нужният баланс между обществен интерес и запазване в цялост на традициите и семейните ценности, характерни за нашето общество.\r\n„Законът за социалните услуги и промените, които той налага в Закона за закрила на детето и Семейния кодекс, поставят основателни въпроси, свързани с устоите на семейството и неговата роля при отглеждането на децата. Ето защо този допълнителен период е нужен, за да може на всички въпроси, които са възникнали, да се даде решение и отговор. С предлаганото изменение се цели да се даде възможност на всички, които ще попаднат в обхвата на закона да изразят мнението си и да се постигне желаният резултат“, се казва във внесените в парламента мотиви.   Припомняме, че само преди седмица депутати от \"Атака\" и бивш от ДПС - точно Закона за социалните услуги. Само няколко месеца след приемането на закона, вече има два законопроекта за промяната му, освен този, който внесоха днес ОП. Първият е за пълната отмяна на ЗСУ, като той е дело на депутатите от \"Атака\". Основният мотив е, че законът застъпвал \"регламентация и философия, която е заложена в неприетата и спряна за разработване Стратегия за детето\". Коя е въпросната регламентация и каква е въпросната философия - народните представители от \"Атака\", водени в предложението от Десислав Чуколов посочват фаворизиране на неправителствени организации, без да посочват с какво се фаворизират.    Вторият законопроект е за изменение на Закона за социалните услуги. Негов автор е депутатът от ДПС Ангел Исаев, който влезе в парламента с преференция и който има завършено само средно образование. Всъщност заради преференциите Исаев беше отлъчен от групата на ДПС в парламента, а освен това депутатът е отличник по неходене на работа през 2017 година – на второ място, след безспорният лидер Делян Пеевски.\r\nПрипомняме също така и настояването на майките: Да не се пипа Законът за социалните услуги. За това призова НГИ \"Системата ни убива всички\" и Сдружение \"Общност мостове\" с нарочно писмо до депутатите. ", "date": "2019.12.04", "title": "\"Обединени патриоти\" също поискаха отлагане на закона, за който майки протестираха месеци наред"}
{"url": "https://www.actualno.com/society/ekspertizata-za-smyrtta-na-17-godishnata-rodilka-shte-e-gotova-do-sedmica-news_1412587.html", "text": "      До две седмици трябва да излезе експертизата за смъртта на в Панагюрище, съобщиха от Окръжната прокуратура в Пазарджик. Близките на починалото момиче се съмняват в лекарска грешка от страна на д-р Петър Бътовски, който е следил бременността и ръководил раждането. От болницата казват, че на този етап лекарят ще продължи да работи при тях.      Мария Димитрова постъпва в болницата в Панагюрище за спешно спекцио на 27 ноември, което преминава успешно, разказва БНТ. Два дни след раждането състоянието на момичето се влошава, лекарите не успяват да я спасят. Във видео в социалните мрежи, публикувано от бащата на 17-годишната Мария, д-р Петър Бътовски заявява, че раждането е протекло нормално.   Лекарят споделя, че здравето на родилката се е влошило при раздвижването и изразява съмнение за възможна емболия. Близките на Мария обвиняват именно д-р Бътовски за смъртта и и настояват за справедливо наказание.\r\nТри вещи лица работят по изготвянето на комплексна експертиза за смъртта на непълнолетното момиче, съобщиха от Окръжната прокуратура. Проверяват се и документите, свързани с лечението й.  \"Към този момент преди да бъдат изготвени назначените експертизи, които казват какви са били причините за настъпилата смърт, няма да се иска отстраняването от длъжност на лекаря, който е ръководел лечението\", съобщи Пламен Пантов, прокурор в ОП - Пазарджик.\r\nНовороденото момченце е здраво и за момента остава в болницата. Роднините са заявили желание да го приберат след погребението, което ще се състои едва след приключване на назначената медицинска експертиза.    ", "date": "2019.12.04", "title": "Експертизата за смъртта на 17-годишната родилка ще е готова до седмица "}
{"url": "https://www.actualno.com/bgfootball/levski-e-na-14-final-za-kupata-sled-myka-sreshtu-cherno-more-news_1412564.html", "text": "      След като в миналия кръг за един от фаворитите в турнира - , отстрани безпроблемно Спартак (Варна), \"сините\" изхвърлиха още един тим от морската столица - Черно море.      Това стана далеч по-трудно, след като възпитаниците на Петър Хубчев надделяха с 1:0 в осминафинален мач, който няма да бъде запоменен с футболните си достойнства, а много нарушения и 8-те жълти картона, показани от Николай Йорданов.   Единственият гол в мача падна в 23', когато след рикошет Станчев изведе случайно Райнов на стрелкова позиция и халфът реализира първия си гол за сезона след точен удар от 5-6 метра. \r\n\"Сините\" се затвориха изцяло през вторите 45 минути, но допуснаха много грешки и глупави фаулове около наказатленото поле. Въпреки това футболистите на Черно море не се възползваха от безбройните ситуации за центрирания и дори не стигнаха до голово положение в мача.   В края на мача футболистите на Черно море имаха претенции за дузпа за нарушение на Каргас срещу Пламен Димов в наказателното поле. Николай Йорданов обаче отсъди пряк свободен ъгъл извън пеналтерията, но повторенията показаха, че нарушението на гръка може и да е в рамките на наказателното поле.   Като цяло обаче Левски тотално обезвреди Черно море в атакуващ план и продължават напред именно благодарение на силната си игра в защита. \"Сините\" се присъединяват към Ботев Пловдив, Ботев Гълъбово, Ботев (Враца), Лудогорец и ЦСКА 1948, които се класираха за четвъртфиналите.      ", "date": "2019.12.04", "title": "Левски е на 1/4 финал за Купата след мъка срещу Черно море"}
{"url": "https://www.actualno.com/society/radev-bydeshteto-na-nato-e-kato-syuz-na-partniori-news_1412558.html", "text": "      Не виждам бъдещето на НАТО като съюз между производители и клиенти, а на партньори, които заедно гарантират сигурността си, развиват високи технологии и заедно произвеждат военно оборудване. Това заяви президентът Румен Радев след Срещата на държавните и правителствените ръководители на страните-членки на НАТО в Лондон, съобщиха от прессекретариата на държавния глава. В рамките на форума българският държавен глава разговаря и с президента на САЩ Доналд Тръмп и ръководителите на делегации на страните, които отделят годишно над 2% от БВП за отбрана.      Румен Радев подчерта, че в НАТО се поставят разделителни линии между държавите, които отделят над 2 % от своя БВП за отбрана и тези, които са под 2%, но е нужен дебат и за друго разграничение, което изобщо не се поставя на дневен ред – страните се делят също така на производители и клиенти.   „България за тази година, но не и за следващата, не и за другата, е над въпросните два процента и то чувствително. Ние сме втората страна в НАТО след САЩ с такъв висок разход за отбрана и над 60 % от тези разходи отиват за модернизация. Знаете защо – закупуването на изтребителите Ф-16 с авансово плащане от 100 %. Затова поставих и въпроса какво означава справедливо разпределение на разходите“, заяви президентът.\r\nДържавният глава подчерта, че страните от НАТО се делят и на производители и купувачи, което ги поставя в съвсем различни позиции. От една страна са силните икономики, които произвеждат военно оборудване за свои нужди и за експорт и които при модернизация инвестират в собственото си развитие и не подлагат на натиск социалните си системи. „Но когато ти си страна с по-слаба икономика, не толкова високотехнологична и не произвеждаш тези оръжия, 100 % от разходите, които даваш за модернизация, отиват в други богати страни. За нас наистина е товар, защото засяга нашите социални системи“, посочи още Румен Радев. Президентът добави, че това лишава по-слабо развитите страни от възможността да инвестират в собствените си икономики и задълбочава технологическата и икономическата пропаст между страните-членки.  Във връзка с това българският държавен глава е предложил както на генералния секретар на НАТО Йенс Столтенберг, така и на президента на САЩ Доналд Тръмп, дебат за нови форми на партньорство в НАТО, които да насърчават индустриалното сътрудничество и трансфера на технологии към държави като България. Румен Радев е предложил на президента на САЩ и да подкрепя много по-активно и да стимулира държавите, които изразходват повече от 2% за отбрана, с индустриално сътрудничество и трансфер на технологии. „Мисля, че това е заслужен стимул при положение, че нашите правителства са решили да отделят тези средства“, добави Румен Радев.\r\nПрезидентът добави, че остават нерешени въпроси, но генералният секретар на НАТО се е ангажирал стратегическата дискусия да продължи и да се търсят решения на високо политическо ниво навреме, за да не се стига до кризи между съюзниците.    ", "date": "2019.12.04", "title": "Радев: Бъдещето на НАТО е като съюз на партньори"}
{"url": "https://www.actualno.com/europe/imalo-li-e-vyv-varna-otkaz-da-bydat-pusnati-v-gradskija-transport-mladeji-news_1412596.html", "text": "      За любопитна случка от Варна споделя читател на мейл до редакцията ни. Според свидетел - шофьор на градски автобус и контрольор във Варна не пуснали чакащи на студа младежи да се качат, защото трябвало първо да им мине почивката и след това да завъртят наобратно.      \"На спирката, при температура от 1 °C, силен вятър и тъмнина, чакащи деца от близкия университет желаят да се качат на автобуса.   Шокиращо, обаче, шофьорът на автобус с регистрационен номер \"В 8699 НХ\" заявява, че имал 15 минути почивка и няма да качва никой, тъй като има още една спирка, след което автобусът трябвало да спре и след това да се върне от другата посока на тази спирка.\r\nДецата, предимно млади момичета, казват, че автобусът е закъснял и умоляваха шофьора и контрольора да ги пусне вътре, защото навън е изключително студено и са премръзнали\", разказва очевидецът.  Според него \"на чисто човешката молба, при наличие на други пътници в автобуса, които са там така или иначе, шофьорът отказва - нещо повече, той отвръща с ужасяващо грозни крясъци и викове, независимо, че децата по абсолютно никакъв начин нито са се заяждали, нито са го провокирали, нито са повишавали тон\".\r\nСпоред разказа кондукторът и шофьорът продължават агресивно да се държат към едно дете - момиче, на което те заявили, че е трябвало да му вземат сега двоен билет за една спирка повече - т.е. 4,20 лв, ако трябвало да спазят правилника.   \"Пушенето на цигари от страна на шофьорите, говоренето по телефона и извършването на множество нарушения на Закона за движения по пътищата, включително каране с превишена скорост, неправилни изпреварвания и много други, са добре известни на всички.    Жалко е, когато на фона на тези нарушения се гледа буквата на правилника за да не се качат едни премръзващи деца, чакащи закъсняващият си автобус.\r\nЖалко е, че в държавата, в които се отричат международни харти за защита на децата, жените и хората в неравностойно положение от насилие, едни самозабравили се Бай Ганьовци могат да атакуват, макар и вербално, толкова жестоко и толкова брутално беззащитните деца - бъдещето на България\", пише още свидетелят. ", "date": "2019.12.04", "title": "Имало ли е във Варна отказ да бъдат пуснати в градския транспорт младежи?"}
{"url": "https://www.actualno.com/europe/politiko-zelenijat-objad-v-es-shte-struva-pari-news_1412421.html", "text": "              Това поражда опасения сред някои от по-бедните и по-зависими от въглища държави на блока, че парите ще постъпят и в по-богатите членки на ЕС. Плановете изброяват Германия като страната с втория по големина брой отговарящи на условията региони след Полша.\r\nПроектопредложението, което в момента се обсъжда в рамките на Комисията, трябва да бъде публикувано на 11 декември, заедно с политическо съобщение относно Европейската Зелена сделка, преди срещата на върха на лидерите на ЕС, в чийто дневен ред е бъдещата цел на блока - климатът.  Полша, Унгария и Чешката република се съпротивляват на призива за приемане на цел за намаляване на емисиите на парникови газове до нетната нула до средата на века - от страх, че това ще навреди на техните икономики. Времето на предложението за преходен фонд има за цел да подпомогне тяхната подкрепа.\r\nПървоначално фондът беше предложен от Европейския парламент като начин да се предложи подкрепа за най-зависимите от въглища региони  на блока за постепенното премахване на горивата, нещо, което страните са под натиск да постигнат, тъй като ЕС затяга своите климатични цели. Средства за всички     Започващата работа комисия се зае с идеята, но разшири предлагания обхват отвъд  въглищата. Председателят заяви, че „трябва да се  предложи индивидуална подкрепа за най-засегнатите, например за тези в индустриални, въглищни и енергоемки региони“.\r\nПроектът от октомври изброява три критерия за регионите, които могат да се класират за фонда: данните за заетостта във въгледобива и лигнитните въглища; интензитет на въглерод \"над [X] пъти над средното за ЕС\" (предложението не уточнява колко пъти); и производството на торф „над [X] пъти над средното за ЕС   Според предложението до 50 региона ще отговарят на условията в 18 държави от ЕС по първите два критерия: 10 в Полша, осем в Германия, шест в Испания, пет в Гърция, четири в Италия, по два в България, Чехия , Румъния и Словакия и по един в Белгия, Хърватия, Кипър, Естония, Унгария, Холандия, Португалия, Словения и дори островът в Индийски океан Ла Реюнион в задграничните територии на Франция.\r\nАко се използва и третият критерий, ирландските и финландските региони вероятно също ще бъдат приемливи за финансиране.\r\nКомисията признава в проектопредложението, че големият брой участващи региони би могъл да осигури широка подкрепа за предложението в Съвета, като същевременно повишава риска от разводняване на ресурсите и целта на фонда.   Всъщност предложението е малко вероятно да удовлетвори Полша, която се аргументира  фондът да даде приоритет на регионите с въглища. Полша е място на половината от въгледобива в ЕС и на електроенергията от въглища  и ще понесе най-големите загуби на работни места, тъй като горивото постепенно излиза от употреба, сочи проучването на Комисията.\r\nДруги държави, изложени на риск от загуба на работни места, като Чехия, Румъния, България и Гърция, вероятно ще споделят притесненията на Варшава.   Фондът ще бъде финансиран от бъдещия бюджет на блока, както по-рано съобщи \"Политико“, като 5 милиарда евро ще дойдат от вече разпределени кохезионни фондове и още 5 милиарда евро ще бъдат изтеглени от други бюджетни потоци или ще са ново финансиране.\r\nКомисията се надява допълнителни 5 милиарда евро съфинансиране да бъдат осигурени от държавите от ЕС; докато 500 милиона евро от средствата на ЕС ще бъдат използвани за набиране на 1,5 милиарда евро гаранция от Европейската инвестиционна банка и привличане на до 20 милиарда евро частен капитал.\r\nВъз основа на тези спекулативни множители, общото налично количество тогава би било 35 милиарда евро, според предложението. Пари, пари… Комисията ще трябва да отпусне пари от Фонда за справедлив преход на допустимите страни от ЕС. Според предложението националните правителства биха могли да избират кой от регионите, които отговарят на условията, те искат да подкрепят.   Независимо от това, предложената схема за финансиране може да предизвика опасения сред регионите, които вече са изправени пред значителни съкращения на кохезионното  финансиране. Предложението би обвързало част от финансирането, дори поради оттеглянето на Великобритания и тласъкът да се изразходват повече пари за области като изследвания, иновации и миграция. Те създават риска финансирането за регионално развитие да стане по-ограничено през следващите години.\r\nВ своя план за бюджета на ЕС за 2021-2027 г. комисията предложи политиката на сближаване, която има за цел да намали различията в рамките на блока, да бъде намалена от 34 процента в текущия бюджет (когато се изчислява за ЕС-27) на 29,1 процента. Политиката на сближаване включва Европейския фонд за регионално развитие, Кохезиоения фонд и Европейски социален фонд - с отпуснати средства, базирани до голяма степен на икономическото развитие.\r\nПоради бързия икономически растеж в Централна Европа през последните години, съгласно настоящото предложение на Комисията Полша, Чехия, Унгария и Естония ще загубят почти една четвърт от кохезионните си средства. Германия е изправена пред намаление с около 20 процента, докато други, включително Румъния, България, Гърция, Италия и Испания, ще отбележат по-скромно увеличение на средствата за тях.\r\n„Ако [бюджетът на ЕС] стане по-зелен, ще е един [бюджет на ЕС], който  се насочва на запад, а това е неприемливо“, каза пред „Политико“  Паскал Канфин, френски евродепутат и председател на комисията по околна среда.\r\n„Трябва да намерим механизъм, който да гарантира, че когато ставаме по-зелени, за ОСП [Общата селскостопанска политика], за политиката на сближаване и така нататък, ще имаме ефект на блокиране, който гарантира, че няма несправедлив разпределителен или регионален ефект. Това би било двойна болка за Унгария, за Полша, за Чехия и така нататък “, каза той. ", "date": "2019.12.04", "title": "„Политико“: Зеленият обяд в ЕС ще струва пари "}
{"url": "https://www.actualno.com/asia/izraelskijat-premier-iska-ot-sasht-zasilvane-na-natiska-vyrhu-iran-news_1412583.html", "text": "      Израелският премиер Бенямин Нетаняху отпътува за Португалия, където ще се срещне с американския държавен секретар и ще го призове за засилване на натиска върху иранското правителство.      Двамата политици ще се срещнат днес през нощта в Лисабон, съобщиха от държавния департамент. Нетаняху каза, че пътува до Португалия само за срещата с Помпео.   Преди да отпътува Нетаняху се спря на една от любимите си теми – Иран.\r\nТой каза, че санкциите на американския президент Доналд Тръмп срещу Техеран дават резултати и че той ще призове Помпео за допълнителни стъпки в тази посока.  \"Мисля, че президентът Тръмп  оказа огромен натиск и санкции върху Иран\", каза той.\r\n\"Виждаме как Иранската империя се люлее. Виждаме демонстрации в Техеран, демонстрации в Багдад, демонстрации в Бейрут. Важно е да се увеличи този натиск срещу иранската агресия.\"   Израел, за който се смята, че е единствената страна с ядрено оръжие в Близкия изток, от години обвинява Иран в стремежа му да се сдобие с ядрено оръжие и категорично се противопоставя на споразумение от 2015 г., предназначено да отговори на опасенията на големите сили.    Тръмп, силен съюзник на Нетаняху, едностранно извади САЩ от сделката през май миналата година и отново наложи осакатяващи санкции срещу Техеран. ", "date": "2019.12.04", "title": "Израелският премиер иска от САЩ засилване на натиска върху Иран "}
{"url": "https://www.actualno.com/starazagora/predstoi-i-obshtestveno-obsyjdane-za-mobilnoto-prilojenie-za-gradskija-transport-v-stara-zagora-news_1412550.html", "text": "      Мобилното приложение , което вече е достъпно за изтеглянее бонус от фирмата изпълнител и е напълно безплатно за община Стара Загора, съобщи ресорният заместник-кмет Йордан Николов. В момента старозагорци могат да си купят билет през приложението и трябва да го  активират при качване в превозното средство пред контрольора, тъй като чекиращите устройства все още не са активирани.      Приложението използва технологията React Native - водеща в света на мобилните приложения. На нея са базирани и приложения като Instagram, Skype, Uber и др. Заради открито писмо и критики, които се появиха в социалните мрежи, фирмата изпълнител заявява в писмо, че тези технологични гиганти й \"дават правото да бъдем редом до тях и възможността да информираме гражданите за това, защото все пак това се прави за тях и гостите на града. Коректността на данните са гарантирани от системата за управление на градския транспорт в Стара Загора. Тарифите в приложението са синхронизирани с община Стара Загора и са съобразени с  текущата тарифна политика на транспортния оператор.\" В него се уточнява, че \"приложението е продукт, който се ползва от различни градове и държави. Ще имаме анализи, на база на които ще правим промени в случай на необходимост. PayU са водеща компания за електронни плащания и оперират в над 15 държави“, пишат още от фирмата.   Едноседмично обучение за мобилното приложение и електронните билети са преминали служителите на общинската фирма „Тролейбусни и автобусни превози“, обясни пък управителят Димитър Авджиев. Билетчето в апликацията се активира в момента на качване в тролея или автобуса и е валиден за 60 минути. Пътникът трябва сама да го покаже на контрольора.\r\nГотовността на компанията доставчик Телелинк е проверена от Националната агенция за приходите (НАП) и са  направени забележки, които трябва да се поправят преди системата да влезе в експлоатация. Предстои синхронизация на данните с НАП, Националния осигурителен институт, ЕСГРАОН, банки.  Приложението ще бъде подобрявано до края на март 2020 година, когато трябва окончателно да приключи проектът „Модернизация и развитие на устойчив градски транспорт в град Стара Загора“. През това време ще могат да се дават предложения от ползващите обществения транспорт за подобрения, предстои и обществено обсъждане. ", "date": "2019.12.04", "title": "Предстои и обществено обсъждане за мобилното приложение за градския транспорт в Стара Загора "}
{"url": "https://www.actualno.com/politics/ns-prie-budjetnata-ramka-za-2020-g-odobriha-predlojenie-na-bsp-i-posle-go-othvyrliha-news_1412524.html", "text": "      Депутатите приеха на второ четене бюджетната рамка на държавата за следващата година като гласуваха член първи на Закона за държавния бюджет за 2020 г.      Бюджетната рамка предвижда балансиран бюджет, в който приходите и разходите са равни и възлизат на 46,8 млрд. лева.\r\nПриоритетните области в следващия бюджет остават – увеличение на доходите, образование, здравеопазване и отбрана.   Минималната работна заплата от Нова година ще бъде увеличена на 610лева. Отделно се предвижда увеличение на заплатите в бюджетния сектор с 10%, на заплатите на социалните работници с 15% и на учителските заплати ще има ръст от 17,5%.  Основните критики на БСП срещу бюджетната рамка е, че тя гарантира недофинансиране на отделни сектори като в същото време остава неизползван излишък. Думата взе финансовият министър Владислав Горанов.\r\n„Искам да Ви уверя, че следващият бюджет гарантира гъвкавост на приходите и разходите. До този момент правителството нито за миг не е нарушило и не е изхарчило и стотинка от преизпълнението на приходите. В случай, че бъде приет бюджетът така както го предлага Левицата, той би имал дефицит от 4,5 млрд. лева, тоест разходите ще са по-високи от приходите”, обясни Горанов.\r\nСрещу това възрази депутатът от БСП Румен Гечев. Той попита защо Брутният вътрешен продукт на страната се повишава, а приходите не и защо има очаквано неизпълнение.       Предвиденото неизпълнение на приходната част за тази година е 0,2% или ще бъдат събрани с 53 млн. лева по-малко, прогнозира финансовият министър Владислав Горанов. Той обаче увери, че тези средства ще бъдат наваксани още в началото на следващата година.\r\nМежду двете четения бе постъпило предложение на управляващите разходите за персонал да бъдат увеличени с 47 хил. лв, което бе прието.\r\nУправляващите бяха предложили между двете четения на Закона за държавния бюджет и 100 хил. лв. повече за субсидии и други текущи трансфери за юридически лица с нестопанска цел.\r\nДепутатите първоначално приеха предложението на Весела Лечева от БСП за определяне на минимални диференцирани размери на паричните средства за физическо възпитание и спорт в размер на 3,2 млн. лв. След това от управляващите поискаха прегласуване и то бе отхвърлено. ", "date": "2019.12.04", "title": "НС прие бюджетната рамка за 2020 г., одобриха предложение на БСП и после го отхвърлиха"}
{"url": "https://www.actualno.com/cite/cacarov-e-mnogo-mnogo-nacheten-chovek-toj-e-chel-mnogo-i-v-disput-shte-pobedi-vseki-news_1412527.html", "text": "      \"Цацаров е ерудиран, много е чел, много знае, може да излезе на дебат и да го спечели срещу който и да е. Гешев е друга работа. По-оперативен е, работи добре с МВР. ... Действа, пък после някой... като Сотир в съда ще решава\". Това заяви премиерът Бойко Борисов в предаването \"Лице в лице\" на bTV по темата \"върховенство на правото\" и новия главен прокурор.      Според Борисов, Цацаров е много умен, защото много е чел, докато бъдещият главен прокурор Иван Гешев бил много добър в оперативната работа и щял да работи много добре със службите.\r\n\"Аз подкрепих най-много Лозан Панов навремето\", продължи Борисов, като уточни, че го направил с депутатите си. По думите му, Панов нямало сега да е председател на Върховния касационен съд (ВКС), ако не го е подкрепил.\r\nПремиерът каза и, че \"както направихме Мая Манолова омбудсман\", така се искало \"Христо Иванов или Х човек\" за главен прокурор, но вече му омръзнало \"на негов гръб да се заемат постове\". Борисов посочи и в ефир, че братът на Иван Гешев е охрана на президента Румен Радев - по информация на братът на Гешев е служител на НСО на по-високо ниво - ниво \"началник\".  За финал по темата Борисов попита: \"Това ли ще ни е предаването?\"\r\nКаква крилата фраза каза още Борисов - научете в !\r\nКакво коментира министър-председателят по всички важни теми - научете в !     ", "date": "2019.12.04", "title": "Цацаров е много, много начетен човек - той е чел много и в диспут ще победи всеки"}
{"url": "https://www.actualno.com/curious/dneven-horoskop-za-5-dekemvri-news_1412298.html", "text": "       Овен       Това не е ден за изясняване на сериозни лични отношения. Дори да имате силно желание е добре да го потиснете, само ще усложните нещата. Телец Този четвъртък е добре да предприемете действия, свързани със здравето ви и най-вече пречистването на кръвта. Благотворно ще се отразят водните процедури и всички видове физически упражнения.   Близнаци Този четвъртък не е подходящ ден за общуване с официални инстанции или началници. Няма противопоказания за весело изкарване с приятели, обаче. Рак     Този четвъртък бъдете внимателни с краката си, особено ако сте имали проблеми с тях. Възможно е да се обадят стари болежки. Ако имате възможност най-добре не излизайте. Лъв Този четвъртък звездите ви съветват да бъдете сдържани. Насилете се да мислите положително, оглеждайте се за всяко красиво нещо около вас, което може да ви накара да се усмихнете. Дева Този четвъртък се заловете с най-сериозните задачи отрано. Хубаво е най-важното да отметнете през първата част от деня.   Везни Този четвъртък не си позволявайте да сте пасивни, защото това може да ви направи уязвими и лесно раними. Опитайте се да постигнете целите си с повече дипломация.    Скорпион Този четвъртък се опитайте да мислите само добро. Не допускайте никакви отрицателни мисли и емоции, тъй като точно Този четвъртък ще сте много податливи на тях. Стрелец На този ден звездите препоръчват да се обадите на ваши роднини, особено тези, които не сте чували и виждали отдавна. Възможно е и да получите новина, свързана с тях. Козирог    Този четвъртък може да се почувствате уморени и отпуснати. Ако в дадена  ситуация или компания не се чувствате на място, напуснете и се уединете. Водолей Този четвъртък избягвайте физическото и емоционално претоварване. Оставайте насаме със себе си, колкото се може повече. Използвайте музиката за отпускане. Риби Този четвъртък внимателно обмисляйте действията си. Това ще е залогът на вашия успех. Може да се забавите с реакцията, но няма да е фатално. ", "date": "2019.12.04", "title": "Дневен хороскоп за 5 декември"}
{"url": "https://www.actualno.com/balkani/vuchich-ne-ochakvam-da-postignem-kompromis-s-kosovo-skoro-news_1412586.html", "text": "      Президентът на Сърбия Александър Вучич заяви на пресконференция след срещата си с руския си колега Владимир Путин в Сочи, че не очаква скоро да бъде постигнат компромис по въпроса с Косово, предава белградската телевизия N1.      Той каза, че властите в Прищина искат единствено да получат международно признание на суверенитета си и да не позволят на Сърбия да получи нищо, и добави, че това няма да се случи. Вучич каза, че очаква подкрепата на Русия в международните организации, предаде \"Фокус\".   „Аз го информирах (Путин) за нашите преговори с албанците“, каза сръбският президент.\r\nВучич заяви, че хората в Сърбия уважават Путин повече от други руски лидери и добави, че страната му „нямаше да бъде бомбардирана през 1999 г., ако Путин тогава беше на власт“.  Путин от своя страна заяви, че позицията на Москва по отношение на Косово остава непроменена, след което добави, че резолюцията на Съвета за сигурност на ООН под номер 1244 трябва да бъде база за решението.\r\nВъпросната резолюция установява временната администрация на ООН в Косово.   Путин заяви, че Русия ще подкрепи становището на Белград за компромис с властите в Прищина, ако такъв бъде постигнат и с него се съгласят и двете страни. Според него мирно решение на конфликта трябва да уважава суверенитета на Сърбия и да дава адекватна защита на интересите на всички етнически групи в региона.    Освен това руският лидер каза, че Вучич се е съгласил да присъства на парада на победата на 9 май 2020 г. в Москва, в чест на 75-ата годишнина от края на Втората световна война.\r\nПутин също така говори и за енергийните ресурси, като каза, че частта на „Турски поток“, минаваща през Сърбия ще бъде завършена до седмици и добави, че Русия възнамерява да помогне на Белград също така да подсили своите отбранителни способности. ", "date": "2019.12.04", "title": "Вучич: Не очаквам да постигнем компромис с Косово скоро"}
{"url": "https://www.actualno.com/europe/nato-e-gotova-za-dialog-s-rusija-ot-pozicijata-na-silno-sdyrjane-news_1412485.html", "text": "      По време на срещата на върха в Лондон държавите от НАТО успяха да одобрят . По-рано , ако НАТО не обяви кюрдските отряди за защита на населението за терористична организация.      Пред журналисти генералният секретар на Алианса Йенс Столтенберг съобщи, че плановете относно защитата на различни части на НАТО периодично се преразглеждат и актуализират.   „Днес одобрихме обновения план за отбрана на Балтийския регион и Полша. Приветствам това решение, което показва, че сме способни да се движим напред”, заяви той. приеха заключителна декларация, в която се подчертава, че организацията е отворена за диалог и конструктивни отношения с Русия.  В документа се подчертава, че НАТО е отбранителен съюз и не представлява никаква заплаха.\r\n„Ние използваме нашите военни възможности за обезпечаване на сигурността по всички направления. Приехме решение да повишим готовността на нашите сили, за да можем да се противопоставим на заплаха от всяка една посока по всяко време”, се казва в документа.\r\nНАТО е готова за диалог от позицията на „силно сдържане”.       Проведохме предметна дискусия относно Русия и бъдещия контрол над въоръженията. Привърженици сме на силната сдържаност и отбрана, като в същото време оставаме открити за конструктивен диалог с Русия”, заяви Столтенберг пред журналисти.\r\nНАТО ще продължава да предприема мерки в отговор на разполагането на нови руски ракети със среден обсег, се казва още в декларацията. Подчертава се, че това нарушава договора за ликвидиране на ракетите със среден и по-малък обсег и създава значителен риск за евроатлантическата сигурност.\r\nЛидерите на НАТО продължават да възприемат като заплаха „агресивните действия” на Русия, се казва в декларацията.\r\nПо отношение на Китай, НАТО отбелязва нарастващото му влияние в световната политика, което се изразява както в предоставянето на различни възможности, така и в предизвикателства. Подчертава се необходимостта Алиансът да реши тези въпроси.\r\nВ съвместния документ се казва, че отбранителният съюз ще продължи да предприема мерки по въпросите на енергийната и кибер-сигурност, включително и 5G мрежите.       ", "date": "2019.12.04", "title": "НАТО е готова за диалог с Русия от позицията на „силно сдържане” "}
{"url": "https://www.actualno.com/europe/putin-bylgarija-bavi-realizacijata-na-turski-potok-news_1412483.html", "text": "      България бави реализацията на продължението на \"Турски поток\" на своя територия. Това заяви руският президент Владимир Путин след срещата със сръбския президент Александър Вучич. По думите на стопанина на Кремъл, ако България не иска да реализира , Русия ще намери други възможности за транзитиране на газ в Южна Европа. Новината бе съобщена от РИА Новости, цитирана от БГНЕС.      Полагането на газопровода „Турски поток“ през Сърбия ще бъде завършено през следващите седмици, заяви руският президент. \"Сърбия се присъедини към изграждането на газопреносна система, която е сухопътно продължение на в Южна Европа. Полагането на тръбите на сръбска територия ще бъде завършено през следващите седмици\", каза Путин на пресконференция след разговори със сръбския президент Александър Вучич.\r\nПо думите на Путин е постигнато споразумение за увеличаване на капацитета на подземните газови хранилища, разположени в Сърбия, от 750 милиона на 2 милиарда кубически метра.\r\n„Убедени сме, че изпълнението на тези мащабни енергийни проекти ще помогне значително да се засили енергийната сигурност не само на Сърбия, но и на целия балкански регион и на Европа като цяло“, заяви руският лидер.  Путин уточни на пресконференцията, че е обсъдил с Вучич ситуацията на Балканите и проблема с Косово, предаде още ТАСС.    Русия е готова на компромиси по косовския проблем, ако Белград и Прищина стигнат до такъв, заяви президентът. Той каза още, че неговият сръбски колега Александър Вучич е приел поканата да гостува в Москва за Деня на победата на 9 май 2020 г.    \"Следващата година ще бъде важна дата за всички нас - 75-годишнината от победата във Великата отечествена война. Г-н Вучич прие покана да дойде на тържествата, които ще се проведат на 9 май в Москва\", заяви руският държавен глава.\r\nПутин подчерта още: \"Ние ще се радваме да видим сръбските военни сред участниците в парада на Червения площад\". ", "date": "2019.12.04", "title": "Путин: България бави реализацията на \"Турски поток\""}
{"url": "https://www.actualno.com/crime/nikolaj-banev-ostava-za-postojanno-v-aresta-news_1412593.html", "text": "      Николай Банев остава за постоянно в ареста, защото все още има опасност да се укрие и да извърши престъпление, ако е на свобода, а най-тежката мярка за неотклонение не пречи той да получава адекватно лечение в болница.      Това реши окончателно състав на Апелативния специализиран наказателен съд (АСНС) с председател Красимира Костова и докладчик Магдалена Лазарова. Преди две седмици спецсъдът за пореден път отказа да пусне Банев дори и под домашен арест, за да може да лекува туморно образувание.   Защитата на бизнесмена обжалва определението, като акцентира на продължаващото над една година задържане и здравословното му състояние, а прокуратурата не е възразила, съобщи lex.bg.\r\nАпелативните съдии обаче споделят извода на съдия Красимир Комсалов, който се позова и на заключение на медицинска експертиза, според което въпросното образувание е доброкачествено и подлежи на отстраняване, което обаче не налага промяна на мярката за неотклонение.  За да не пуснат Банев от ареста, съдиите припомнят, че е бил издирван и задържан във Франция, че в ареста е водил разговори с чужденци и търсил съдействие за убежище в Русия, като подчертават и финансовите му възможности, които позволяват да се укрие. ", "date": "2019.12.04", "title": "Николай Банев остава за постоянно в ареста"}
{"url": "https://www.actualno.com/pernik/neno-dimov-vik-nosi-otgovornostta-za-polojenieto-s-vodata-v-pernik-i-radomir-news_1412591.html", "text": "      Изцяло отговорност на ВиК дружеството е било да организира подаването на водата за Перник и Радомир. В месечния график за ползване на язовирите е казано, че тази помпена станция (бел. ред. - ) може да отклонява вода към Радомир само при извънредна ситуация. \"Ние не сме уведомявани за подобна ситуация, особено през последните две години, а това е задача на ВИК\". Това повтори екоминистърът Нено Димов пред Канал 3 след поредното повторение на мнение и от бившия директор на Дирекция управление на водите в МОСВ Асен Личев. , че щом Димов разписва графика на язовирите, той си е сложил подписа де факто и за източването на язовир \"Студена\".      \"Освен язовир \"Студена\", ВИК Перник е носител на повече от 25 разрешителни, за различни водоизточници с питейна вода, които може да използва в определена ситуация, но начина на комбинация на тези водоизточници, вече зависи изцяло от управлението на ВИК\", посочи министърът.   \"Има големи проценти загуби на вода в Перник, става дума за над 75%, това е огромен разход, която не се ползва от перничани и не остава в язовира. И тук не става дума само за Перник, а за много други места в България и ние работим по този въпрос. Това е голям проблем, осигурили сме финансиране за 12 консолидирани ВИК оператора през този програмен период\", каза още той.\r\n\"Ние поискахме повече информация в началото на тази седмица, но за съжаление все още не са ни предоставили такава. Предполагаме, че трябва технологично време от енергоразпределителното дружество какъв ток е използван (бел. ред. - ) . Искам да вметна, че и двамата градоначалници, и този на Радомир и този на Перник, не са били длъжни да знаят за подобни неща\", заяви министърът.  \"Това, което трябва да се преразгледа и то в рамките е на кратки срокове е водата за питейни нужди, да не се използва за други такива, примерно за промишлени. Качеството на водата е различно. Това не е нещо, което може да се случи за месец или два, защото промишлеността трябва да има от къде да ползва вода, т.е. трябва да я намери, да получи съответните разрешения, да е достъчна по обем и т.н. В такава посока трябва да се въври през следващите години, защото водата ще се превърне в най-ценния ни ресурс\", допълни Димов. ", "date": "2019.12.04", "title": "Нено Димов: ВиК носи отговорността за положението с водата в Перник и Радомир"}
{"url": "https://www.actualno.com/politics/goranov-predlojenijata-na-bsp-za-budjeta-ne-sa-balansirani-news_1412488.html", "text": "       4,5 млрд. лв. ще бъде разминаването в приходите и разходите, ако всички бъдат калкулирани в бюджетната рамка.       Това каза министърът на финансите Владислав Горанов по време на дебата по рамката на държавния бюджет за 2020 г. Според него в Министерство на финансите работят по-добри експерти, отколкото в различни партийни централи .   \"Не че предложенията, които сте направили нямат своята логика и резон, но най-доброто изражение на политиката на правителството е да търси балансните приоритети\", допълни още Горанов. \"Нашите очаквания към днешна дата са в държавния бюджет да постъпят 25, 6 млрд. лв. или с 53, 8 млн. по-малко , или неизпълнение с 0,2 %.  Искам да ви уверя, че текущата статистика за изпълнението на бюджета дава възможност за определена гъвкавост по отношение на разходната част на бюджета.\r\nТя иманентно е присъща не само от делегацията на чл. 105 и 106 от Конституицията, а и че в края на краищата изпълнителната власт е длъжна да има възможност да реагира в определени ситуации\", заяви още Горанов.    Той увери ,че в нито един миг правителството не е нарушило Закона за държавния бюджет.     \"Правителството не е изхарчило нито една десета от стотинката от преизпълнение на приходите. Големият дебат е за качеството на планиране, ако се свежда до 1, 4% извинявам се на народните представители. Все пак 1-2 % може да се допусне в планирането\", допълни още министърът.\r\nМинистърът заяви, че за следващата година бюджетът е планиран по същия консервативен начин. ", "date": "2019.12.04", "title": "Горанов: Предложенията на БСП за бюджета не са балансирани"}
{"url": "https://www.actualno.com/music/dejvid-garet-pristiga-v-sofija-s-novoto-si-svetovno-turne-unlimited-live-news_1412487.html", "text": "       Виртуозният цигулар Дейвид Гарет, най-успешният кросоувър изпълнител в света, включи София в световното си юбилейно турне \"Unlimited - Live\" 2020! Той ще изнесе запомнящ се концерт на 25 октомври 2020 в зала \"Арена Армеец\".         Понастоящем продукцията се радва на феноменален успех из целия свят - от Германия, през Полша и Италия, до Турция и Израел. Ексклузивната новина потвърдиха организаторите на събитието и мениджъри на Гарет RTK Roland Temme - Германия и компанията-съорганизатор за България Прагма Ентъртеймънт.\r\nС помощта на най-новите технологии, които смесват звук и визуалност, \"Unlimited - Live\" представя един феноменален и невиждан до този момент спектакъл, в който публиката се потапя в наистина неизпитвано, почти кинематографично-музикално преживяване. Цигуларят-рокзвезда спира дъха на почитателите си с един невероятен микс от нови композиции, unplugged аранжименти и уникални непредставяни версии на най-големите си хитове! Новото му шоу, едновременно наелектризиращо обстановката до степен на екзалтация, но и много лично и интимно, вече си спечели над 200 000 фена в световен мащаб към настоящия момент на обиколката, стартирала само преди месеци и вече преминала през Европа и Азия като вихрушка.   Името на турнето \"Unlimited\" (\"Безгранично\") изобщо не е случайно -  Дейвид Гарет никога не е допускал да бъде ограничаван в определени музикални рамки и именно страстта му към експериментаторство и музикалната креативност раждат едно феноменално шоу, събрало в себе си необятна гама от музикални стилове, подплатена от невиждани визуализации.\r\nМузикалният гений успява не само да привлече съвсем нова публика, която се наслаждава както на кросовър течението, така и на класическата музика - той е и иноватор-инструменталист, ползващ цигулката освен като класически, така и като инструмент, с който се прави рок музика.\r\nНеговите опияняващи интерпретации като \"Purple Rain\"  или \"Smells Like Teen Spirit\", спиращите дъха с красотата си версии на класики като \"Nothing Else Matters\" или \"November Rain\" и новата му поредица на световни поп и рок хитове като \"Viva la vida\" или \"Hey Jude\", заедно с аранжиментите му на традиционните класически съкровища, сред които \"Пета симфония\" на Бетовен или \"Лунна светлина\" на Дебюси, вече си спечелиха милиони фенове по целия свят.     Билетите за \"Unlimited Live\" 2020 на Дейвид Гарет в София на 25 октомври 2020 година могат да бъдат закупени от утре, 05. 12. 2019 (четвъртък), 10:00 часа, от Eventim България онлайн, както и в мрежата на Eventim в цялата страна на цени от 65 лева, 75 лева, 85 лева, 105 лева, 125 лева, 165 лева и ВИП 185 лева.   ", "date": "2019.12.04", "title": "Дейвид Гарет пристига в София с новото си световно турне Unlimited - Live "}
{"url": "https://www.actualno.com/vraza/kalin-kamenov-kym-studenti-ne-se-strahuvajte-da-greshite-a-izvlichajte-pouka-ot-neuspehite-news_1412497.html", "text": "      „За да бъдете добри, в това което работите, влагайте емоция, желание и сърце. Не се страхувайте да грешите, а извличайте поука от неуспехите. Ако на едно място не сте постигнали успех, то търсете следващото предизвикателство.“. Това каза кметът Калин Каменов по време на публичната лекция, която изнесе пред студенти на филиала на Великотърновския университет „Св. св. Кирил и Методий“ във Враца. Каменов беше първият гост - лектор, който откри инициативата на висшето учебно заведение.      Форумът беше открит от директора на филиала доц. д-р Рени Христова-Коцева, която заяви, че лекцията се провежда по повод студентския празник – 8 декември. Над 100 студенти, от различни курсове и специалности, присъстваха на срещата, която се проведе в Младежкия дом във Враца. Темата, която беше разисквана със студентите: „Професионалната реализация на един млад човек във Враца днес“. Каменов сподели своя опит, предизвикателствата, пред които се е изправял и грешките, които е допускал през годините, за да покаже, че човек трябва да бъде активен и  упорит, независимо дали всеки път ще постигне успех. Пред студентите, кметът разказа за ролята му като президент на студентското правителство, за назначаването му в Агенция „Закрила на детето“, по-късно оглавяването на институцията и сега като кмет на Враца.  „Пожелавам Ви, мили момичета и момчета, да бъдете вдъхновяващи преподаватели, а за да постигнете това трябва да четете, да учите, да не се страхувате и да се обогатявате със знания всеки ден. Тогава съм сигурен, че ще успеете!“ – допълни още Каменов.\r\nВ рамките на дискусията беше представен и новият заместник-директор на филиала - д-р Елица Александрова. ", "date": "2019.12.04", "title": "Калин Каменов към студенти: Не се страхувайте да грешите, а извличайте поука от неуспехите"}
{"url": "https://www.actualno.com/america/oon-brutalnata-istina-e-che-2020-g-shte-byde-trudna-za-milioni-news_1412495.html", "text": "      ООН отправи призив за близо 29 милиарда долара, необходими за хуманитарни помощи, тъй като предизвикват спешна необходимост от помощ за десетки милиони хора, предаде AFP, цитирана от БНР.      Глобалният хуманитарен преглед (ГХП) на световната организация изчисли, че 168 милиона души по света ще се нуждаят от някаква форма на спешна помощ през 2020 г., включително храна, подслон и здравеопазване.   Това число  бележи \"рекорд в съвременната ера\", заяви пред репортери Марк Лоукок, координатор на ООН за спешни случаи, като поясни, че има предвид периода след Втората световна война.\r\nНуждите продължават да нарастват отчасти защото \"конфликтите стават все по-продължителни и интензивни\", каза Лоукок.  \"Воюващите страни  показват тотално пренебрегване на хуманитарното право\", в резултат на което цивилните граждани, попаднали в конфликт, са все по-склонни да бъдат разселени или травмирани психологически, каза той и добави, че броят на нападенията срещу училища и здравни заведения продължава да нараства.\r\nВ допълнение, изменението на климата отприщи по-екстремни метеорологични събития, по-специално суша и наводнения, които предизвикват хуманитарни извънредни ситуации, каза той.   \" а\", каза Лоукок.    От 168 милиона души, които се очаква следващата година да се нуждаят от помощ, призивът на ООН за 28,8 милиарда долара има предвид осигуряване на елементарна помощ за 109 милиона, които ще са най-нуждаещи се и на които агенциите на ООН са в състояние да помогнат.\r\nООН търси повече от 3 милиарда долара за справяне с хуманитарните кризи в Йемен и Сирия, най-нуждаещите се страни.\r\nВенецуела е страната, в която нуждите са се увеличили най-много през последната година.    за регионален отговор на кризата във Венецуела за 2019 г., но с опустошителната икономическа и политическа криза на страната се засили, тази цифра нарасна до 1,35 милиарда долара. ", "date": "2019.12.04", "title": "ООН: Бруталната истина е, че 2020 г. ще бъде трудна за милиони  "}
{"url": "https://www.actualno.com/america/trymp-izglejda-se-razsyrdi-i-si-trygva-bez-zakluchitelna-preskonferencija-ot-sreshtata-na-nato-news_1412500.html", "text": "      Президентът на САЩ Доналд Тръмп отмени  планирана заключителна пресконференция, насрочена след срещата на върха на НАТО, след два дни на остри спорове със съюзници.      \"Когато приключат днешните срещи, ще се отправя обратно към Вашингтон. Няма да правим пресконференция при закриването на НАТО, защото  направихме толкова много през последните два дни. Безопасни пътувания за  всички!\", написа Тръмп в Twitter.  По време на двата си дни на срещата на върха на НАТО в близост до Лондон Тръмп многократно  участва в продължителни сесии за въпроси и отговори от страна на  репортери – което отне толкова време, че негови колеги-лидери бяха хванати на видео да се  подиграват с него. Но когато събитието приключи, той изрази гняв към \"двуличния\" премиер на Канада Джъстин Трюдо за шеговитите забележки и отмени предварително уговорен брифинг за пресата.  ВИДЕО с подигравките вижте в ! ", "date": "2019.12.04", "title": "Тръмп изглежда се разсърди и си тръгва без заключителна пресконференция от срещата на НАТО"}
{"url": "https://www.actualno.com/society/novinite-naj-vajnoto-za-denja-4-dekemvri-news_1412513.html", "text": "      Редакционният екип на ви представя най-важните новини за изминалия ден, 4 декември.       Всеки има право да търси алтернативни трасета. Ние търсим алтернативна диверсификация. Сигурно чисто политически не им е приятно, че България е лоялен член на НАТО и Европейския съюз.   Прокуратурата и Антикорупционната комисия (КПКОНПИ) не са репресивни органи. Това каза премиерът Бойко Борисов в предаването \"Лице в лице\" на bTV. Борисов направи коментара по темата \"избор на нов главен прокурор\" и \"върховенство на правото\". Според него, няма нищо нередно в това сегашният главен прокурор Сотир Цацаров да поеме КПКОНПИ, като преди това \"завещае\" прокуратурата на посочен от него човек - Иван Гешев. Борисов онагледи нещата така - вие като работехте преди в Нова телевизия, сега работите в bTV, не може ли?      Избраният за нов главен прокурор Иван Гешев трябваше да отговаря на въпроси в Европейския парламент за скандала \"Апартаментгейт\", за процедурата по избора му за главен прокурор и за публикация в сайта за разследваща журналистика \"Биволъ\", в която се твърди и на база аудиозаписи, че е работил за по-леки присъди на обвиняеми по делото \"Недосегаемите\". Това стана по време на изслушване в Комисията по граждански свободи, правосъдие и вътрешен ред на Европейския парламент, в което Гешев участва заедно с първия главен прокурор на ЕС Лаура Кьовеши. Парламентът прие бюджета на държавното обществено осигуряване за следващата година на второ четене. Бюджетът предвижда увеличение на минималната работна заплата на 610 лева от 1 януари. Оттогава ще се увеличат и заплатите в бюджетния сектор с 10%, на учителите с 17,5 на сто и на социалните работници с 15%. Правителството одобри допълнителни разходи в размер на 16 000 000 лв. по бюджета на Министерството на отбраната за 2019 г. за осигуряване летателната годност на самолети МиГ-29.   По същия начин, както се справи начело на прокуратурата – нищо, празни приказки, нито едно завършено дело за корупция срещу представител на висшия ешелон на властта. Това заяви адвокат Михаил Екимджиев в коментар за бъдещето на Антикорупционната комисия (КПКОНПИ) и варианта Сотир Цацаров да я оглави. Екимджиев е сигурен, че Цацаров начело на КПКОНПИ ще е много по-лош вариант от Филип Златанов начело на КПУКИ, припомняйки прословутия случай с тефтерчетата на Златанов и кой трябва \"да се удря\". Депутатите решиха от 1 юли 2020 г. минималният размер на пенсията за стаж и възраст да бъде 250 лв. Това се случи след като народните представители приеха текстове от Закона за бюджета на ДОО. Считано от 1 януари до 30 юни 2020 г. минималният размер на пенсията за стаж и възраст ще бъде 219,43 лв. Българо-македонската комисия, която трябва да изчисти спорните исторически въпроси между двете държави, прекъсва работата си заради изборите на 12 април в Северна Македония. Решението е дошло след настояване на експертите от южната ни съседка. То е и част от поведението на тяхната комисия, която от няколко заседания деонстрира абсолютно нежелание да се работи. Това каза проф. Кирил Топалов, член на комисията и бивш посланик на България в Северна Македония пред BTV. \"Системата десетилетия наред е контролирала дали си дал целият обем от знания, а сега се опитваме да променим именно това.\" Това призна образователният министър Красимир Вълчев пред НОВА тв по повод ниските резултати на поредното изследване чрез теста PISA сред 9-класниците. В момента Русия разработва нови системи за изстрелване на ядрено оръжие, на които САЩ нямат аналози. Това изявление направи помощник-държавният секретар на САЩ по въпросите на международната сигурност и неразпространение на ядрено оръжие Кристофър Форд, цитиран от ТАСС. Германското правителство реши да изгони двама служители на посолството на Русия заради убийството в Берлин на бивш чеченски полеви командир. Това съобщи германското външно министерство, предаде БГНЕС. България бави реализацията на продължението на \"Турски поток\" на своя територия. Това заяви руският президент Владимир Путин след срещата със сръбския президент Александър Вучич. По думите на стопанина на Кремъл, ако България не иска да реализира „Турски поток“, Русия ще намери други възможности за транзитиране на газ в Южна Европа. Новината бе съобщена от РИА Новости, цитирана от БГНЕС. ", "date": "2019.12.04", "title": "Новините: Най-важното за деня, 4 декември"}
{"url": "https://www.actualno.com/politics/dps-iska-poveche-pari-za-pytna-infrastruktura-news_1412515.html", "text": "      Средствата за рехабилитация на общинска пътната мрежа са крайно недостатъчни.      Това изтъкна народният представител от ПГ на ДПС Танер Али по време на дебатите по рамката на бюджета за 2020 г..   \"Ние ще предложим такъв вариант от 120 млн. увеличаване на капиталовата субсидия, като по нея 100 млн. да бъдат за пътна инфраструктура, а 20 млн. за други дейности\", посочи депутатът от ДПС.\r\nСпоред него, ако се вдигат данъци и такси, за да се увеличават приходите, ще бъде крайно недостатъчно без подкрепа на държавната субсидия.  \"Тези капиталови разходи за общините и общата изравнителна субсидия, въпреки формулата, която е направена, са крайно недостатъчни\", допълни още Али. ", "date": "2019.12.04", "title": "ДПС иска повече пари за пътна инфраструктура"}
{"url": "https://www.actualno.com/politics/borisov-otgovori-na-putin-turski-potok-ne-se-bavi-spazvame-proceduri-news_1412512.html", "text": "      Всеки има право да търси алтернативни трасета. Ние търсим алтернативна диверсификация. Сигурно чисто политически не им е приятно, че България е лоялен и силен член на НАТО и Европейския съюз.      Това заяви премиерът Бойко Борисов в ефира на предаването \"Лице в лице\" по bTV по повод думите на държавния глава на Руската федерация Владимир Путин, че , което може да накара Москва да потърси алтернативни трасета.\r\n\"България спазва процедурите на Европейския съюз. Ние не сме нито Сърбия, нито Русия, нито Турция, където ръководителят (на държавата) казва: Тази фирма да отиде да строи. При нас се направиха процедури и конкурси, одобрени от Европейската комисия, а трасето е с , обясни премиерът.\r\nБорисов предположи, че може би . И посочи, че вече са изградени 140-150 км от трасето, а , като се строят по 5 км на ден.  Българският премиер припомни и инспекцията край Оряхово, в която е участвал и сръбският енергиен министър. , защото изпълнявахме препоръките на Европейския съюз, посочи Борисов.\r\nСтроим Балкански поток и интерконектора с Гърция и догодина по това време ще имаме алтернативи за всякакъв газ във всички посоки. Когато имаме такива газови магистрали, това ще е най-бързата и добра алтернатива и за , ще е възможност за диверсификация и на Румъния, и на Украйна. \r\nИмаме твърди гаранции от Европейската комисия, а , че , което е приемливо за всички, посочи Борисов.    Борисов каза, че Путин е добре дошъл да види с каква скорост се строи трасето. По думите му страната ни спазва всички процедури и затова е сигурно, че ще го построи. Как ще го бавим?, риторично попита той.\r\nМинистър-председателят изрази скептицизъм, че . Той разкри, че президентът Путин официално е поканен да посети България догодина.    Министър-председателят заяви, че е много добра оценка за България . Борисов определи Тръмп като симпатичен човек с гъвкав ум и уточни, че визитата е преминала неусетно.\r\nПремиерът поясни, че стратегическото споразумение с Тръмп включва не флотилия, а изграждане на координационен център на НАТО у нас. Когато показваш, че си силен и мощен, това е най-добрият начин да не те напада никой, коментира Борисов.   Премиерът бе категоричен, че свободата на медиите у нас е много голяма. Борисов заяви, че той е поискал Вашингтон да изпрати човек в посолството си в София да следи за свободата на словото, защото му е омръзнало да слуша лъжи. Премиерът поясни, че той не може да контролира автоцензурата. А звучни цитати по темата научете в !    Според Борисов прокуратурата и Антикорупционната комисия не са репресивни органи.                     ", "date": "2019.12.04", "title": "Борисов отговори на Путин: \"Турски поток\" не се бави, спазваме процедури"}
{"url": "https://www.actualno.com/europe/preduprejdenie-sledvashtoto-desetiletie-e-kritichno-za-evropa-news_1412455.html", "text": "      Европа е изправена пред перспективата на тежки  горещи вълни всяка година и свиване наполовина на реколтите в бъдеще, освен ако не се предприемат бързи действия срещу изменението на климата на Стария континент. Данните са от доклад на Европейската агенция по околна среда (ЕАОС).      Според агенцията неконтролираните климатични промени ще предизвикват екстремни горещи вълни всяка следваща година. Тази година Франция и Испания преживяха най-високите си температури от началото на водене на статистиките. Агенцията също така прогнозира намаляване на добивите от реколтите наполовина в Южна Европа през следващите десетилетия.   Така изглежда картината на крехката европейска екосистема. Вс същото време само две пети от всички европейски сладководни водоизточници - като реки и езера - са пощадени от от замърсяване или прекомерна употреба, се посочва в доклада. Очаква се изменението на климата да влоши и двете негативни явления.\r\nОт 1990г. насам 39% от всички пеперуди и 9% от всички обикновени птици са изчезнали от европейското небе, което ЕАОС нарече \"голям спад на биоразнообразието\".  Базираната в Копенхаген агенция заяви, че общата ситуация ще се влоши без бързи действия срещу климатичните промени. Като цяло от общо 35-те показателя, които ЕАОС разглежда, само шест са на път да се подобрят през 2020 г. \"Трябва да преминем към фундаментални решения\", заяви Хайс Бруининкс, изпълнителен директор на агенцията, цитиран от БГНЕС. \"Трябва да преодолеем тенденцията през следващото десетилетие - това е критично десетилетие.\"\r\nДокладът от 500 страници идва в първите дни от управлението на новата председателка на Европейската комисия Урсула фон дер Лайен, която се ангажира да превърне Европа в първият зелен континент с неутрален по отношение на вредните емиси до 2050 г. Тя се ангажира да ограничи и загубата на биологично разнообразие в рамките на петте си години на поста. Подробности за \"Зелената сделка\" на Европа можете да прочетете    \"Зелената сделка\" на Европа предполага радикални реформи в икономиката, енергетиката и транспорта, които трябва да станат максимално „зелени и въглеродно неутрални\". Това ще струва на Европейския съюз, по предварителни оценки, около 3 трилиона евро. Брюксел обещава да покрие само една трета от тези разходи, а останалите, както е планирано, ще бъдат осигурени от Европейската инвестиционна банка и самите страни от ЕС. Още за плановете на Брюксел можете да намерите в      ", "date": "2019.12.04", "title": "Предупреждение: Следващото десетилетие е критично за Европа"}
{"url": "https://www.actualno.com/politics/prezidentyt-svikva-sreshta-s-resorni-ministri-zaradi-vodnata-kriza-news_1412473.html", "text": "      Президентът Румен Радев свиква среща в президентството с ресорни министри заради водната криза в страната.      На 5 декември в 15.30 часа той ще се срещне с представители на изпълнителната власт, съобщават от президентската администрация.  Във фокуса на разговорите ще бъдат въпроси, свързани с тежката ситуация, в която се намира водният сектор, и множеството предизвикателства пред неговото добро и ефективно управление.   На срещата са поканени министрите на отговорните по въпроса ведомства – на икономиката, на регионалното развитие и благоустройството, на околната среда и водите и на здравеопазването.\r\nПо време на заседанието на Минситерския съвет стана ясно, че министър Нено Димов и контролните органи в МОСВ все още не са открили виновника за водния режим в Перник. Какво обясни той пред кабинета можете да видите в . В същото време областта има вече нов управник. Кабинетът освободи Ирена Соколова и назначи .   ", "date": "2019.12.04", "title": "Президентът свиква среща с ресорни министри заради водната криза "}
{"url": "https://www.actualno.com/business/kompanija-na-rosatom-shte-dostavja-jadreno-gorivo-na-aec-kozloduj-do-2025-g-news_1412469.html", "text": "      \"Росатом\" подписа договор за доставката на ядрено гориво за АЕЦ \"Козлодуй\", предаде ТАСС, цитирана от БГНЕС.      Компанията за производство на ядрено гориво ТВЕЛ, която е част от държавната корпорация \"Росатом\", и АЕЦ \"Козлодуй\" подписаха договор за доставката на руско ядрено гориво за България до 2025 г. включително.   \"Както и досега, ТВЕЛ ще осигури комплексни доставки на ядрено гориво,   които включват не само производството на горивните касети, но и   предшестващите етапи на производствената верига – по този начин не е   нужно централата да купува обогатен уран и да го предава на   производителя на горивните касети\", се казва в съобщението на ТВЕЛ.\r\nВ АЕЦ \"Козлодуй\" действат два блока – пети и шести с реактори ВВЕР-1000, които работят с руско ядрено гориво, произведено от Новосибирския завод за химически концентрати. Той влиза в състава на компанията за производство на гориво ТВЕЛ, която е част от \"Росатом\". От края на 2016 г. за шести енергоблок се доставя ядрено гориво от ново поколение ТВСА-12.  \"ТВЕЛ предоставя на АЕЦ \"Козлодуй\" цял комплекс услуги, които включват комплексни доставки на ядрено гориво, инженерингови и съпътстващи услуги, транспортиране на горивото до площадката на АЕЦ, което прави нашето пазарно предложение уникално. С българските си партньори приключихме успешно продължителния и сложен процес на договаряне за новия период... ТВЕЛ винаги е гарантирала непрекъснати доставки на своите възложители. Тази година открихме нов логистичен маршрут, който ще осигури допълнителна надеждност на нашите доставки\", заяви президентът на ТВЕЛ Наталия Никипелова.\r\n*     ", "date": "2019.12.04", "title": "Компания на \"Росатом\" ще доставя ядрено гориво на АЕЦ \"Козлодуй\" до 2025 г."}
{"url": "https://www.actualno.com/politics/bsp-ne-predlagame-samo-cifri-a-reformi-prez-dyrjavnija-budjet-news_1412480.html", "text": "      БСП предлага не просто промени в числата, а прави предложения за реформи през бюджета, така че да се гарантира решаване на основните проблеми за нашето общество и икономика.      Това каза народният представител от ПГ на \"БСП за България\" Димитър Данчев по време на дебата по рамката на бюджета за 2020 г..   \"Догодина ще бъдат преразпределени спрямо предложението, което сме получили от МС повече средства през държавния бюджет в сравнение с настоящата година. Без нужните реформи в публичната сфера, несъмнено огромната част от тези пари просто ще потънат.\r\nЗа поредна година за нас от БСП липсват реформи и активни мерки за ускорено сближаване с другите държави от ЕС\", каза депутатът.  По думите му за непредубедения наблюдател това е бюджет на добрите икономически времена. \"Големият въпрос е дали настоящата година не е вероятно последната спокойна година за държавните финанси преди очакваното забавяне на глобалната икономика да се усети и при нас\", допълни още Димитър Данчев.\r\nСпоред него прогнозата за 2020 г. е дори над оптимистичните очаквания на други институции като Международния валутен фонд, Световната банка и някои български банки.   \"През първото полугодие на тази година търговското салдо е положително, но това не е заради по-голям ръст на износа, а заради по-голям спад на вноса\", обясни още депутатът от БСП.     ", "date": "2019.12.04", "title": "БСП: Не предлагаме само цифри, а реформи през държавния бюджет"}
{"url": "https://www.actualno.com/politics/oshte-16-mln-lv-otivat-za-poddryjka-na-mig-29-news_1412417.html", "text": "      Правителството одобри допълнителни разходи в размер на 16 000 000 лв. по бюджета на Министерството на отбраната за 2019 г. за осигуряване летателната годност на .      С изпълнението на приетия от Министерски съвет акт ще се създадат необходимите условия Военновъздушните сили да поддържат способности за контрол на въздухоплаването и гарантиране на въздушния суверенитет (Air Policing), за прилагане на механизмите на колективната отбрана на НАТО и общата политика за сигурност и отбрана на Европейския съюз, уточняват от правителствената информационна пресслужба.   Необходимите средства за изпълнението на проекта са за сметка на предвидените за целта разходи по централния бюджет за 2019 г.\r\nПрипомняме, че преди година в края на ноември министрите от кабинета \"Борисов\" 3 одобриха на осем изтребителя МиГ-29. Тогава ориентировъчната цена бе до 81 294 416 млн. лв. без ДДС. Проектът за инвестиционен разход \"Осигуряване на летателната годност на самолети МиГ- 29\" е разработен в съответствие с чл. 27, т.8а от Закона за отбраната и въоръжените сили. В проекта са представени необходимостта от осигуряване на летателната годност на част от самолетите МиГ-29.  Тогава правителството прие и проект за инвестиционен разход \"Възстановяване на летателната годност на самолети Су-25\". Документът бе разработен в съответствие с чл. 27, т.8а от ЗОВСРБ, като в него е представена необходимостта от възстановяването на летателната годност на самолетите Су-25. Необходимите средства за изпълнение на проекта бяха до 99 012 000 лв. с ДДС (82 510 000 лв. без ДДС).    Във връзка с увеличаване на капитала на многопрофилна болница за продължително лечение и рехабилитация „Вита“ ЕООД във Велинград, кабинетът одобри допълнителни трансфери.    Предвижда се с предоставените средства в размер на 500 000 лева да бъдат използвани за разширяване дейността на лечебното заведение чрез доизграждане на инфраструктурата на калолечебницата в клона в град Поморие, изграждане на газово стопанство и соларни панели, както и за обновяване и модернизация на медицинската апаратура в лечебното заведение с цел подобряване качеството на предлаганите медицински услуги и предоставяне на нови такива. ", "date": "2019.12.04", "title": "Още 16 млн. лв. отиват за поддръжка на МиГ-29"}
{"url": "https://www.actualno.com/help/9-godishnijat-venci-ima-nujda-ot-pomoshtta-ni-za-da-prohodi-news_1412424.html", "text": "      9-годишният Венци от варненското село Брестак е с диагноза детска церебрална парализа пирамидна форма, спастична квадридеплегия, и има нужда от помощ за спасяваща операция на тазобедрена става за поставяне н  изкуствен имплант който е много скъп.      \"Казвам се Валентина и съм майка на прекрасния Венци. Венци има нужда от помощ. Надявам се на вашата доброта и отзивчивост! Аз имам една простичка мечта и тя е Венци да проходи. Копнея да видя как детето ми играе на вън, как живее едно пълноценно детството. За да се случи всичко това, Венци има нужда от средства за всекидневната си рехабилитация, за скъпоструващи шини и позициониращи уреди, плуване, кинезитерапия”, пише майката на Венци, цитирана от изданието .\r\nВалентина моли за помощ да се съберат 6000 лева за предстояща операция за имплантиране на тазобедрена става. Ежедневните разходи също са непосилни за семейството и затова те се обръщат към всички с огромна молба за помощ. Като пример Валентина дава закупуването на инвалидна количка за детето.\r\nОт социалните служби тя е получила 500 лв. за количка, която струва 3000 лв.              ", "date": "2019.12.04", "title": "9-годишният Венци има нужда от помощта ни, за да проходи"}
{"url": "https://www.actualno.com/balkani/kosovo-se-vkluchva-kym-elektricheskata-mreja-na-albanija-news_1412429.html", "text": "      Косово ще се присъедини към електрическата мрежа на Албания от  април 2020г. Договореното споразумение слага край на продължилата десетилетия зависимост на страната от сръбската мрежа, предава Reuters, цитирана от Агенция \"Фокус\".      Нямаше незабавна реакция от сръбския мрежов оператор EMS, след като сделката беше подписана в Тирана от косовския оператор KOSTT и албанския оператор OST.   „Това е историческо споразумение за Косово и KOSTT, тъй като досега ние бяхме част от мрежата EMS на Сърбия“, казва в изявление главният изпълнителен директор на KOSTT Илир Шала.\r\nСърбия и Косово подписаха споразумение за експлоатация на съвместната си електрическа мрежа през 2015 г., но то не е влязло в сила и досега. Двете страни имат противоречиви твърдения относно собствеността върху мрежата в Косово, построена по времето, когато страната е била част от Югославия.   ", "date": "2019.12.04", "title": "Косово се включва към електрическата мрежа на Албания"}
{"url": "https://www.actualno.com/politics/37-mln-lv-shte-bydat-dadeni-za-borba-s-afrikanskata-chuma-news_1412407.html", "text": "      Правителството одобри допълнителни трансфери по бюджета на Министерството на земеделието, храните и горите за 2019 г.      Финансовият ресурс е в размер на 3.7 млн. лв. и е предназначен за превантивни мерки и действия по предотвратяване разпространението на заболяването Африканска чума по свинете (АЧС) в страната.   Средствата ще бъдат използвани за съфинансиране от страна на България за спешните мерки за борба с АЧС.   ", "date": "2019.12.04", "title": "3.7 млн. лв. ще бъдат дадени за борба с африканската чума"}
{"url": "https://www.actualno.com/politics/deputatite-prieha-okonchatelno-budjeta-na-doo-raznoglasija-i-sporove-za-pensiite-news_1412263.html", "text": "      Парламентът прие бюджета на държавното обществено осигуряване за следващата година на второ четене.      Бюджетът предвижда увеличение на минималната работна заплата на 610 лева от 1 януари. Оттогава ще се увеличат и заплатите в бюджетния сектор с 10%, на учителите с 17,5 на сто и на социалните работници с 15%.   Минималният осигурителен праг се увеличава на 610 лева, колкото е минималната работна заплата. За земеделски производители минималният праг ще бъде 420 лева.\r\nПрагът на бедността догодина ще бъде 363 лева месечно. От опозицията разкритикуваха предлагания бюджет с мотив, че заложените увеличения в него не са достатъчни . От левицата предлагаха минималният осигурителен доход да достигне 650 лева, а максималният – 3900 лева. БСП също така настояваше минималната пенсия догодина да стане 300, а не 250 лева.  „Нека все пак да бъдем малко по-социално ориентирани, ние предлагаме как да се увеличат доходите, за да може да се покрият след това разходите в бюджета”, коментира Таско Ерменков от БСП. Това се случи след като народните представители приеха текстове от Закона за бюджета на ДОО. Считано от 1 януари до 30 юни 2020 г. минималният размер на пенсията за стаж и възраст ще бъде 219,43 лв.\r\nПредложението за минимален размер на пенсията за стаж и възраст от 1 юли 2020 г. обаче претърпя промяна. Първоначално то бе в размер на 234, 12 лв. Между двете четения управляващата коалиция предложиха от 1 юли следващата година минималният размер на пенсията да бъде в 250 лв. и предложението им бе подкрепено от пленарна зала.        От опозицията в лицето на БСП поискаха минималната пенсия да бъде от 250 лв. още от 1 януари 2020 г., а от 1 юли размерът й да бъде 300 лв. Предложенията на социалистите обаче бяха отхвърлени . ДПС също бяха направили предложение пенсията да бъде 250 лв. от 1 януари 2020 г., а не от 1 юли, както предлагат управляващите, но и тяхното предложение бе отхвърлено.\r\nПреди това, парламентът отхвърли предложението за поименно гласуване на текстовете за минималната пенсия. Снощи от \"Атака\" и БСП поискаха поименно гласуване на текстовете по размера на минималната пенсия, заложена в бюджета на ДОО за 2020 г.. Председателстващият пленарното заседание Емил Христов заяви, че БСП възпрепятстват работата на заседанието, че ще накаже някого, след което прекрати работата на парламента.\r\nДнес от мининум едно заседание заради възгласите му \"Червени боклуци\" по адрес на депутати от левицата.\r\nПредседателят на парламента заради вчерашното му поведение. Левите не приеха извинението на Спас Гърневски и искат той да напусне комисията по парламентарна етика.      и те ще запазят размера си от 380 лв. От БСП предлагаха размерът на обезщетението да бъде 650 лв., а от „Воля“ да е в размер на минималната заплата. Предложенията им не бяха приети от пленарна зала. Стигна се до бурни обсъждания и спорове в пленарната зала между и . .Предложението на опозицията бе заложено в Закона за бюджета на ДОО за 2020 г. „За“ текста гласуваха 108 народни представители, „против“ – 44 и „въздържали се“ 69, с което то бе отхвърлено.\r\nСоциалистите предлагаха пенсиите за трудова дейност, отпуснати до 31 декември 2016 г. да се преизчислят от 1 септември 2020 г., като индивидуалният коефициент се умножи по средномесечния осигурителен доход за страната за 2016 г. Народното събрание не прие и предложението на ДПС осъвременяването на пенсиите да става вместо от 1 юли от 1 януари всяка година.   От левицата са изчислили, че необходимите средства за това могат да дойдат от бюджетния излишък, от Сребърния фонд и от вдигане на максималния осигурителен доход на 3900 лева.\r\nДепутатите продължават с окончателното гласуване и на държавния бюджет за следващата година. ", "date": "2019.12.04", "title": "Депутатите приеха окончателно бюджета на ДОО, разногласия и спорове за пенсиите"}
{"url": "https://www.actualno.com/europe/varheli-razshirjavaneto-na-es-ostava-prioritet-za-evropejskija-parlament-news_1412426.html", "text": "      Новият еврокомисар по разширяването Оливер Вархели заяви днес, че е много разочарован, че не е постигнат консенсус за започване на преговори със Северна Македония и Албания.      На кръгла маса на Европейския парламент относно интеграцията на Западните Балкани в ЕС той заяви, че ще продължи да се стреми към положително решение за Северна Македония и Албания преди срещата на върха на ЕС в Загреб през май догодина.   Вархели отбеляза също, че Босна и Херцеговина е постигнала значителен напредък по пътя към Европейския съюз, но трябва да се съсредоточи върху най-важните приоритети, определени в Становището на ЕС, като реформата на съдебната система и управлението на миграцията.\r\nЕврокомисарят призова Сърбия да ускори процеса на реформи по пътя към ЕС. Той посочи, че са необходими по-силни, по-всеобхватни и конкретни резултати в ключови области - демокрация, върховенство на закона и свобода на медиите.  Относно Косово той подчерта, че се надява Прищина да възобнови диалога с Белград.\r\nВархели каза, че най-голям напредък по пътя към ЕС е постигнат от Черна гора, която е отворила 32 глави, но все още трябва да постигне конкретни резултати във върховенството на закона и свободата на медиите, да се върне политическият дебат в парламента и работата по изборното законодателство да продължи.   Еврокомисарят подчерта, че разширяването на ЕС ще остане приоритет за ЕП и обяви, че Европейската комисия скоро ще представи предложение за нов подход в процеса на разширяване.    \"ЕК ще представи предложения за процеса на асоцииране в началото на следващата година, за да засили преговорния процес\", каза Вархели.\r\nТой добави и ще се застъпи за по-динамичен процес, вместо просто отваряне и затваряне на глави в преговорите за присъединяване, съобщава БГНЕС.\r\n\"Акцентът трябва да бъде върху реалното въздействие на реформите на място. Най-добрата мярка за напредък ще бъде скоростта на икономическото развитие, повишеният просперитет и качеството на живот, както и свободата на хората\", каза Вархели и добави, че \" Западните Балкани се нуждаят от силен политически ангажимент за прилагане на реформи, не заради ЕС, а заради собствените си граждани.\"    ", "date": "2019.12.04", "title": "Вархели: Разширяването на ЕС остава приоритет за Европейския парламент "}
{"url": "https://www.actualno.com/europe/germanija-reshi-da-izgoni-dvama-ruski-diplomati-zaradi-sluchaj-sys-znakovo-ubijstvo-news_1412422.html", "text": "      Германското правителство реши да изгони двама служители на посолството на Русия заради убийството в Берлин на бивш чеченски полеви командир. Това съобщи германското външно министерство, предаде БГНЕС.      Съгласно обяснението, руските власти не са оказали достатъчно съдействие за разследването на убийството в берлинския парк Тийнгартен, извършено на 23 август тази година, макар Берлин многократно и настойчиво да е търсил руската страна.   За последен път представителят на германското външно министерство Андреас Михаелис се обърна към руския посланик Сергей Начаев с подобна молба на 20 ноември. \"Но руската страна бавеше изпълнението на искането на германското правителство за оказване на съдействие при разследването на престъплението\", се посочва в съобщение на МВнР в Берлин.\r\nПо-рано днес Федералната прокуратура, която пое разследването на гръмкото убийството съобщи, че има основания да предполага, че руските власти вероятно са отговорни за него. Убитият е 40-годишният Зелимхан Хангошвили. Според разследващия сайт Bellingcat става въпрос за поръчково убийство с руска връзка. А бившата съпруга на убития - Манана Цатиева, коментира пред Deutsche Welle, че Хангошвили най-вероятно е убит, защото е воювал срещу Русия в Чечня и е работил срещу руските интереси в Грузия и конфликта в Абхазия и Южна Осетия. Хангошвили отива в Германия преди три години, след като е имало няколко опита за покушение срещу негов Грузия.   ", "date": "2019.12.04", "title": "Германия реши да изгони двама руски дипломати заради случай със знаково убийство"}
{"url": "https://www.actualno.com/europe/boris-djonsyn-miryt-ne-e-dadenost-news_1412442.html", "text": "       Мирът не е даденост, предупреди Борис Джонсън при откриващата си реч на срещата на върха на НАТО край Лондон по повод 70-годишнината на Алинаса, цитиран от \" \".      Фактът, че днес ние живеем в мир показва силата на простото предложение в сърцевината на този съюз: докато сме заедно, никой не може да се надява да ни победи и следователно никой няма да започне война, заяви премиерът на Великобритания.   Джонсън припомни, че НАТО е у дома си, защото преди 70 г. първата централа на организацията е била именно на Острова, а освен това Великобритания е сред основателките на организацията.\r\nИсторията показва, че мирът не може да се приема за даденост, дори и сега, когато празнуваме тази годишнина, ние трябва да гарантираме, че нашите дела съвпадат с думите ни, призова Борис Джонсън. По думите му НАТО защитава 29 държави и близо един милиард души.  Зверството в Лондон миналия петък показва, че ние трябва да работим заедно в борбата с тероризма и е жизненоважно мисиите на НАТО да отговорят на тази заплаха, смята той\r\nПремиерът на Великобритания каза, че Обединеното кралство е непоколебимо в ангажимента си към НАТО и отбеляза, че страната му отделя повече от 2% от БВП за отбрана. Той заяви, че се гордее, че отделя най-много средства от всички други европейски държави за бойната готовност на НАТО. Джонсън сподели, че Лондон предлага бронирана бригада, две ескадрили и шест бойни кораба, включително и нови самолетоносачи за нуждите на Алианса.   На този съвет ние имаме възможността да засилим единството, което прави НАТО най-големия и най-успешния съюз в историята и да приемем нови стъпки, необходими, за да се гарантират още 70 г. мир и безопасност, обяви Джонсън.    Срещата започна с обща снимка на лидерите от Алианса.  ", "date": "2019.12.04", "title": "Борис Джонсън: Мирът не е даденост"}
{"url": "https://www.actualno.com/europe/verojatnostta-ot-adski-jegi-se-uvelichava-100-pyti-news_1412447.html", "text": "      Вероятността от екстремни горещини в Европа се е увеличила с около 100 пъти в сравнение с началото на ХХ век, казаха германски природозащитници.      Германия се оказа на трето място в новата класация на световните държави по за 2018 г. Съответният доклад беше представен днес от германската екологична организация Germanwatch в Мадрид на . Според проучването жегата и сушата са довели до смъртта на 1200 души в Германия, щетите от екстремно време възлизат на около 1,2 милиарда евро. Първите две места в класацията заеха Япония и Филипините.   В дългосрочен план . Между 1999 и 2018 г. според проучването най-засегнати са Пуерто Рико, Мианмар, Хаити, Филипините и Пакистан. Германия в дългосрочното класиране зае 17-ото място.\r\nНад 12 хиляди екстремни метеорологични събития през последните 20 години доведоха до смъртта на повече от 495 хиляди души и причиниха щети на стойност над 3,17 трилиона евро. Вероятността от екстремни горещини в Европа се е увеличила около 100 пъти в сравнение с началото на ХХ век, казаха германски природозащитници.  Индексът KRI показва степента, в която отделните страни са били засегнати от екстремни метеорологични явления, по-специално горещина и урагани, както и наводнения и други природни бедствия. В същото време анализаторите вземат предвид както броя на жертвите, така и икономическите щети, произтичащи от подобни явления в съотношение с населението и БВП на страната. Germanwatch се основава на световно признатата база данни NatCatService, създадена от германската презастрахователна компания Munich Re, както и на данни от Международния валутен фонд.\r\nАвторите на доклада подчертават, че събраните данни не  позволяват да се направим пряк извод за това каква част от природните бедствия е пряко причинена от изменението на климата.    ", "date": "2019.12.04", "title": "Вероятността от адски жеги се увеличава 100 пъти "}
{"url": "https://www.actualno.com/society/varnenskijat-centralen-plaj-otiva-na-koncesija-za-20-g-news_1412399.html", "text": "      Морският плаж \"Варна - централен\" отива на концесия за 20г. за минимално годишно концесионно възнаграждение от 137 322 лв. без ДДС. Това реши МС на заседанието си днес.      Кабинетът реши да бъде открита процедура за възлагане на концесия по реда на Закона устройството на Черноморското крайбрежие. Целта е  обезопасяване на морския плаж и предоставяне на услуги от обществен интерес за срока на концесията като медицинско обслужване и водно спасяване.   Сумата на концесията е определена съгласно приетата от Министерския съвет Методика за определяне на минималния размер на концесионното възнаграждение за морските плажове - обект на концесия, по реда на чл. 8, ал. 2 и 3 от Закона за устройството на Черноморското крайбрежие, уточняват от Министерския съвет. ", "date": "2019.12.04", "title": "Варненският централен плаж отива на концесия за 20 г. "}
{"url": "https://www.actualno.com/dobrich/muzejat-v-dobrich-ulesnjava-dostypa-do-eksponatite-za-hora-s-narusheno-zrenie-news_1412408.html", "text": "      Регионалният исторически музей в Добрич се включи в международен проект „ANOTHER WAY“ по програма Еразъм + за достъп на хора с нарушено зрение до културно-историческото наследство. В основата на метода са синтезията и синкретичното възприятие. Предвижда се използването на всички сетива, с изключение на зрението. Приоритет е сигурността при реализацията на метода.       Проектът се изпълнява от партньори от четири държави, а водещият партньор е от италианския град Бари. Предвижда се по 10 младежи от всяка страна да преминат дистанционно обучение. В рамките на проекта всяка страна ще създаде по три туристически маршрута, които трябва да са адаптирани за незрящи хора или за хора с нарушено зрение. Целта е всички маршрути да бъдат включени в наръчник, който ще може да се ползва онлайн и в аудио формат.\r\nПроектът е с продължителност 24 месеца, а бюджетът му е в размер на 149 414 евро.    При презентацията на проекта беше направена демонстрация като се даде възможност да бъдат докоснати експонати на музея, за да се усети тяхната форма и материалът, от който са изработени. ", "date": "2019.12.04", "title": "Музеят в Добрич улеснява достъпа до експонатите за хора с нарушено зрение"}
{"url": "https://www.actualno.com/society/obshtestvena-porychka-s-1-uchastnik-opredeli-kryvodaritelite-da-poluchavat-rusensko-vareno-i-pastet-news_1412393.html", "text": "      Русенско варено и пастет за първи път ще бъдат доставяни за кръводарителите в София. Това става ясно от сключения договор между Националния център по трансфузионна хематология (НЦТХ) в София и фирмата изпълнител „Оримекс“ ООД. Дружеството е било и единствен кандидат при странните условия, заложени от възложителя . Ангажиментът му е да осигури 58 380 пакета с подкрепително-тонизиращи храни и напитки срещу 467 040 лева с ДДС.      Критерий с тежест 100% при избора е бил „ общото съдържание на белтък в продуктите, предложени в групата „допълнителни продукти “, като окладът на всички продукти в пакета е 8 лева.\r\nПри тези изисквания по-„интересен“ става допълнителният пакет, който в случая се състои от Русенско варено, пастет „Апетит“ и фреш от портокал. Защото базовият съдържа фреш от ябълка, шоколад, разтворимо кафе, сметана, захарче, бъркалка и чашка.\r\nСпорно е доколко торбичката с продукти, които ще дават на кръводарителите в София, се доближава до препоръките на МЗ и СЗО за оптималното за човешкия организъм съотношение на белтъчини - 11-14%, мазнини - 30-35%, и въглехидрати - 50-55%.  Само за сравнение да погледнем предишната поръчка на НЦТХ и резултата от нея.\r\nКритериите тогава са били два. Първо, качество и количество на предложените продукти,по отношение на хранителен състав и енергийност,гарантиращи разнообразно и балансирано хранене и максимално тонизиращо действие и приток на енергия, чиято тежест е 95%. И второ, срок на доставка с тежест: 5%\r\nИзисквало се е изрично комбинирането на продуктите да се доближава да препоръките на МЗ и СЗО.    При тези критерии ангажиментът на доставчика е бил да осигури шоколади, кроасани, Пепси, разтворимо кафе, суха сметана, соленки, крекери, два вида сухи пасти, зърнени закуски, бисквити, натурални сокове, двуцветен какаов крем. Този оклад също е на стойност 8 лева. Изчисленията сочат, че съдържа мазнини - 26,88%, въглехидрати – 64,29% , и калорийност – 2 979,9 Кcal. ", "date": "2019.12.04", "title": "Обществена поръчка с 1 участник определи кръводарителите да получават русенско варено и пастет"}
{"url": "https://www.actualno.com/europe/fon-der-lajen-iska-poveche-samostojatelnost-v-sigurnostta-za-es-news_1412446.html", "text": "      Председателят на Европейската комисия смята, че Евросъюзът трябва да разполага със собствени възможности за действие в областта на сигурността. Според нея, има редица въпроси, в които НАТО отсъства.      „ . Но съм убедена, че има теми, в които НАТО отсъства и където е необходимо да присъства ЕС със свои възможности за действие”, заяви Фон дер Лайен пред журналисти.   Тя смята, че работата по развитието на съюз по отбрана и сигурност трябва да продължи и това ще бъде една от задачите на тази Европейска комисия.\r\n„Искам, когато се появи криза и ЕС е съгласен да действа, да има действащи процедури и средства за истински действия”, подчерта тя.   ", "date": "2019.12.04", "title": "Фон дер Лайен иска повече самостоятелност в сигурността за ЕС "}
{"url": "https://www.actualno.com/europe/trudo-djonsyn-i-makron-se-podigravat-na-trymp-vijte-zashto-video-news_1412354.html", "text": "      CBC News публикува видео, на което Джъстин Трюдо, Борис Джонсън и Еманюел Макрон обсъждат президента на САЩ Доналд Тръмп. Кадрите са заснети по време на в рамките на срещата на НАТО в Лондон. По-рано през деня Доналд Тръпм проведе разговори с лидерите на Канада и .        На видеото британският премиер Борис Джонсън пита френският президент Макрон защо е закъснял за приема. Виждат се думите на Трюдо, който обяснява, че е гледал 40 минутната пресконференция, която френският и американският лидер са имали преди минути. \"Заради това ли закъсня?\", пита Джонсън Макрон. По време на целия разговор името на Доналд Тръмп не се споменава, но става пределно ясно за кого говорят тримата лидери.    Видеото е монтирано и показва друг момент от неформалните коментари в малката група от лидери, в която влизат френскят президент Еманюел Макрон, канадският  премиерДжъстин Трюдо, британският премиер Борис Джонсън и холандският  премиер Марк Рюте.   Канадският лидер коментира поведението на екипа на Доналд Тръмп по време на пресконференцията: \"Гледаш екипа му и виждаш как ченетата им падат на пода\", казва той.      На приема присътваха, разбира се, и американският президент Доналд Тръмп и съпругата му Мелания.   ", "date": "2019.12.04", "title": "Трюдо, Джонсън и Макрон се подиграват на Тръмп, вижте защо (ВИДЕО)"}
{"url": "https://www.actualno.com/sciencelogy/lenovo-podkrepja-obrazovatelnite-programi-za-deca-na-tehnokrati-news_1412493.html", "text": "             Lenovo подкрепя инициативи за разработване и внедряване на иновативни програми и технологии в образованието у нас, сред които и програмите на „Технократи“. Образователният център за деца и младежи използва новите технологии, за да стимулира тяхното въображение и да им даде разнообразни технологични и практически познания.\r\nВ курсовете по роботика, програмиране и зелена енергия Технократи залагат на STEAM подход, при който децата получават мултидисциплинарно теоретични и практически знания в екип.  „Интересно и изненадващо за нас в началото бе, че програмирането се оказа по-интересно за децата от конструирането на самия робот. С подкрепата на Lenovo, използвайки таблети, децата изпълняват поставените им задачи и  тестват в реално време върху робота. Фактът, че прилагат практически наученото веднага, за тях е наистина голяма крачка и това разкрива пред тях нов хоризонт“, по думите на Ивайло Бонев, един от основателите на „Технократи“.\r\nПрограмите на „Технократи“ са насочени към  деца от 7 до 16 години. Занятията постигат няколко основни цели: участниците се научават да работят в екип, осъзнават по-добре своите силни страни и индивидуални възможности, запознават се с най-новите технологии. Обученията подпомагат развитието на логическото мислене и под формата на игра провокира младежите да усвояват нови практически знания, които ги подготвят за бъдещето.   коментира Йовко Атанасов, регионален мениджър на Lenovo за България и Македония.\r\nПовече информация за обученията на Технократи и за Lenovo, можете да намерите на:       ", "date": "2019.12.04", "title": "Lenovo подкрепя образователните програми за деца на Технократи"}
{"url": "https://www.actualno.com/politics/parlamentyt-udylji-rabotnoto-si-vreme-do-2000-ch-news_1412419.html", "text": "      Народното събрание удължи своето работно време до 20.00 ч.. Предложението бе направено от народния представител от ПГ на ГЕРБ Станислав Иванов.      То е съгласувано между лидерите на политическите сили на председателски съвет днес. „За“ него гласуваха 176 народни представители, „против“ – 17 и „въздържали се“ 24.   Народните представители продължават работа по Закона за бюджета на ДОО за 2020 г. След него те трябва да започнат работа по Закона за държавния бюджет за следващата година. ", "date": "2019.12.04", "title": "Парламентът удължи работното си време до 20.00 ч."}
{"url": "https://www.actualno.com/politics/parlamentyt-othvyrli-predlojenieto-na-bsp-za-preizchisljavane-na-pensiite-news_1412427.html", "text": "      Парламентът отхвърли предложението на БСП за преизчисляване на пенсиите.      Предложението на опозицията бе заложено в Закона за бюджета на ДОО за 2020 г. „За“ текста гласуваха 108 народни представители, „против“ – 44 и „въздържали се“ 69, с което то бе отхвърлено.   Социалистите предлагаха пенсиите за трудова дейност, отпуснати до 31 декември 2016 г. да се преизчислят от 1 септември 2020 г., като индивидуалният коефициент се умножи по средномесечния осигурителен доход за страната за 2016 г.\r\nНародното събрание не прие и предложението на ДПС осъвременяването на пенсиите да става вместо от 1 юли от 1 януари всяка година.  Депутатите приеха предложенията на управляващите за промени в Кодекса за социално осигуряване.\r\nСъгласно текстовете осигурителят е длъжен да съхранява за срок от 50 години считано от 1 януари на отчетния период, следващ отчетният период, за който се отнасят, ведомости за заплати, трудови договори, допълнителни споразумение, заповеди, за назначаване и други.    ", "date": "2019.12.04", "title": "Парламентът отхвърли предложението на БСП за преизчисляване на пенсиите"}
{"url": "https://www.actualno.com/actualno/i-kakvo-ot-tova-news_1412360.html", "text": "       Върви ли към необратим упадък Европейският съюз? В упадък ли е въобще или във временна криза? Или всичко това са измислици на руски тролове и националисти, мечтаещи да се докопат до властта?      Както винаги, истината не е еднозначна, но няма как да си затваряме очите за очевидни неща. И най-очевидното може да се резюмира така – какво от това?\r\nКакво от това, че хич и не беше посрещнат топло в Комисията по граждански права на Европейския парламент и беше поставен в ситуация да отговаря на доста неудобни въпроси? Какво от това, че беше питан за \"Апартаментгейт\" и докъде я докара прокуратурата по сагата – до под кривата круша! Какво от това, че беше засегнат въпросът дали Гешев не е действал в изгода на обвиняеми, за да получат по-леки присъди? Какво от това, че беше питан как точно беше избран? Какво от това, че е достатъчно само да погледнеш кои и какви индивиди го подкрепяха, за да се роди смешката, че един от слоганите по плакатите им \"Гешев значи свобода\" носи изключително буквален смисъл?   Тази сутрин известният правозащитник , че в ЕС се действа с мек подход на натиск. Само че този мек натиск не е достатъчен и точно това носи разочарованието! Просто е – като вървиш по мекото, всъщност приемаш лекото! А като я караш само на лекото, накрая тежкото ти пада на главата много, ама много тежко!\r\nЗатова хората се умориха. Затова стана лесно апатията да ни превземе. Съжалявам, не всеки може да е стоик и да отдели цял живот, за да може някога в бъдещето нещата да са както трябва. Този подход би следвало да излиза на дневен ред само когато няма други възможности. ЕС трябваше уж да дава точно други възможности. Но изглежда ги дава твърде, твърде малко и се случват отново твърде бавно и мудно, ако изобщо се случат. И дори може да се каже, че ЕС пречи на окончателната развръзка за затъналата като апартамент под данъчна оценка България. Защото и в Европа се оказа, че все пак по-често е по-лесно да извърнеш накрая очи, въпреки че добре си видял кой кой е! Но пък поне е утеха, че поне в Европейския парламент има кой още да пита КОЙ какво прави в България - защото Европейската комисия официално твърди, че правосъдието ни е наред и няма какво да се занимава с мониторинг. Автор:       ", "date": "2019.12.04", "title": "И какво от това?"}
{"url": "https://www.actualno.com/scene/muzikalnijat-teatyr-posreshta-nova-godina-s-prochutata-nazdravica-ot-prilepyt-news_1412369.html", "text": "      На 31 декември от 17:00 часа - часове преди настъпването на Новата 2020 година - Музикалният театър кани зрителите на най-популярната и обичана оперета на Йохан Щраус - \"Прилепът\". Творбата на Краля на валса традиционно се изпълнява във всички големи оперни и оперетни театри по света в навечерието на Новата година.      За първи път от години Музикалният театър ще посрещне публика на 31-ви декември със спектакъл. За зрителите ще има шампанско и много изненади, за да се заредят с празнично настроение в навечерието на Новата 2020-та година. \"Прилепът\" на Щраус е класическа танцувална оперета, в която темите за любовта и съпружеската вярност са разкрити на фона на прекрасните мелодии на валса, полката и кадрила. Мелодраматичният и комедиен стил, съчетан с красивата музика на Щраус, която се лее като шампанско, пищните костюми и декори на постановката създават усещането за празничност и лекота.  Режисьор на \"Прилепът\" е Марияна Арсенова, диригент-постановчик – Юли Дамянов, сценограф – Иван Савов, художник на костюмите – Яна Дворецка, хореограф – Йоана Стоянова.\r\nНа 31 декември гледаме звездите на Музикалния театър: Владимир Грудков (Айзенщайн), Христо Сарафов (Франк), Денко Проданов (Принц Орловски), Стефан Петков (Алфред), Тодор Велков (Доктор Блинд),  Александър Василев (Лесничей), Емил Митрополитски (Герхард), Лъчезар Лазаров (Франц).\r\nХор, балет и оркестър на Музикалния театър с диригент Юли Дамянов.    В ролята на Розалинда блести гост-звездата Илина Михайлова, която участва в последните концерти от прощалното турне на Хосе Карерас.\r\nСред новите солисти на театъра са младите Исидора Молес – блестяща в ролята на Адела -както и младият актьор Георги Маноел Димитров в ролята на Фрош. Гледаме също  и дебюта на Добромир Момеков като Фалке. Част от хористите на Музикалния театър също правят свои дебютни роли в пищната постановка – сред тях са Ралица Анкова (Ида), Йоана Пекова(Мелания) и други.\r\nБилети за новогодишния спектакъл на \"Прилепът\" на 31 декември от 17:00 часа се продават на касата и на . ", "date": "2019.12.04", "title": "Музикалният театър посреща Нова година с прочутата наздравица от \"Прилепът\""}
{"url": "https://www.actualno.com/europe/ispanskija-premier-otrichashtite-klimatichnite-promeni-sa-shepa-fanatici-news_1412348.html", "text": "      Конференцията на ООН за климатичните промени бе открита в Мадрид в понеделник, след като бе преместена в испанската столица от Сантяго де Чили, който трябваше да я отмени заради насилието по улиците на града. Преди това Бразилия се отказа от плановете си да приеме мероприятието, пише испанският ежедневник El Pais, цитиран от \"Фокус\".      „Искаме ли да ни запомнят, като поколението, което си е заровило главата като щраус, докато планетата гори?“ – попита в началото на срещата генералният секретар на ООН Антонио Гутериш.   На мероприятието се събраха 25 хиляди делегата от около 200 страни и то ще продължи от 2 до 13 декември. Идеята е да се потърсят споразумения за справяне с ефектите от глобалното затопляне и сдържането му в управляеми граници.\r\nВ изказване на конференцията, домакинът – испанският премиер Педро Санчес от местната Социалистическа партия, заяви: „През тези дни Мадрид ще бъде столицата на борбата срещу климатичните промени. Но преди всичко, той иска да бъде столицата на диалога и думите“.  „От години циркулират няколко версии за отричане на климатичните промени. Днес, за щастие, само шепа фанатици отричат доказателствата“, добави той. „Никой не може да избяга от това предизвикателство сам. Няма стена, която може да защити която и да е страна, независимо колко е могъща“.\r\n„Ако Европа оглави индустриалната революция, Европа трябва да оглави усилията по декарбонизация. В момент, белязан от мълчанието на някои, Европа има много какво да каже“, подчерта Санчес. „Борбата срещу климатичните промени изисква да се премине от думи към действия“.   Изданието коментира, че „срещата, която остава под председателството на Чили, се провежда в момент, когато има забележима липса на международно лидерство в борбата срещу климата. Президентът на САЩ Доналд Тръмп предприе първите стъпки за изкарването на страната му от Парижкото споразумение (за климата), Китай не показва интерес в това да намали емисиите си от парникови газове, а Русия все още не е показала пред ООН програмата си за намаляването им. Страните-членки на Европейския също не са се съгласили с целта за нулеви въглеродни емисии до 2050 година.     ", "date": "2019.12.04", "title": "Испанския премиер: Отричащите климатичните промени са шепа фанатици"}
{"url": "https://www.actualno.com/sofia/za-po-chist-vyzduh-postavjat-novi-filtri-na-komini-v-krasna-poljana-news_1412443.html", "text": "      Столична община започна монтирането на филтри върху комините на домакинства, които се топлят на дърва и въглища, предаде БГНЕС.      Кметът Йорданка Фандъкова направи проверка на жилище в ж.к. \"Красна поляна\", където трябва да бъдат сложени 35 филтъра. Това е районът с най-голямо замърсяване. Ефектът е доказан, където устройството е уловило 85% от мръсните частици.   \"Знаем, че това не е кардинално решение. Но с новата 3-годишна програма ще обхванем 2000 домакинства. Очаквам до края на годината да бъдат монтирани филтри на още 180 домакинства в районите Красна поляна и Слатина\", каза Фандъкова и успокои, че разходът за електричество на устройството е минимален, около 12-15 лева на година.\r\nПо-голямата част от новите филтри предстои да се поставят във \"Факултета\", съобщи кметът на \"Красна поляна\" Иван Чакъров. Инспектори непрекъснато правят проверки какво горят ромите във Виетнамските общежития.  \"Заедно с полицията ежемесечно ще правим поне по две проверки в общинските жилища. Вече имаме сведения всеки един апартамент на какво се отоплява. Полицията няколко пъти е задържала роми, които горят гуми и кабели извън домовете си. Надяваме се да има и по-строги законодателни мерки, за да бъде по-ефективна и полицията\", обясни кметът на района. Чакъров признава, че глобите са твърде ниски – 50 лева при хванат нарушител в крачка .\r\nЗа момента във Виетнамските общежития няма да се поставят филтри. Районната администрация предстои през май-юни да премахне няколко блока. Нови филтри ще бъдат поставени на новопостроените обекти.   Самите устройства се поставят в горната част на комина и се захранват с електричество, каза Даниел Дамянович, управител на консорциума от фирми, които поставят устройствата. Филтърът работи на електростатичен принцип, икономичен е, харчи около 30 вата.    Тестовете показват, че машинката улавя над 80% от фините прахови частици, отделени при горенето на дърва и въглища. Уловените мръсни частици остават вътре в комина. При включен режим миризмата от горенето също изчезва.\r\nУстройството е подходящо за социалнослаби, пенсионери, които са с по-ниски финансови способности и занапред ще продължат да използва дърва и въглища, защото общината предоставя възможност машинката да се закупи със средства по програма. Иначе крайната цена с доставката и монтажът е 3950 лева. ", "date": "2019.12.04", "title": "За по-чист въздух - поставят нови филтри на комини в \"Красна поляна\""}
{"url": "https://www.actualno.com/pernik/novijat-oblasten-upravitel-na-pernik-e-emil-kostadinov-news_1412361.html", "text": "      Емил Костадинов е новият областен управител на Перник, съобщи Нова телевизия. Той бе избран от правителството, след като премиерът Бойко Борисов поиска оставката на досегашния губернатор .      Повод за рокадата стана водният режим в областта. \"Ние когато направим грешка си я понасяме по един начин. Освобождаваме Ирена соколова,  назначаваме Емил Костадинов. Трябва много ясна стратегия за безводието. Дай боже да вали сняг непрекъснато ще го чистим но да напълни язовирите. Преди с наводненията сега с безводието\", коментира Борисов.   Припомняме, че слухове за евентуалното отстраняване на Соколова има от дни. Според динамична сателитна визуализация, направена от носителя на стипендията \"За жените в науката 2019\" д-р Евгения Сарафова, голямата липса на вода от \"Студена\" почва да става факт от края на юли тази година. В края на миналата седмица, при втория голям протест в Перник заради водния режим, Соколова каза, че ще сезира прокуратурата точно заради увеличение на дебита от язовира – от \"един от основните водоизточници при маловодие с тръба, отвеждаща към помпена станция\". ", "date": "2019.12.04", "title": "Новият областен управител на Перник е Емил Костадинов"}
{"url": "https://www.actualno.com/smolyan/obredni-hljabove-shte-predstavi-muzejat-v-smoljan-na-nikulden-news_1412449.html", "text": "      Обредни хлябове ще представи на Никулден (6-ти декември) Регионалният исторически музей „Стою Шишков“ в Смолян.      Посетителите ще могат да видят хлябовете, наричани у нас Боговица, Никулски хляб, Никулденски колак, Никулденски кравай, Богова пита, Никулска пита, Параклис, Служба, Светец, Петохлебие и др.\r\nВърху тях ще има изработена пластична украса, изобразяваща традиционни представи за света, с врязан отпечатък от просфорник (стаен клен - б.р.) и схващани като своеобразно жертвоприношение на светеца – повелител на моретата и покровител на моряци и рибари.\r\nОбредните хлябове за Никулден най-напред ще бъдат осветени, след което от тях ще се раздава за здраве и благополучие на хората, семействата и общността.  От музея съобщават, че започват програма „Обредни хлябове за храмовите празници“ и това събитие е първото от тях. ", "date": "2019.12.04", "title": "Обредни хлябове ще представи музеят в Смолян на Никулден"}
{"url": "https://www.actualno.com/society/dyrjavata-dava-18-mln-leva-za-po-goljama-sigurnost-na-novata-sistema-za-obshtestveni-porychki-news_1412340.html", "text": "      Анекс за увеличаване стойността на договора с „Консорциум ЕОП“, чийто ангажимент е да разработи и внедри Централизирана автоматизирана информационна система „Електронни обществени поръчки“ (ЦАИС ЕОП) е подписала Агенцията по обществени поръчки. Така договорът от близо 5,8 млн. лв. с ДДС става 7,6 млн. лева.      Причината за оскъпяването, както е посочено в документацията, е възложен доклад на външен експерт относно киберсигурността на системата. Неговата препоръка е системният администратор да е този, който изпълнява гаранционната поддръжка.\r\nЕкспертът направил категорично указание „ “, в случая „Консорциум ЕОП“.\r\nИ още – на служителите на Агенцията да бъде даден достъп единствено за мониторинг и без права за каквито и да било системни промени.  Припомняме, че във връзка с гарантиране на сигурността МС е одобрил план за защита и съхранение на данни на критични системи за електронно управление, каквато е ЦАИС, чрез създаване на . Неговата прогнозна стойност е 34,4 млн. лв. с ДДС. Поръчката за него бе обявена през февруари месец, но и до днес не е приключила заради обжалвания. Във въпросния консорциум, чиято задача е да създаде ЦАИС ЕОП, влизат пет юридически лица: „Сирма солюшънс“ (с 39% дял в обединението); „Информационно обслужване“ (с 14,8%), „Негометрикс България“, която е собственост на холандската фирма „Негометрикс“ ООД, (с 22,7% дял), „Скейр Фокус“ (с 16%) и Адвокатско дружество Събев и съдружници (със 7,5% дял).    Основният договор с консорциума е подписан  14.12.2017 г. и е с продължение 3 години и 9 месеца, тоест ще приключи през септември 2021 година.\r\nДотогава, според анекса, консорциумът ще е единственият администратор на централизираната платформа: app.eop.bg.\r\nСайтът и в момента функционира, но само малка част от възложителите публикуват поръчките си в него, и то пробно.\r\nВ портала за обществени консултации е публикуван проект на ПМС за приемане на график, по който възложителите трябва да започнат използването на новата платформа.\r\nПървият стартира от 1 януари 2020 г. Тогава задължени да публикуват в нея са Министерският съвет, министерствата, държавните комисии и агенции, изпълнителните агенции и други държавни органи с такъв  статут. Също така „Електроенергиен системен оператор“ ЕАД, ТЕЦ “Марица Изток 2“ ЕАД, “Мини Марица - изток“ ЕАД, Национална компания “Железопътна инфраструктура“, Държавно предприятие “Пристанищна инфраструктура“ и “АЕЦ Козлодуй“ ЕАД.   .\r\nВторият етап е с начална дата 1 април 2020 г., когато всички възложители трябва да ползват тази електронна платформа.  Срокът за общественото обсъждане приключва тази неделя (8 декември).\r\nСпоред договора ангажимент на консорциума е ЦАИС ЕОП да включва 32 модула и да позволява обработване на минимум 100 000 документа на ден, минимум 2 000 едновременни операции, обработващи документи и/или оферти, минимум 10 000 едновременни конекции и минимум 100 000 регистрирани потребители.\r\nНа 18 декември една от фирмите в консорциума – „Негометрикс България“, организира обучение в „Интерпред СТЦ“ – София, за начина, по който ще се работи с платформата за електронни обществени поръчки. ", "date": "2019.12.04", "title": "Държавата дава 1.8 млн. лева за по-голяма сигурност на новата система за обществени поръчки"}
{"url": "https://www.actualno.com/europe/vynshno-nacionalna-stachka-zaplashva-da-blokira-francija-na-5-dekemvri-news_1412377.html", "text": "      Национална стачка заплашва да блокира Франция от 5 декеври, предупреждават от министерство на външните работи. Протестите на френските синдикати са обявени като неограничени във времето.      Протестът ще засегне сферите на транспорта и услугите . Очаква се няколко милиона работници и служители в държавния и частния сектор да се включат в протестните действия, поради което е възможно да възникнат силни смущения в обществения живот, особено в градския транспорт, съобщават от външно министерство.   По информация на българското посолство в Париж стачката ще обхване железниците (SNCF), като ще бъдат осигурени само 10 % от влаковете на територията на страната, регионалните влакове TER (Transport express régional), от които  ще пътуват само 3 %; влаковете Intercités ще бъдат почти изцяло анулирани, особено в регионите Бретан и Окситания. В протестните действия ще се включи и общественият транспорт в Париж и Ил дьо Франс (RATP) - метро, влакове, автобуси и таксита.\r\nСиндикатите на наземния персонал на авиокомпанията „Ер Франс“ също са призовали към стачка, поради което може да се очакват затруднения при обработката на пътници и багажи.  На 5 декември са планирани повече от 150 протестни събития в цялата страна. Префектурата на полицията в Париж е забранила придвижването и паркирането на автомобили и призовава към затваряне на всички магазини, ресторанти и други обществени обекти по маршрута на стачното шествие в Париж, което е предвидено да започне от „Гар дьо нор“ (Gare du Nord) и да продължи до „Плас дьо ла насион“ (Place de la Nation).\r\nСтачка са обявили и в сферата на образованието – очаква се 40 % от училищата да бъдат затворени, а също и множество лицеи и университети. Синдикатите в сферата на енергетиката също ще се включат в протестните действия, като не се предвижда спиране на тока за домакинствата, но са отправени призиви за намаляване на производството на електричество, спиране на тока в държавните и обществени сгради (с изключение на болниците).   Има призиви за стачка в седемте френски рафинерии , което не изключва спирането на производството, но според експертни оценки към момента е малко вероятно да се появи липса на гориво по бензиностанциите.    От министерството на външните работи препоръчват на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на градския транспорт при придвижване от и до летищата, както и закъснения в обслужването на самите летища.\r\nПри подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата, особено в Париж, подчертават от там.\r\nПри необходимост от съдействие българските граждани могат да се свържат с посолството на България в Париж на телефони: + 33 1 45 51 85 90 и +33 6 23 18 09 93. ", "date": "2019.12.04", "title": "Външно: Национална стачка заплашва да блокира Франция на 5 декември"}
{"url": "https://www.actualno.com/crime/avtobus-mina-prez-kraka-na-vyzrastna-jena-vyv-varna-news_1412368.html", "text": "      Възрастна жена е в болница, след като автобус от градския транспорт във Варна е минал през крака й. Инцидентът е станал на 3 декември около 11 часа, съобщават от пресцентъра на Областната дирекция на МВР.      Инцидентът е станал когато 82-годишната жена слизала от автобуса на бул. \"Владислав Варненчик\". Тя паднала на пътното платно. При потегляне, 58-годишният шофьор минал през крака й.   Вследствие на инцидента жената е с фрактура на подбедрицата и открита рана. Настанена е за лечение в болница, без опасност за живота.\r\nПо случая е образувано досъдебно производство. Изяснява се защо шофьорът, който е от гр. Игнатиево, не е видял падналата жена.   ", "date": "2019.12.04", "title": "Автобус мина през крака на възрастна жена във Варна"}
{"url": "https://www.actualno.com/starazagora/160-deca-shte-uchastvat-v-naj-starija-turnir-po-borba-v-stara-zagora-news_1412378.html", "text": "      Петнадесет са отборите и общо 160 състезатели от цялата страна, участват в националното състезание по борба, организирано от старозагорския клуб „Берое“. Турнирът „Никола Илчев“ е най-старият в Стара Загора и един от първите по борба в България. Участниците в него са разделени в две групи - ученици от 2-ри до 4-ти клас и от 5-и и 6-и клас.      На откриването на турнира днес малките борци и организаторите бяха поздравени от кмета на Стара Загора Живко Тодоров.   „Благодарен съм, че работейки заедно, успяваме да подобряваме спортната инфраструктура, защото в крайна сметка спортът е за децата. Така те се развиват правилно, като имащи достойнство и дисциплина хора“, каза той и благодари на треньорите за отдадеността и грижата към най-малките. \r\nОрганизаторите на традиционния детски турнир връчиха на Тодоров и ресорния му заместник Красимира Чахова специални благодарствени плакети. „Благодарение на Община Стара Загора залата ни по борба има нова придобивка - поставени са трибуни за близо 250 души. Така тя вече е пригодена и удобна за състезания\", каза Димо Христов, един от най-добрите  треньори по борба в Стара Загора.  На откриването присъстваха и председателят на постоянната комисия по спорт и младежки дейности на общинския съвет Тихомир Трифонов, спортни дейци, Петко Крумов от общинския спортен отдел, треньори, спортни дейци и родители. ", "date": "2019.12.04", "title": "160 деца ще участват в най-стария турнир по борба в Стара Загора"}
{"url": "https://www.actualno.com/politics/bsp-pensiite-sa-neadekvatno-i-neopravdano-niski-trjabva-da-se-preizchisljat-news_1412372.html", "text": "      „ Пенсиите за осигурителен стаж и възраст в нашата страна са неадекватно и неоправдано ниски, а в пенсионно-осигурителната система са натрупани проблеми и деформации, за които този бюджет на ДОО не предлага решение.       За сметка на това п редлаганите тук бюджетни политики на практика ще довежда до все повече пенсионери, които ще живеят под прага на бедността“,    Това посочи народният представител от ПГ на „БСП за България“ Георги Гьоков по време на дебата по предложението на социалистите за преизчисляване на пенсиите“.\r\n„Освен всички други неща тук е и нашето предложение за преизчисляване на пенсиите. Това наше предложение не е възникнало така спонтанно. Това е последователно и принципно от много време“, подчерта Гьоков.  Гьоков отчете, че 6.7 % увеличение на пенсиите не решава проблема с неадекватно ниските пенсии. Той връчи на министър Сачева подписка от 1800 пенсионери от Шуменско по отношение на пенсиите. Според него проблемът с ниските доходи е най-сериозен по отношение на пенсиите.\r\nПо думите му на предложението на БСП за преизчисляване на всички пенсии заслужава да се обърна внимание, защото съдържа решения както за повишаване на доходите на пенсионерите, така и за преодоляване на разликите между стари и нови пенсии.    ", "date": "2019.12.04", "title": "БСП: Пенсиите са неадекватно и неоправдано ниски, трябва да се преизчислят"}
{"url": "https://www.actualno.com/europe/sblysyk-na-dva-avtobusa-v-praga-desetki-postradali-sred-tjah-i-deca-news_1412351.html", "text": "      Два автобуса се сблъскаха в столицата на Чехия, Прага, информира РИА Новости. Ранени са около 30 души, включително деца, но повечето от нараняванията са леки, каза пред репортери представителят на Спешна помощ Яна Пощова.           \"Сблъсъкът на два автобуса е станал в район „Ходов“, в един от тях е имало деца. За щастие скоростта на автобусите е била бавна, така че повечето от нараняванията са леки. Въпреки това, на мястото на инцидента са пристигнали хеликоптер и 6 линейки. Броят на ранените все още се уточнява“, каза Пощова.\r\nПолицията започна разследване на причините за произшествието, а движението в района е временно ограничено.   ", "date": "2019.12.04", "title": "Сблъсък на два автобуса в Прага, десетки пострадали, сред тях и деца"}
{"url": "https://www.actualno.com/crime/otkriha-falshivi-stoki-za-nad-4-mln-leva-v-pratka-ot-kitaj-news_1412287.html", "text": "      Митнически служители от Главна дирекция „Митническо разузнаване и разследване“ и Митническо бюро София Запад, в структурата на Териториална дирекция Югозападна, задържаха фалшиви маратонки и портмонета, имитиращи продукти с пазарна стойност над 4 млн. лева, съобщиха от Агенция „Митници”.      При проверка на стока, пристигнала от Китай и представена пред митническото бюро за оформяне на 08.10.2019 г., митническите служители установили, че пратката съдържа 1608 чифта маратонки, носещи защитени елементи на “Adidas” и 2800 портмонета с обозначения  „Louis Vuitton“. В същия товар са намерени и  2000 портмонета с обозначения “Gucci”, 6000 броя имитации на шалове от луксозната марка „Hermès“ и  96 чифта маратонки, копиращи  модел на марката „Balenciaga“.   Стоките са задържани на основание Регламент (ЕС) № 608/2013 на Европейския парламент, уведомени са представители на притежателите на марките, които са потвърдили, че стоките не са оригинални. Част от артикулите вече са унищожени, а за други това предстои и засега те остават задържани под митнически контрол по искане на притежателите на марките.\r\nПолучател на стоката е българска фирма, но няма информация дали пратката е била предназначена само за българския пазар или и за други пазари в ЕС.   ", "date": "2019.12.04", "title": "Откриха фалшиви стоки за над 4 млн. лева в пратка от Китай"}
{"url": "https://www.actualno.com/blagoevgrad/bivshata-agromah-shte-stroi-pyt-do-hrama-na-vanga-i-herakleja-sintika-news_1412366.html", "text": "       , сега „Грома холд“, ще строи път за достъп до храма на Ванга и Античния град „Хераклея Синтика“. Обектите се намират в землището на село Рупите, Петричко. Кметът на общината е подписал договор за нов участък от почти 1,5 км, а също така за реконструкция и рехабилитация на съществуващата връзка с общинския път (общо 2,5 км). Пътят ще бъде с две ленти по 3 метра всяка и два банкета по един метър.       .\r\nАнтичния град е включен в списъка на паметниците на културата с \"национално значение\". Намира се на 2 км източно от с. Рупите. \r\nВ последните няколко години провежданите в него археологически разкопки напреднаха сериозно и откритите експонати придобиха широка известност, далеч надхвърлящи границата на района, дори границите на страната, се сочи в документацията.  Откритите до този момент находки са превърнали Античния град в привлекателна туристическа дестинация, която вече има над 5 хиляди посетители годишно.\r\nЦелта на проекта е да се изгради по-сигурна връзка и достъпност до посещаваните туристически обекти и да подпомогне икономическия растеж в района.\r\nСредства на стойност 1,2 млн. лв. за този обект са осигурени с постановление на Министерския съвет от 31-ви май т.г.     ", "date": "2019.12.04", "title": "Бившата „Агромах“ ще строи път до храма на Ванга и Хераклея Синтика"}
{"url": "https://www.actualno.com/starazagora/27-godishen-starozagorec-e-obvinjaem-za-marihuana-za-4-hiljadi-leva-news_1412350.html", "text": "      27-годишен мъж е привлечен като обвиняем от Районна прокуратура - Стара Загора, за притежание на марихуана, съобщават от пресцентъра на Апелативна прокуратура - Пловдив. Намереният наркотик е бил с тегло 679 грама, а стойността му е на 4075 лева. Обвиняемият мъжът вече е бил осъждан.      Наркотикът е открит на 28 ноември при полицейска акция в Стара Загора. При извършена проверка на помещение, което задържаният използвал, е намерена суха зелена тревиста маса, която реагирала високорисково наркотично вещество - марихуана, при извършения полеви наркотест. Наркотичното вещество е иззето, а мъжът е задържан.   Според Районен съд - Стара Загора, от събраните по делото доказателства може обосновано да се предположи, че задържаният е извършил престъплението, за които е привлечен като обвиняем и има реална опасност да се укрие или да извърши друго престъпление.\r\nВзетата мярка за неотклонение може да се обжалва и протестира пред Окръжен съд - Стара Загора.   ", "date": "2019.12.04", "title": "27-годишен старозагорец е обвиняем за марихуана за 4 хиляди лева "}
{"url": "https://www.actualno.com/vidin/zakrivat-doma-za-mediko-socialni-griji-za-deca-vyv-vidin-news_1412394.html", "text": "      Министерският съвет прие Постановление от 01.01.2020 г. да бъде закрит Дома за медико-социални грижи за деца /ДМСГД/ - Видин и на негово място да бъде открит Център за комплексно обслужване на деца с увреждания и хронични заболявания.      Функционалната необходимост от съществуването на ДМСГД - Видин отпада поради факта, че провежданата активната политика за деинституционализация доведе до прогресивно намаляване на броя на децата, отглеждани в дома. При стартиране на процеса по деинституционализация през 2009 г. в ДМСГД-Видин са отглеждани 71 деца, а към средата на 2019 г. е останало само 1 дете, за което през м. юли е осигурена семейна среда и също е изведено от дома.   Към 31.07.2019 г. в ДМСГД - Видин няма настанени деца и няма да бъдат настанявани, защото съгласно приетия през 2019 г. Закон за социалните услуги всички ДМСГД трябва да бъдат закрити най-късно до 31.12.2020 г.\r\nАнализът на дейностите, осъществявани в ДМСГД-Видин и резултатите от изпълнените проекти в рамките на процеса на деинституционализация в национален мащаб, показва, че за осигуряване на необходимата подкрепа за семействата и грижи за децата, в т.ч. за децата с увреждания, е необходимо да бъдат осигурени допълнителни здравни услуги, съпътстващи социалната система, с които да се подкрепят семействата при отглеждането на децата с увреждания и хронични заболявания. По тази причина ще бъде създаден Център за комплексно обслужване за деца с увреждания и хронични заболявания в област Видин, чрез който да се осигури необходимата подкрепа за 471 деца до 16 годишна възраст, които са с над 50% вид и степен на увреждане. Част от тези деца до момента са получавали ежедневна рехабилитация и физиотерапия, логопедични и психологични услуги в ДМСГД-Видин.  С разкриването на Център за комплексно обслужване на деца с увреждания и хронични заболявания в гр. Видин ще създадат условия за предоставяне на комплексни здравни услуги за децата с увреждания и техните семейства.\r\nЗа децата, които се нуждаят от грижа извън семейството, такава ще бъде осигурявана посредством алтернативни социални услуги за деца. ", "date": "2019.12.04", "title": "Закриват дома за медико-социални грижи за деца във Видин"}
{"url": "https://www.actualno.com/viewpoint/edna-prababa-kym-novite-pokolenija-shtastieto-e-duhovna-kategorija-news_1412308.html", "text": "              Едно време хората се обличаха много по-културно, нямаше разголени бедра, голи кореми или кръстове. Беше абсурдно да ходиш със скъсани дънки. Нали ако отидеш на село и баба ти те види такъв, веднага ще ти ги закърпи, както аз бях тръгнала преди малко с твоите. По мое време много жени и мъже се обличаха с народна носия, която беше най-престижното облекло. Аз дори още си пазя моята. Когато бях малка, на около 9 годинки, мъжете масово носеха пoтури. Младежите не гледаха коя е по-разсъблечена, а на коя носията е най-хубава, коя играе хоро най-добре. Сега мъжете толкова са свикнали да виждат момичетата разголени, След време може и да стане модерно хората да ходят по бельо или голи, знам ли.   Сега сякаш цари страшен разврат. Не мога да кажа, че преди нямаше разврат, но беше значително по-малък. Ценностите са объркани, хората са още по-объркани. Любовта им също. Моралът преди беше приоритет номер едно във всяко едно семейство, във всяка една личност. Преди младите се срещаха случайно, нямаше телефони, Интернет и нямаше как да си уговориш среща с някого. Всичко се оставаше на случайността. А ухажването с любовни писма беше голяма тръпка. Едва ли сега Интернет запознанствата и писането там може да ги замени.     Преди време децата имаха огромното уважение на своите родители и прародители. Отнасяха се към тях с респект, съчувствие и помагаха винаги, когато имаше нужда, без дори да се замислят. Сега като изляза навън чувам как деца крещят на родителите си, а думите, които им казват просто ме е срам да ги изрека. Не е правилно така. Всичко идва от възпитанието през първите седем години, после и да искаш няма как да го превъзпиташ. Отделно отношението между съпрузи е много различно от това, което беше преди. Сега всеки трети човек е разведен. Съжителството на двама души е много трудно в днешно време, защото търпимостта е ограничена. В днешно време младите имат по едно дете или две най-много, а на мен самата с три деца в онова време изобщо не ми беше лесно. Когато се преместихме в града ме сочеха ме с пръст и казваха: „Ето я онази с трите деца“. Чак тогава осъзнах, че голямата раждаемост е нормална в селата, но по градовете не чак толкова. Днес и в села и градове хората не смеят да имат повече от едно дете, най-вече заради финансова гледна точка.       Преди хората много държаха на приятелството, защото както са казали: „Имаш ли приятел, имаш всичко“. И са много прави, защото когато имаш някакви затруднения, а не искаш да затрудняваш родителите си с тийнейджърски глупости, се обръщаш към приятелите си. Имам приятелства, които и до ден днешен са останали такива. Приятелството е като виното, колко е по-престояло, толкова е по-хубаво. За любовта се отнася същото. Сега сякаш всичко е преобърнато. Хората станаха егоисти. Както всяко едно нещо и комунизмът си имаше своите хубави и лоши черти. Преди Прехода най-много страдахме, защото нямаше как да отидем и да си купим банани. (смее се) Трябваше някой да излезе от работа, да вземе децата и да се занимава с тях, докато другия купи банани за семейството. Няма какво друго да направиш, когато детето ти плаче, че иска банан. Най-лошото е когато имаш пари за него, но няма как да си го вземеш. Сега имаш ли пари, можеш да си купиш всичко. В магазините се предлагат какви ли не неща и то на поносими цени. Преди когато някой го сърбеше гърба или има буболечка вкъщи използваше ръцете си, за да се справи с проблема. Сега в магазините има мухотепалка и чешалка за гръб. Хората са толкова улеснени откъм всичко. Когато се преместихме да живеем от село Червена ябълка в Бобов дол, само двама човека в целия град имаха коли. Сега младите, когато навършат 18 години, изкарват курсове за шофьори и родителите им купуват кола. Това е нещо немислимо за моето време, защото тогава преобладаващите марки коли, ако не и всичките, бяха „Москвич“ и „Лада“. За нас това беше лукс. Но за да имаш такава кола, трябваше да чакаш около 10 години да ти я доставят. Няма как днес я искаш, утре е при теб. Синът ми - Ваньо, като навърши 18 години, също искаше кола, както всеки един младеж, но я получи едва след няколко години.\r\nКато цяло преди младите доста се стараеха да заработят някой лев и работеха по 20 часа на ден дори, а в днешно време ми е направило впечатление, че повечето искат да не учат, да не работят, но да изкарват хубави пари. По мое време масово хората учеха до 4-ти или 7-ми клас и работеха като чиновници. Просто такива бяха времената. Висши училища имаше на малко места и то страшно отдалечени от Бобов дол, където ние живеехме. Двете ми дъщери – Стоянка и Мариана, много наблягаха на образованието и искаха да следват висше, едната искаше да следва счетодоство, а другата – за медицинска сестра. Приеха ги в Свищов, но понеже беше много далеч, се отказаха. Но все пак си намериха хубава работа. Стоянка замина за Кюстендил, където учи до 12-ти клас. Това е най-близкото място, където децата ми можеха да получат своето образование. Аз, лично, също нямам добро образование, но на времето взимах проби на въглищата в мина „Бобов дол“, която беше една от престижните професии по това време. Тогава работодателите гледаха личните качества на хората, защото всички бяха с еднакво образование. Днес младите имат огромни възможности за учене и развитие, че стига да искаш и да си достатъчно амбициозен, можеш да постигнеш всичко. Професиите също са доста разнообразни.   Обожавам децата си, внуците си и правнуците си. Ще се радвам, ако стана и пра-прабаба. Няма по-голямо щастие от това. Вероятно и за младите е така, силно се надявам. Въпреки че ми прави силно впечатление как материалните неща изместват духовните и се превръщат в щастие за тях. Например нов телефон, компютър раждат огромна радост. Не мога да разбера това щастие. Аз възпитавах децата си много строго и им внушавах, че трябва да уважават родителите си, никога да не обиждат или сочат с пръст. Днешните деца са толкова невъзпитани и такива думи излизат от устата им, че просто нямам думи. Най-жалкото е, че не само обиждат другите, Може би това е нов начин да си показват любовта, знам ли. Може аз да не разбирам. От млада до ден днешен за Коледа плета чорапи, шалове и пуловери на всичките ми дечица и роднини. За мен това е подарък, заедно с хубавото изживяване на празника с цялото семейство. По Коледа сега всичко е тръгнало по големите вериги магазини за подаръци, все едно това е най-важното нещо. Материалното измества смисъла на този светъл празник. Едно време цялата софра се слагаше на земята и от снопове правим кръст и около него се слага богата трапеза само от постни ястия. Сега вече това нещо с яденето на земята не е познато. Младите ползват маси, все пак сме 21-ви век.  ", "date": "2019.12.04", "title": "Една прабаба към новите поколения: Щастието е духовна категория"}
{"url": "https://www.actualno.com/asenovgrad/plusheno-meche-v-asenovgrad-samolet-bager-i-chasovnik-sred-podarycite-pojelani-ot-decata-news_1412257.html", "text": "       Центърът за настаняване от семеен тип за деца и младежи с увреждания (ЦНСТДМ) в - включен в благотворителната кауза \"Плюшено мече\". Всеки, който желае, може да закупи подарък за потребителите на институцията и да стопли нечие сърце. Точно 13 са децата и младежите от Центъра, заявили своите желания, които могат да се сбъднат с коледното чудо.      Сред желаните подаръци, които все още не са изпълнени, са багер, самолет (без светлини и звуци), пъзел с големи гумирани части, лекарски комплект, кинетиен пясък, кукла за прически, детска кухня, ръчен часовник - дамски .   Междувременно, стана ясно, че някои от изненадите вече са пристигнали при потребителите на ЦНСТДМ в Асеновград. Такива са игра \"Майстор\", \"Перпетум мобиле\", Пуф, комплект за апликации и други. Кампанията приключва на 07.12.19 г. (събота). ", "date": "2019.12.04", "title": "\"Плюшено мече\" в Асеновград: Самолет, багер и часовник сред подаръците, пожелани от децата"}
{"url": "https://www.actualno.com/politics/mareshki-obeshta-da-ne-e-zam-predsedatel-na-parlamenta-dokato-i-simeonov-e-takyv-news_1412371.html", "text": "      Лидерът на партия \"Воля\" и зам.-председател на Народното събрание (НС) Веселин Марешки се отказва от зам.-председателския пост, докато лидерът на НФСБ Валери Симеонов има правото също да е зам.-председател. Това каза Марешки на брифинг в парламента.      По думите му, \"Воля\" подкрепя исканията на организацията на майките на деца с увреждания \"Системата ни убива\" - както Симеонов да не заема поста, така и социалният министър Бисер Петков да се върне на своя. Припомняме, че парламентът вече гласува оставката на Петков и одобри за негов заместник.   \"Българският парламент не е трудово-възпитателно училище за провалени вицепремиери. Ако толкова много си го харесват, да си го вземат обратно в Министерски съвет\", коментира Марешки, според който Симеонов \"осквернява\" зам.-председателското място на НС.\r\n\"Няма да излизам на трибуната, няма да сядам там където стоят заместник-председателите и председателят, докато Валери Симеонов е заместник-председател на парламента. Ние считаме, че това е обида и гавра с това място\", каза Марешки.   ", "date": "2019.12.04", "title": "Марешки обеща да не е зам.-председател на парламента, докато и Симеонов е такъв"}
{"url": "https://www.actualno.com/starazagora/kazanlychanin-podari-11-metrova-elha-na-grada-si-news_1412297.html", "text": "      Тази година в Казанлък на 13 декември ще запалят светлините на коледна елха, дарена от техен съгражданин. 11-метровото естествено дърво е дарено на града от  Диян Галазов, след като 52 години е било част от семейната история. То е купено в саксия през 1967 година за новогодишните празници, а седем години по-късно е засадено в двора на къщата на дядо му в с. Голямо Дряново. След като корените на елхата достигат основите къщата, се налага Галазов да се раздели с нея. Той обаче решава да я подари на Казанлък и да сподели спомена за духа на семейния уют със своите съграждани.      Коледното дърво на Казанлък ще грейне в светлини на централния площад „Севтополис“ след празничен парад на казанлъшки деца, който ще започне в 16:30 часа. За доброто настроение на публиката ще пеят популярните млади таланти Мартина Иванова и Яви.\r\nС нова коледна украса в Града на розите ще грейнат централният булевард и улиците „Генерал Скобелев“ и „Искра“ и главните улици на двата най-големи квартала - „Васил Левски“ и „Изток“. Коледно-новогодишната атмосферата ще завладее и любимия на казанлъчани парк „Розариум“, който тази година ще е домакин на празничния кът за деца. ", "date": "2019.12.04", "title": "Казанлъчанин подари 11-метрова елха на града си"}
{"url": "https://www.actualno.com/burgas/pochistvashti-firmi-obeshtavat-che-burgas-njama-da-byde-iznenadan-ot-pyrvija-snjag-news_1412316.html", "text": "      Община Бургас провери фирмите, които извършват зимно поддържане на пътищата в Бургас. Служители посетиха базите на дружествата \"Нелсен Чистота\" ЕООД и \"Чистота\" ЕООД. Целта на проверката е да се разбере има ли нужните материали, които са необходими за обезопасяване на настилките при зимни условия .       потърси за потвърждение Георги Иванов, който е зам.-директор на \"Нелсен Чистота\" ЕООД“: “Всички машини са готови, имаме заредени достатъчно количества инертни материали за да обезопасяваме хлъзгавостта по пътищата, автомобилите ни са преминали зимни прегледи. Те са някъде около 32 на брой. По нареждане на община Бургас сме в готовност да обезопасим надлезите и кръговите движения. Засега нямаме сигнали за произшествия и хлъзгави пътища в града. Подготвяме групи от наши служители, които при аварийни ситуации да са в готовност да дойдат на работа“.\r\nДостатъчни са количествата от пясък, сол, луга, препарат Антилед, които ще се разпръскват от специалните машини на фирмата при снеговалеж. се свърза и с общинската фирма за управление на отпадъци \"Чистота\" ЕООД, която също беше проверена за своята готовност за зимата. От там обаче, бяха категорични, че не желаят да дават обяснения и да отговарят на въпроси на журналисти по темата с подготовката на фирмата за реакция при зимни условия.   ", "date": "2019.12.04", "title": "Почистващи фирми обещават, че Бургас няма да бъде изненадан от първия сняг"}
{"url": "https://www.actualno.com/politics/minimalna-pensija-250-lv-ot-2020g-deputatite-otkazaha-da-go-glasuvat-poimenno-news_1412306.html", "text": "      Депутатите решиха от 1 юли 2020 г. минималният размер на пенсията за стаж и възраст да бъде 250 лв .      Това се случи след като народните представители приеха текстове от Закона за бюджета на ДОО. Считано от 1 януари до 30 юни 2020 г. минималният размер на пенсията за стаж и възраст ще бъде 219,43 лв.   Предложението за минимален размер на пенсията за стаж и възраст от 1 юли 2020 г. обаче претърпя промяна. Първоначално то бе в размер на 234, 12 лв.\r\nМежду двете четения управляващата коалиция предложиха от 1 юли следващата година минималният размер на пенсията да бъде в 250 лв. и предложението им бе подкрепено от пленарна зала.   От опозицията в лицето на БСП поискаха минималната пенсия да бъде от 250 лв. още от 1 януари 2020 г., а от 1 юли размерът й да бъде 300 лв . Предложенията на социалистите обаче бяха отхвърлени.\r\nДПС също бяха направили предложение пенсията да бъде 250 лв. от 1 януари 2020 г., а не от 1 юли, както предлагат управляващите, но и тяхното предложение бе отхвърлено.   Преди това, парламентът отхвърли предложението за поименно гласуване на текстовете за минималната пенсия.    Предложението бе направено вчера от БСП, а преди това от „Атака“ и гласувано днес от пленарна зала. „За“ него гласуваха 87 народни представители, „против“ – 88 и „Въздържали се“ – 35, с което то бе отхвърлено.\r\nИменно това процедурно предложение предизвика безредиците в Народното събрание в края на пленарния ден вчера.\r\nПредседателстващият пленарното заседание Емил Христов заяви, че БСП възпрепятстват работата на заседанието и че ще накаже някого, след което прекрати работата на парламента. ", "date": "2019.12.04", "title": "Минимална пенсия 250 лв. от 2020г., депутатите отказаха да го гласуват поименно"}
{"url": "https://www.actualno.com/politics/ninova-ima-izlishyk-no-ne-uvelichavate-pensiite-kyde-sa-parite-ot-srebyrnija-fond-news_1412380.html", "text": "       Между избора дефицит или геноцид, ние предлагаме трети – разумно финансово аргументирано и справедливо решение за пенсионерите .      Това каза лидерът на БСП Корнелия Нинова по време на дебата по .   „Ще се позова на думите на министър-председателя. Той казва, постоянно повтаря, че имаме сериозен ръст в икономиката и в БВП.\r\nЗначи, ние работещите всяка година произвеждаме повече и БВП се увеличава. Той казва, че безработицата е рекордно ниска. Следователно максимален брой българи работим. Казвате, че имаме рекорден излишък. Още един приход за увеличаване на пенсиите. Тогава защо не искате?“, каза Нинова.  Тя предложи парите да дойдат от излишъка и от още едно място. „Уважаеми управляващи къде са 10 млрд. от Сребърния фонд? Когато беше създаден по прогнози заради приватизация и концесионни такси днес в него трябваше да има 10 млрд. лв. и те трябваше да бъдат буфер в пенсионната система.    Днес говорим за 1 млрд. необходими средства за преизчисляване на всички пенсии. В Сребърния фонд ги няма 7-8 . Пари има, важно е каква цел си поставяш, какъв извод правиш, какъв проблем искаш да решиш“, коментира Нинова.    „Между избора дефицит или геноцид – ние предлагаме трети – разумно финансово, аргументирано бюджетно и справедливо решение за тези, които са дали целия си живот за градежа на България и на които дължим най-малко това“, каза Нинова. ", "date": "2019.12.04", "title": "Нинова: Има излишък, но не увеличавате пенсиите, къде са парите от Сребърния фонд?"}
{"url": "https://www.actualno.com/tips/zalozi-po-koleda-predizvikatelstvo-ot-20-do-5000-leva-s-futbolni-prognozi-news_1412323.html", "text": "      Съвсем скоро идва най-приятната част от годината - коледните и новогодишни празници. По този повод стартираме една специална рубрика за , посветена на идеята да си направим един чудесен , ако късметът е с нас. За целта ще ни е необходим акаунт в сайта на Националната лотария , където ще извършим бетинг предизвикателството заради отличните коефициенти, които букмейкърът предлага. Освен това, ако нямате акаунт, то може да се възползвате от страхотния .       Идеята В рамките на следващите 2-3 седмици ще се опитаме да превърнем сумата от 20 лева в 5000 с познанията, които имаме върху футболната игра. За целта ще са необходими около 15 поредни успешни залога, което е много трудоемка задача, но не и невъзможна. Ще използваме коефициенти между 1.30 и 1.60, търсейки най-оптималните залози всеки ден. ВАЖНО : Предизвикателството ще бъде разделено в две части. В момента, в който достигнем 500 лева в сметката (около 8 поредни успешни залога), ще извадим 200 лева, за да сме сигурни, че ще има поне утешителна награда, ако предизвикателството се окаже неуспешно. Очакваме в рамките на 15 (до 20) залога предизвикателството да бъде изпълнено.   Няма гаранция, че идеята ще бъде осъществена успешно, но ще направим 1-2 опита, с които да проверим дали подобна може да бъде изпълнена в кратък срок. Ако не сполучим до Коледа, ще продължим през 2020 година, тъй като има много залагащи, които твърдят, че това е един от най-добрите начини за изкарване на пари от . Така че ако не успеем до Коледа, ще продължим през новата година, за да видим колко опита са необходими за достигане на заветната цел. Залог №1: Лестър - Уотфорд, сряда 21:30 часа        Насочваме се към отбора в най-добра форма напоследък в . Лестър се намира в отлична форма, като е в серия от 6 поредни победи в шампионата, която включва и гръмкото 9:0 над Саутхямптън. През този сезон \"лисиците\" имат само две загуби (и двете като гост) срещу Манчестър Юнайтед и Ливърпул и се намират на 2-о място в класирането. Като домакин Лестър е с 6 поредни победи и няма нито едно поражение, бележейки средно по 2.20 гола на двубой. \r\nУотфорд от своя страна смени за втори път през сезона мениджъра си и се намира в ужасна форма - само една победа за последните 2 месеца (над слабака Норич). Досегашният треньор бе уволнен преди два дни, а в състава на \"стършелите\" има и доста контузени (Янмаат, Кабаселе, Уелбек). Уотфорд има само две победи през този век като гост на Лестър, а в последните 4 мача на \"Кинг Пауър Стейдиъм\" \"лисиците\" печелят безпроблемно срещу този съперник. Прогноза : Лестър да спечели (1.36 коефициент) Залог №1 е на стойност 20 лева, като играем за 27.20 лева печалба. Не забравяйте, че може да активирате , ако досега не сте се възползвали от него, като по този начин ще удвоите средставата си до 100 лева.     ", "date": "2019.12.04", "title": "Залози по Коледа: Предизвикателство от 20 до 5000 лева с футболни прогнози"}
{"url": "https://www.actualno.com/politics/nadja-klisurska-rajdat-se-vse-po-malko-deca-trjabva-da-stimulirame-semejstvata-news_1412328.html", "text": "      Раждат се все по-малко деца и трябва да обърнем посоката на политиките за стимулиране на семействата.      Това каза народният представител от ПГ на „БСП за България“ Надя Клисурска по време на дебата за предложението на партията за 650 лв. обезщетение за отглеждане на дете между първата и втората година.   „В момента около 12 хил. български майки ще получават такова обезщетение за отглеждане на дете между първата и втората година.\r\nОт 2013 г. обезщетението за отглеждане на дете е почти замразено“, заяви още Клисурска. Депутатът от БСП посочи, че майките решили да отглеждат децата си между първата и втората година са незначително малко.  „Какви преференции предлагаме ние за младите семейства. Нашата парламентарна група за втора поредна година в алтернативния бюджет прави комплекс от такива мерки“, допълни още народният представител от БСП.\r\n„Всяка година се раждат все по-малко деца. Трябва да ни е сигнална лампичка на всички да обърнем посоката за политиките за отглеждане, раждане и стимулиране на семействата“, допълни още Клисурска. ", "date": "2019.12.04", "title": "Надя Клисурска: Раждат се все по-малко деца, трябва да стимулираме семействата"}
{"url": "https://www.actualno.com/society/neno-dimov-oshte-ne-e-otkril-vinovnici-za-vodnata-kriza-v-pernik-news_1412314.html", "text": "      \"Информацията, която имам е, че след пломбирането на помпената станция притокът към е по-голям от разхода, който е за първите два дена. На пречиствателната станция са били сложени и лепенки на ВиК за прекратяване на подаване на вода към промишлените предприятия. Басейнова дирекция също е сложила пломби, за да се гарантира, че няма да се употребява за промишлени цели. Благоприятните метеорологични условия също играят роля в покачването на водите, но засега можем да считаме, че притокът е по-голям от разхода\". Това каза на днешното заседание на правителството. Екоминистърът не съобщи нищо по-различно от казаното предните дни пред медиите.      Димов заяви, че при извънредна проверка на миналата седмица било установено, че от помпената станция, която подава вода към Радомир (\"Крапец\"), според месечните графици само при аварийни ситуации, е имало подаване на вода, за което не бил уведомяван, че се налага поради аварийна ситуация.   \"В момента не можем да установим точно колко, но в понеделник поискахме информация за отокът, който е използван, за да може експертите да се опитат по обратна линия да установят колко е ориентировъчното количество вода, което е подавано и за какъв период от време. Освен това се установи, че е махнато разходомерното устройство на водомера. Разписали сме незабавно поставяне\", добави Димов.     ", "date": "2019.12.04", "title": "Нено Димов още не е открил виновници за водната криза в Перник  "}
{"url": "https://www.actualno.com/asia/hvanaha-novija-lider-na-isljamska-dyrjava-news_1412302.html", "text": "      Иракски служители по сигурността съобщиха за задържането на \"заместника\" на терористичната групировка \"Ислямска държава\".      Полицията в село Хавиджа в провинция Киркук е задържала бунтовник на име Абу Халдун в квартира, в която се е укривал, се казва в изявление на иракската пресслужба за сигурност, цитирано от РИА Новости.   Боецът имал фалшив паспорт на името на Шаалян Убейд.\r\n„Този престъпник заемаше поста заместник Багдади и е бил „ военен емир“ в провинция Салах ад-Дин“, се казва в доклада.  Тръмп обяви в резултат на операция на американските специални сили в провинция Идлиб в Сирия през октомври. Той благодари на Русия, Турция, Сирия и Ирак за помощта им за убийството на Багдади. По-късно официалния говорител на руското министерство на отбраната Игор Конашенков заяви, че Русия не разполага с достоверна информация, че американските военни са извършили операция за \"унищожаване\" на Ал Багдади. Свързан с ислямистите сайт съобщи, че ИД е потвърдила ликвидирането на своя лидер. ", "date": "2019.12.04", "title": "Хванаха новия лидер на Ислямска държава"}
{"url": "https://www.actualno.com/europe/es-njama-da-izpylni-zelenite-celi-za-2020-news_1412359.html", "text": "      ЕС няма да изпълни своите екологични цели до 2020 г., но би могъл да постигне тези за 2030 и 2050 г., ако се предприемат спешни действия, съобщи Европейската агенция по околна среда.      \"Въпреки че повечето от целите за 2020 г. няма да бъдат постигнати, особено тези за биологичното разнообразие, все още има шанс да се постигнат дългосрочните цели и задачи за 2030 и 2050 г.\", се казва в доклада, публикуван по време на срещата на върха COP25, която беше открита в Мадрид в понеделник.   В него се казва още, че Европа се нуждае от „спешни действия“ през следващите 10 години, за да се справи с „тревожно ускорената загуба на биологично разнообразие, увеличаването на въздействието на изменението на климата и свръхконсумацията на природни ресурси“.\r\nДокладът отбелязва, че въпреки че е регистриран спад от 22% в емисиите на парникови газове между 1990 г. и 2017 г. и нарастващ дял на възобновяемите енергийни източници, е необходим повече напредък, предаде БГНЕС.  ЕАОС заяви, че от 13-те цели на политиката за биологично разнообразие, определени за 2020 г., ще бъдат изпълнени само две: определяне на морски и сухопътни защитени зони. За сметка на това опазването на видовете и природните местообитания, водните екосистеми и влажните зони и почвените условия остават проблем, както и химическите емисии, замърсяването на въздуха и шума.\r\n„Политиките са по-ефективни по отношение на намаляване на натиска върху околната среда, отколкото за опазване на биоразнообразието и екосистемите, както и за човешкото здраве и благополучие“, се казва в доклада.   Настоящите тенденции показват \"забавяне на напредъка при проблеми като намаляване на емисиите на парникови газове, промишлени емисии, генериране на отпадъци, подобряване на енергийната ефективност и възобновяема енергия. В бъдеще настоящият темп на напредък няма да бъде достатъчен за посрещане на климатичните и енергийните цели за 2030 г. и 2050 г. \"    COP15 относно биоразнообразието ще се проведе догодина в Китай, където държавите ще си поставят нови цели, въпреки че целите за 2020 г. все още не са изпълнени. ", "date": "2019.12.04", "title": "ЕС няма да изпълни зелените цели за 2020 "}
{"url": "https://www.actualno.com/america/vashington-moskva-razrabotva-oryjija-za-koito-sasht-njamat-analog-video-news_1412201.html", "text": "       В момента Русия разработва нови системи за изстрелване на ядрено оръжие, на които САЩ нямат аналози. Това изявление направи помощник-държавният секретар на САЩ по въпросите на международната сигурност и неразпространение на ядрено оръжие Кристофър Форд, цитиран от ТАСС.      Изказвайки се пред Комитета по външните работи в Американския сенат, Форд посочи, че става дума за цяла нова серия от това оръжие. Експертът даде за пример ракетната система „Сармат“, както и автоматизирана подводница, оборудвана със собствена миниатомна електроцентрала, отбелязва още агенция \"Фокус\". Става ясно, че Форд е коментирал и ракетата \"Буревестник\". припомня, че РС-28 \"Сармат\" е нова руска ракетна система, изстрелвана от подземни бункери, работеща с тежка междуконтинентална балистична ракета.   Що се касае конкретно до крилатата ракета, по-рано през септември тази година стана ясно, че Москва е провела на \"Буревестник\" и всички те са завършили с неуспех. По данни на разузнавателните служби на САЩ, цитирани от американските медии, изпитанията са се провеждали от 2017 г. Най-продължителният полет е продължил около 2 минути, а най-краткият - 4 секунди.\r\nПрез юли 2018 г. Министерството на отбраната на Русия публикува видео, в което бе показано пускането на ракетата.     На 8 август в закритата зона край Северодвинск в северната част на Русия загинаха петима учени и двама военни.\r\nDeutsche Welle писа по-рано, че американски експерти от Калифорнийския център за изследвания в областта на разоръжаването \"Джеймс Мартин\" предполагат, че става дума за неуспешно изпитание на . Американските специалисти са сред първите извън Русия, констатирали повишена радиоактивност след експлозията в началото на август. ", "date": "2019.12.04", "title": "Вашингтон: Москва разработва оръжия, за които САЩ нямат аналог (ВИДЕО)"}
{"url": "https://www.actualno.com/europe/duzina-kandidati-za-prezident-na-hyrvatija-news_1412321.html", "text": "      Общо 12 потенциални кандидати за президент на Република Хърватска са подали своите кандидатури в Държавната избирателна комисия (ДИК),съобщава МИА, цитирана от БГНЕС.      Сега комисията разполага с 48 часа, за да приеме и обяви списъка с кандидати за президент. Това трябва да стане най-късно до четвъртък полунощ, но може и по-рано.   Предизборната кампания ще бъде сравнително кратка и ще приключи в полунощ на 20 декември.\r\nКандидатури внесоха ч, бившият премиер от Социалдемократическата партия (СДП) Зоран Миланович, певецът Мирослав Шкоро, евродепутат Мислав Колакушич, икономистът Деян Ковач и др.  От кандидатура се отказа независимия депутат и бивш министър на вътрешните работи Влахо Орепич, който събра малко над 8 000 подписа от необходимите 10 000.\r\nПрезидентът Грабар-Китарович води кампания с най-голям брой подписи за подкрепа, 232 000, което е със 100 000 по-малко от преди пет години.   Шестите президентски избори ще се проведат в .     ", "date": "2019.12.04", "title": "Дузина кандидати за президент на Хърватия "}
{"url": "https://www.actualno.com/politics/avramova-vsichki-pytnopochistvashti-firmi-imat-gotovnost-news_1412313.html", "text": "      Всички пътнопочистващи фирми имат готовност. Засега няма проблеми и кризи в нито едно населено място. Това заяви министърът на регионалното развитие и благоустройството Петя Аврамова в началото на правителственото заседание, предаде репортер на БГНЕС.      Аврамова отговори на питането на премиера Бойко Борисов как върви почистването на пътищата след влошаването на метеорологичните условия.   Дългосрочните мерки са да търсим алтернативни източници на вода. Вече има няколко срещи с експерти, имаме официално внесени две предложения в МРРБ, добави Аврамова във връзка с водната криза в Перник.\r\nДвете предложения ще бъдат разгледани днес и при решение на експертите, че някое от тях е удачно, ще бъде изготвен доклад с необходимите средства за реализация.  „Едното от тях е за допълнително сондиране, а другото е използване на карстови пещери и допълнителни източници на вода. Другата мярка, която беше предприета, е осигуряване на ресурс от 2,7 милиона лева, с което да се направи реконструкция на пречиствателната станция, като ВиК-Перник вече има договор с МОСВ, който е за рехабилитация на водопроводи”, каза още Аврамова. ", "date": "2019.12.04", "title": "Аврамова: Всички пътнопочистващи фирми имат готовност"}
{"url": "https://www.actualno.com/crime/eksperti-otchitat-trevojno-pokachvane-na-incidentite-s-peshehodci-news_1412324.html", "text": "      През последните 12 месеца Институтът за пътна безопасност (ИПБ) многократно алармира за тревожното покачване на инцидентите с пешеходци.      Само за последните 20 дни са загинали 7 пешеходци и още 7 са били ранени. \"Това е изключително високо ниво на пътно транспортен травматизъм и за съжаление, е естествен резултат от неадекватните мерки, които се предприемат за управление на риска при най-уязвимите групи от обществото, а именно пешеходците\", казват от Института.   \"Експертите на организацията припомнят, че без конкретни мерки за установяване на причините за настъпване на толкова много инциденти с пешеходци, те скоро няма да намалеят.  Също така и без конкретни мерки за овладяването на проблемите, все повече хора ще заплащат с живота и здравето си за бездействието и безхаберието на българските чиновници\", уточняват още от ИПБ.\r\nИПБ призовава отново за предприемането на конкретни действия за намаляването на инцидентите с пешеходци.   ", "date": "2019.12.04", "title": "Експерти отчитат тревожно покачване на инцидентите с пешеходци"}
{"url": "https://www.actualno.com/curious/tova-e-naj-novijat-lek-sreshtu-mahmurluka-news_1412274.html", "text": "       Индийски учени твърдят, че най-доброто лекарство срещу махмурлук е напитка от сок от круша, сладък лайм и кокосова вода, съобщи британският вестник Mirror.       За да създадат напитката, учените от химико-технологичния институт в Мумбай анализираха ефекта на различни хранителни продукти върху два ензима, разграждащи алкохола.   Резултатите им показаха, че най-ефикасни са крушата, сладкият лайм, кокосовата вода, сирената, краставицата и доматите.   Сиренето обаче не е толкова апетитно в напитка. При тестовете за вкус с най-добри показатели е сок от 65% круша, 25% сладък лайм и 10% косова вода. Тази напитка увеличава активността на единия ензим с 23%, а на другия - със 70%. казва ръководителят на екипа проф. Рекха Сингал.   Консумирането на напитката със сирене, краставица и домати може допълнително да облекчи симптомите.    източник:  ", "date": "2019.12.04", "title": "Това е най-новият лек срещу махмурлука"}
{"url": "https://www.actualno.com/politics/borisov-ot-dnes-sofija-ima-naj-visokija-krediten-rejting-ot-stolicite-na-balkanite-news_1412315.html", "text": "      От днес София има най-високия кредитен рейтинг от столиците на Балканите, ще слушаме бележките на критиците ни, когато те постигнат такива резултати. Това каза премиерът Бойко Борисов по време на редовното правителствено заседание, предаде агенция „Фокус“.      Той напомни, че освен това, международната рейтингова агенция Standard Poor's (S&P) е повишила кредитния рейтинг и на България и посочи, че тази оценка е подарък за критиците на правителството и ГЕРБ.   „Това са най-добрите отговори на най-голямата световна кредитна агенция, която оценява градовете и София от днес има най-високия рейтинг на всички столици на Балканите. Това им го подаряваме на нашите критици. Когато те постигнат такива резултати, правителството и държавата да имат най-високия рейтинг на Балканите, а и в сравнение с Русия, Турция и Унгария, а столицата ни да е на първо място сред всички останали, тогава още по-внимателно ще им слушаме критичните бележки. Но чак тогава“, добави още Борисов.   Какво още обяви премиерът Борисов, вижте във видеото.   ", "date": "2019.12.04", "title": "Борисов: От днес София има най-високия кредитен рейтинг от столиците на Балканите"}
{"url": "https://www.actualno.com/curious/pechalba-za-desetki-milioni-ot-lotarijata-v-sasht-ostana-nepoiskana-news_1412235.html", "text": "      Печалба от лотарията в САЩ на стойност 14.6 милиона долара остана непоискана. Билетът е купен в щата Аризона на 5 юни, но вече изтече срокът от 180 дни, в който притежателят му трябваше да дойде и да получи огромната сума, предаде БГНЕС.      Това е най-голямата непотърсена сума от лотарията в Аризона, съобщиха щатските власти. Но не е и първият път, в който това се случва.   Общо 2.89 милиарда долара печалба от лотария не са потърсени между юни 2016 и юни 2017 година. Само през 2017-та, никой не е потърсил 167 награди на стойност от 1 милион долара.\r\nНай-голямата непоискана печалба досега в историята е 77 милиона долара през юни 2011 година, като билетът за нея е купен в щата Джорджия.   ", "date": "2019.12.04", "title": "Печалба за десетки милиони от лотарията в САЩ остана непоискана"}
{"url": "https://www.actualno.com/society/spasi-sofija-sub-i-veloevolucija-iskat-korekcija-na-bul-patriarh-evtimij-news_1412278.html", "text": "       , Велоеволюция и Съюзът на урбанистите в България изпратиха отворено писмо до кмета на София по повод скандала с превръщането на централния булевард Патриарх Евтимий в огромен паркинг. В него те остро критикуват решението на Столичната община да изостави от проекта предвидената БУС лента и велосипедни алеи и призовават спешно свикване на работна група, която да изработи нов проект, който взима предвид и нуждите на останалите участници в движението.      От Спаси София припомнят, че още през 2018 г. проектът за ремонт на булеварда е бил разглеждан на специална работна група. “След дълъг анализ и разглеждане на множество варианти, постигнахме съгласие, че е подходящо по цялата дължина на бул. Патриарх Евтимий , две ленти за движение и една за паркиране. Обещанието беше, че след приключване на работата по метрото, от Общината ще изпълнят именно този проект”, заяви Андрей Зографски от Спаси София и участник в работната група.   “Неприятно сме изненадани от поредната сериозна грешка, допусната от администрацията, ръководена от г-жа Фандъкова. В предизборната кампания тя говори за нов подход в градското планиране, даващ пространство за безопасно и удобно придвижване на всички участници в движението, а всъщност се прави точно обратното. Първи градски ринг е прекалено важен и централен булевард, за да бъде превърнат в паркинг, докато всички останали участници в движението са напълно игнорирани. Вместо да дава добри алтернативи за придвижване с градски транспорт и велосипед, най-замърсената столица в целият ЕС продължава да се грижи само за автомобилите. Това е недопустимо, затова настоявам за незабавна промяна на проекта и поемане на лична отговорност на служителите, одобрили това.” - категорично заявява независимият общински съветник, Борис Бонев.\r\nВ писмото си до Фандъкова, организациите припомнят, че по бул. Патриарх Евтимий, са предвидени БУС ленти и велосипедни алеи не само в стратегическите документи на Столичната община (ОУП, ПУГМ, Програма за развитие на велосипеден транспорт за изпълнение през 2017 г., ГПОД и др.), но и Наредба РД 02-20-2 за ППКТСУТ, Визия за София и Доклада на арх. Геел. Всички те недвусмислено казват, че приоритет трябва да се дава на градския транспорт и велосипедното движение като форми, щадящи градската среда, ограниченото пространство и екологията.  “Призоваваме и очакваме г-жа Фандъкова, незабавно да насрочи нова среща на работната група, на която да се обсъди и намери окончателно, ефективно и функционално решение за изпълнение на бул. Патриарх Евтимий. Настояваме кмета лично да води заседанието, за да се избегне досегашната практика на поемане на ангажименти, които никой в Столичната община няма намерение да изпълни. Този аматьорски начин на работа категорично трябва да бъде прекратен”, заявяват в писмото от Спаси София, Велоеволюция и Съюза на урбанистите в България. ", "date": "2019.12.04", "title": "Спаси София, СУБ и Велоеволюция искат корекция на бул. \"Патриарх Евтимий\""}
{"url": "https://www.actualno.com/society/protest-zaradi-niski-zaplati-v-babh-news_1412261.html", "text": "      Работещите в Българска агенция по безопасност на храните (БАБХ) излизат на протестен митинг под надслов - \"Достойни заплати и достойни условия на труд\". Протестът е организиран от Национална федерация \"Земеделие и горско стопанство\" към КТ \"Подкрепа\", съобщи БНР.      Протестният митинг започва в 11:00 часа на площад \"Независимост\". Той получи подкрепа и от Българска асоциация \"Биопродукти\" (БАБ).   Заради ниското заплащане в БАБХ не достигат ветеринарни специалисти, затова предупреждават отдавна и синдикатите и ръководството на агенцията.  Преди дни директорът професор Паскал Желязков каза, че има държавни ветеринари, служители на БАБХ, които отговарят за по няколко населени места заради недостиг на кадри. В същото време работните заплати са с около 200 лева под средната за страната.\r\nОсновното искане на протестиращите днес е средствата за разходи по бюджета на Агенцията по храните за 2020 година да бъдат в размер на 105 млн. лева, като настояват тези средства да са целево заделени изключително за гарантиране безопасността на храните на българите.   ", "date": "2019.12.04", "title": "Протест заради ниски заплати в БАБХ "}
{"url": "https://www.actualno.com/curious/4-te-naj-mili-i-vseotdajni-zodii-news_1412285.html", "text": "                  - Това са едни от най - лесно ранимите представители на зодиака. Рибите винаги биха ви помогнали, независимо какъв проблем имате. Те не биха ви обвинили за нито едно ваше действие. Винаги правят всичко възможно да се поставят на мястото на близките си. Представителите на този зодиакален знак са готови да помогнат дори на напълно непознати хора, защото са изключително състрадателни. Рибите изслушват, разбират и изживяват болката заедно с близките си, сякаш е тяхната собствена. Помагат, без да очакват нищо в замяна. Усмивките на лицата на близките им са напълно достатъчни за тях. Не искат никой важен за тях човек да се чувства зле, затова са готови да направят всичко, за да подобрят настроението им.    - Можете да разчитате на представителите на този знак. Не дават напразни обещания. Абсолютно винаги подкрепят думите си с действия. Няма да ви оставят за нищо на света. Стрелците са сериозни хора, можете да бъдете сигурни, че няма да си тръгнат, когато имате проблеми, дори напротив, ще ви помогнат да ги решите и да се изправите. Козирозите винаги биха ви помогнали да сбъднете мечтите си.     ", "date": "2019.12.04", "title": "4-те най-мили и всеотдайни зодии"}
{"url": "https://www.actualno.com/america/ilyn-mysk-na-syd-zaradi-kleveta-news_1412245.html", "text": "      Създателят на SpaceX Илън Мъск се яви пред съда в Лос Анджелис по дело за клевета срещу британския водолаз Върнън Ансуорт, когото предприемачът нарече педофил, предаде CNBC.      По време на заседанието Мъск отрече твърденията и заяви, че не е казал, че Ансуорт е педофил, предаде БГНЕС. Адвокатът на предприемача също подчерта, че става дума за \"обиди, а не за изказване на факти\".   От своя страна защитата страна обърна внимание на факта, че Мъск е влиятелна личност и оценките му може да имат известна обществена тежест.\r\nПроцесът ще продължи днес, 4 декември, когато се очаква Мъск също да даде показания.   ", "date": "2019.12.04", "title": "Илън Мъск на съд заради клевета "}
{"url": "https://www.actualno.com/koledenduh/konkursyt-naj-krasivoto-pismo-do-djado-koleda-nabira-populjarnost-v-asenovgrad-news_1412254.html", "text": "       Националната инициатива \"Изпрати писмо до \" все повече набира популярност и в Асеновград. Другият четвъртък (12.12.19 г.) е последният срок, в който малки и големи могат да адресират свое послание или да споделят желание с добрия старец. По най-малко по 10 такива се получават в Централната поща в Асеновград ежедневно. Всеки може да се включи и в конкурса \"Най-красиво писмо до Дядо Коледа\".      Специално звено на \"Български пощи\" отговаря за приемането им и ги препраща до адреса на вълшебника в Лапландия. Условие за изпращане е писмото да бъде поставено в плик, да има залепена марка за страната и да бъде адресирано до Дядо Коледа.    В Асеновград то може да бъде изпратено през гише или като бъде пуснато в кутията, разположена при входа на сградата на Централна поща. Няма ограничение във възрастта на участниците. Достатъчно е само да вярват в духа на Коледа, в коледната магия, както и, че Дядо Коледа наистина съществува. А отговор лично от добрия старец ще получи всеки един, изпратил писмо. ", "date": "2019.12.04", "title": "Конкурсът \"Най-красивото писмо до Дядо Коледа\" набира популярност в Асеновград"}
{"url": "https://www.actualno.com/europe/germanskata-prokuratura-pretyrsva-ofisite-na-volkswagen-news_1412282.html", "text": "      Следователи от прокуратурата в Брауншвайг претърсиха , съобщава Handelsblatt. Причината е разследването срещу отделни обвиняеми, свързани с дизелови превозни средства с двигатели от тип EA 288, заяви компанията.      Твърденията се основават на технически факти, които самият компетентен орган за разследване и лицензиране разкри на ранен етап. „Volkswagen“ си сътрудничи с прокуратурата, въпреки че компанията счита тяхното юридическо тълкуване и произтичащото от него разследване за неоснователни.   Двигателят с обозначението EA 288 е уличен за централен обект в манипулациите с отделяни емисии. Говорител на VW заяви, че това не е разследване срещу самата компания, а срещу лица, „далеч под борда“.\r\nПрез септември тази година за пръв път възникна подозрението, че двигателят тип EA 288 вероятно е модифициран с цел манипулация.  „Volkswagen“ призна през септември 2015 г., че е . Това е гарантирало, че дизеловите автомобили спазват границите за азотния оксид на тестуването, но на пътя токсичните емисии са многократно повече.\r\nПроцесът по скандала . Поради обявените манипулации на по-стария тип двигател EA 189, помещенията на фабриката на VW във Волфсбург вече бяха претърсени десетки пъти.    ", "date": "2019.12.04", "title": "Германската прокуратура претърсва офисите на „Volkswagen“ "}
{"url": "https://www.actualno.com/america/sasht-prie-rezolucija-protiv-vryshtaneto-na-rusija-v-g-7-news_1412288.html", "text": "      Камарата на представителите на Конгреса на САЩ прие резолюция, в която се обявява , съобщава РИА Новости, цитирана от БГНЕС.      За документа са гласували 339 членове на Камарата на представителите, а 71 са против. Той няма силата на закон в Съединените щати и има препоръчителен характер по отношение на изпълнителната власт, която не е длъжна да го спазва.   В резолюцията се казва, че Русия не трябва да се връща в Г-7, „докато не започне да зачита териториалната цялост на своите съседи и не се придържа към стандартите на демократичното общество“.\r\nПреди това този документ беше одобрен от комисията по външни работи.   по-рано обеща да покани руския лидер Владимир Путин на следващата среща на Г-7, която ще се проведе в САЩ през 2020 година. Според него има смисъл да се обсъждат много международни въпроси заедно с Москва.\r\nПо-късно френският президент Еманюел Макрон заяви, че лидерите на страните членки на Г-7 по време на последната среща на върха не са могли да постигнат консенсус по поканата на Русия в клуба, а свързва възможността за подновяване на Г-8 с напредък по украинския въпрос.   На свой ред Владимир Путин подчерта, че Москва е готова за диалог и не изключва възстановяването на формата Г-8, но това не е „самоцел“.     ", "date": "2019.12.04", "title": "САЩ прие резолюция против връщането на Русия в Г-7 "}
{"url": "https://www.actualno.com/curious/greshkite-koito-dopuskate-sutrin-news_1411997.html", "text": "                  - Може би ще ви се стори странно, но избирането на дрехи веднага след като сте отворили очите си, натоварва мозъка наистина много. Ние ви препоръчваме да избирате облеклото си предишната вечер. Процедирайте така с всички решения, които трябва да взимате рано сутрин. Ако подготвяте чантата си след ставане, правете това вечер, приготвайте си закуска и т.н. Направете същото и с плана за деня. Ще се чувствате много по-спокойни, ако започнете деня си с готов план за това как трябва да протече той. - Нека сутринта е времето, през което се разтоварвате. Не проверявайте имейла си рано сутрин, нито пък задачите, които ви очакват. Прекарайте това време възможно най - разтоварващо, за да сте по - продуктивни през останалата част от деня. Ако още с отваряне на очите започнете да проверявате какви са задълженията ви, денят ви ще започне напрягащо, а няма смисъл от това.   - Забравете за дрямката след събуждане. Заблуждавате се, че тя ви помага по някакъв начин, единствено си вредите. По този начин връщате мозъка си обратно в режим на сън, независимо колко кратка е дрямката. Това ви прави значително по-сънливи. Колкото и зле да се чувствате, ако замените дрямката с няколко упражнения ще се чувствате много по - добре.  Упражненията преди закуска ще ви помогнат да изгорите значително количество мазнини. Разбира се, ще отнеме известно време да свикнете. - Според учени, всеки човек е значително по - мобилизиран и концентриран в ранните часове на деня. След като приключите със сутрешната рутина, започнете да вършите най - важните задачи за деня. Когато приключите с тях, ще ви остане повече време за почивка и за задачите, които не изискват прекалено много енергия и мислене.    - Човешкият организъм е програмиран така, че да може да се събужда сам, без кафе. След събуждане в тялото се отделя хормона кортизол, който помага на тялото да се събуди. Кофеинът има същия ефект - помага на организма да се събуди. Когато го приемате редовно, тялото ви става значително по - мързеливо и синтезира по - малко количесво кортизол. Това води до пристрастяване към кофеина, защото тялото свиква да получава енергия от него. В определен момент няма да можете да се събуждате без кофеин, не допускайте това да се случи. Можете да замените кафето с чай, например.     – забравете за социалните мрежи, ако искате да започвате деня си спокойно. Най-добре, оставете телефона в другата стая или поне далеч от себе си. Така, когато звънне сутрин, ще се наложи да станете, за да го спрете, а така ще можете да започнете направо с другите процедури, без да се изкушавате да проверявате социалните мрежи. ", "date": "2019.12.04", "title": "Грешките, които допускате сутрин"}
{"url": "https://www.actualno.com/politics/evrodeputati-pitaha-geshev-za-korupcijata-u-nas-s-fokus-apartamentgejt-news_1412249.html", "text": "       Българите сме една от най-старите държави на Европа. Имаме много положителни качества, но и някои лоши. Пред Европарламента показахме някои лоши черти. Тази лоша черта е свързана с вица как само около казана с българите нямало охрана, защото ако някой тръгне да излиза от катрана, друг го хваща и го връща. Това каза следващият главен прокурор на България Иван Гешев след като две евродепутатки - ирландката Клеър Дейли и румънката Рамона Стругариу от \"Обнови Европа\", де факто го подложиха на кръстосан разпит от гледна точка ниво на корупция по време на специална дискусия в Брюксел за създаване на обща европейска стратегия за борба с корупцията и организираната престъпност. Според двете, в България нивото на корупция става по-високо, пише в. \" \".      Гешев, обаче, отрече това и подкрепи своята теза с арестите на Баневи и Арабаджиеви, както и на Миню Стайков, плюс огромно количество замразени средства заради съмнения за организирана престъпност - 2 млрд. лева според Гешев за последните 4 години и искове за 3 млрд. лева. Той обаче не уточни колко от тези искове са окончателно приключили в съда, а никой от Баневи, Арабаджиеви и Стайков още не е осъден и никой не е заемал политически пост. Главният прокурор вярва и, че двете евродепутатки били подведени от \"Биволъ\", защото говорели за \"Апартаментгейт\" от гледна точка намесването на жена му в сагата и за т.нар. дело \"Недосегаемите\", за което аудиозаписи и твърдения, че Гешев нарочно е работил за по-ниски присъди на обвиняемите. От прокуратурата първо отрекоха публично твърденията, после и без да установи нищо точно в момента, в който ВСС гласуваше за втори път кандидатурата на Гешев за главен прокурор и . А евродепутатът от ГЕРБ Емил Радев пък смята, че \"Биволъ\" са пратили разследването си както и подозренията за на половинката на Гешев Детелина Ханчева на двете евродепутатки и това обслужвало бизнес интереси. Радев също изгря в разследване на \"Биволъ\" - за скандала с , а темата беше засегната от Стругариу. Според Гешев обаче няма доказателства за незаконни действия на Радев - там има съмнение дали той не е искал милиони от Либия, за да участва като посредник в спора за танкера. С оглед \"Апартаментгейт\", Клеър Дейли пък изрази притеснение, че Гешев изобщо идва в ЕП от гледна точка на толкова висш представител на българското правосъдие - освен ако не дава ясни отговори на тежки въпроси, но бъдещият главен прокурор коментира това като мнение на само една жена, не на цялата Комисия за граждански права и свободи на ЕП. Дейли обаче беше и човекът, който повдигна въпроса за \"Недосегаемите\".  По време на конференцията за всеобщ европейски план за борба с корупцията и организираната престъпност, чиито основни теми бяха изговорени пред Комисията по граждански права и свободи на ЕП, Гешев се срещна за кратко с главния европейски прокурор Лаура Кьовеши. Казах на Кьовеши, че българската прокуратура ще окаже максимално съдействие и е насреща, когато възникнат проблеми, обясни Гешев. Кьовеши обаче си тръгна преди Гешев да говори пред евродепутатите и това беше изтълкувано като сериозен знак, но самият той заяви, че европейският главен прокурор просто имал друг ангажимент.\r\nНовият ни главен прокурор казва и, че преодоляването на пречките пред практическото сътрудничество между държавите – членки и повишаването на ефективността в противодействието на престъпленията с транснационален характер е възможно само чрез:\r\n- ускоряване и разширяване на обмена на споделена информация.    - взаимно признаване на резултатите от процесуалните действия, извършени в рамките на предприето разследване.\r\n- използване на събраните доказателства.\r\n\"Най-ефективен сред използваните инструменти за съдебно сътрудничество за улесняване на разследванията и наказателните производства при събирането и предаването на доказателства е директният контакт между правоприлагащите, правоохранителните и правораздавателните органи / както в така и извън ЕС / подобряващ ефективността и ефикасността на трансграничното сътрудничество за противодействие на престъпността\", каза още Гешев.  ", "date": "2019.12.04", "title": "Евродепутати питаха Гешев за корупцията у нас с фокус \"Апартаментгейт\""}
{"url": "https://www.actualno.com/curious/godishen-luboven-horoskop-za-zodija-ribi-news_1412283.html", "text": "      За зодия , няма разлика между любов, обич и романтика. Рибите се нуждаят от трите компонента на любовта едновременно. Те се чувстват необичани, нещастни същества, на които животът изглежда много сив, когато са лишени от любов.       Типичните Риби очакват, че партньорът им ще се погрижи за техните мечти и фантазии и няма да ги критикува. Мечтаят, често да им се казва, че са обичани, а партньорът им да помни рождения ден и всички годишнини.\r\nУязвимите, чувствителни Риби са едни от последните романтици на света. Те са просто родени за любов. Живеят в мечти за голямата и споделена любов… Онази изпепеляващата и страстна.  Любовта заема гордо място в живота на всяка Риба. Страстни и сръчни, те са хора, които знаят много за физическата и духовната любов, исканията им са високи.    Рибите са идеалисти, при това непоправими. Те мечтаят за преданост, вярност. Сърцето на представителят от зодия Риби е мистериозно, неразбираемо и широко, като морето.\r\nСлед като веднъж се е провалили в любовта, държат да останат сами и често търсят забрава в алкохол, наркотици, разврат и интензивна работа. Рибите са по-лесни и безмилостни от останалите зодии, по-склонни да се разделят с любимия си, ако нещо не им харесва във връзката.    Любовта идва при зодия Риби тайно и расте неусетно. Понякога самите те, не знаят, кога е започнала и къде е приключила. Рибите се страхуват да се обвържат за дълго време. Те поддържат платонични отношения и изживеят любовта си сами, без ясна нужда от взаимност. Не всички Риби, обаче са такива. Повечето от тях се поддават на страстта, чувствеността им е силна и заразна. Рибите са много уязвими. Небрежна дума, от страна на партньор, може да угаси огъня на страстта.\r\nВ ежедневието проявяват голяма нежност, ласкаят гордостта на партньора си с малки признаци на внимание и любов. Това е прекрасно, когато избраникът им излъчва стабилност.   Когато Рибите се чувстват обичани, се трансформират и се разгръщат, без следа. Всяка дреболия се отразява във впечатляващото им сърце. Те изразяват силно чувствата си. Понякога, дори се опитват да избягат от твърде силните преживявания. Никога няма да провокират ревност. не са завоеватели, но предпочитат да бъдат избрани. Те се нуждаят да се чувстват добре дошли.   Най-лошото за Рибите е да бъдат отхвърлени от онези, които са ги обичали. Ще е много трудно и за партньора, да прекрати връзка с представител от зодия Риби. Риби и секс . Да правиш любов с типичните Риби е по-скоро романтичен акт, отколкото плътско удоволствие. За типичните Риби самият секс е по-малко интересен от изразяването на любов, преди и след него. Рибите по-често изразходват енергията си за емоционални преживявания, отколкото за секс. Това не означава, че изобщо не се интересуват от него. Всъщност могат да се стремят да имат няколко партньора, но повече, за да спечелят увереност, отколкото да се забавляват. ", "date": "2019.12.04", "title": "Годишен любовен хороскоп за зодия Риби"}
{"url": "https://www.actualno.com/society/prognoza-za-vremeto-4-dekemvri-srjada-news_1412205.html", "text": "      Днес сутринта в крайните южни райони и на места в планините все още ще превалява, но до обяд валежите навсякъде ще спрат. Облачността от север ще продължи да се разкъсва и намалява, в много райони до предимно слънчево. Това съобщи за агенция „Фокус” дежурният синоптик Георги Цеков от Националния институт по метеорология и хидрология (НИМХ).      Ще духа до умерен североизточен вятър, с него ще продължи да прониква студен въздух. Максималните температури ще са предимно между 1° и 6°. Атмосферното налягане ще се повишава и ще е значително по-високо от средното за месеца.\r\nПо Черноморието ще духа умерен, временно и силен север-североизточен вятър. Облачността от север ще се разкъсва и намалява до предимно слънчево. Сутринта на места в крайните южни райони все още ще превалява дъжд или мокър сняг. Максимални температури между 4° и 8°. Температурата на морската вода е 13-14°. Вълнението на морето ще е 2-3 бала.   Над планините до обяд облачността ще е значителна, с превалявания от сняг главно в южните райони на страната. След обяд облачността ще намалее до предимно слънчево. Ще духа до умерен източен вятър. Ще е по-студено с максимална температура на 1200 метра около минус 1°, на 2000 метра - около минус 6°.  В четвъртък и петък сутрин ще бъде студено, с минимални температури предимно между минус 5° и 0°, в първия ден в отделни райони в Северна България и котловините до минус 8°, минус 10°. Дневните ще се повишават и в петък на места ще достигат 10°. В сутрешните часове на места в низините ще се образува мъгла или ниска облачност, през деня облачността ще е разкъсана, в много райони до слънчево.\r\nВ четвъртък вятърът ще се ориентира от югоизток, в петък - от югозапад. В планините ще бъде предимно слънчево, там ще се затопли повече. В петък по-късно през деня ще започне заоблачаване, а вятърът ще се ориентира от запад.\r\nВ събота облачността ще е променлива, по-често значителна. На отделни места ще има слаби превалявания от дъжд. Вятърът ще се ориентира от запад-северозапад, минималните температури ще са по-високи в сравнение с предишните дни.     ", "date": "2019.12.04", "title": "Прогноза за времето - 4 декември (сряда)"}
{"url": "https://www.actualno.com/asia/silno-zemetresenie-v-kazahstan-zasega-izglejda-bez-seriozni-posledstvija-news_1412230.html", "text": "      Земетресение с магнитуд 5,2 по скалата на Рихтер беше регистрирано в Казахстан в района на Алмати, съобщи БГНЕС, позовавайки се на РИА Новости.      Няма съобщения за жертви, ранени или щети, са съобщили от пресслужбата на спешното отделение на региона за агенцията.   Според прессъобщение на казахстанското министерство за извънредни ситуации, трусът с епицентър на 300 километра от Алмати и е регистриран в 01.38 местно време в сряда (22.38 часа българско време във вторник). Дълбочината на огнището е 15 километра.\r\nАлмати е град с население от около 2 млн. души. Имало е известна паника, но казахстанските власти твърдят, че всичко се е разминало в рамките на нормалното.   ", "date": "2019.12.04", "title": "Силно земетресение в Казахстан, засега изглежда без сериозни последствия"}
{"url": "https://www.actualno.com/football/deloto-sreshtu-mesi-za-prane-na-pari-v-ispanija-otnovo-e-na-dneven-red-news_1412232.html", "text": "      Испанският Върховен съд възобнови делото срещу звездата на Барселона Лионел Меси, заведено от бивш служител на благотворителната му фондация Федерико Ретори, съобщи испанският вестник ABC.      През юни Ретори заведе дело срещу самия Меси, баща му, брат и други членове на антуража на играча, обвинявайки ги в пране на пари, измами и други финансови престъпления, свързани с фондацията, припомня БГНЕС. Ретори твърди, че даренията за фондацията не са били използвани за благотворителна дейност, а са били пренасочвани към сметките на членовете на семейството на Меси. Журналистическо разследване на \"Ел Мундо\" показа, че фондацията се е възползвала от правен вакуум и е работила 6 години без регистрация.   В края на септември съдът спря делото с мотив на липса на доказателства и постанови, че някои от предполагаемите престъпления са извършени в Аржентина, като ги поставя извън юрисдикцията на съда. Жалбата на Ретори срещу това решение обаче беше приета на по-горна инстанция.\r\nПреди два дни , което е рекорд, с аванс от едва 7 точки пред защитника на \"Ливърпул\" Върджил Ван Дайк. Резултатът пак предизвика страхотни дискусии доколко обективно се присъжда наградата, след като през миналия сезон Меси не направи нищо точно срещу \"Ливърпул\" на полуфинала на Шампионската лига, като \"Барселона\" отпадна след аванс от 3:0 в първия мач!   ", "date": "2019.12.04", "title": "Делото срещу Меси за пране на пари в Испания отново е на дневен ред"}
{"url": "https://www.actualno.com/celebrate/pochitame-sv-velikomychenica-varvara-news_709705.html", "text": "      През времето на император Максимиан живял в Илиопол един богат и знатен човек на име Диоскор. Жена му умряла. Едничката си дъщеря Варвара той обичал и пазел като очите си. Полагал големи грижи за нейното езическо възпитание, защото сам бил езичник. Девойката била необикновено красива. До нейното пълнолетие баща й я държал делече от всяко общество. В своите богати стаи, построени на висока кула, Варвара не виждала никого освен възпитателките си и слугините. От високото й жиллище се откривала великолепна гледка към намиращите се в далечината планини, гори и равнини, към светлия небесен лазур.      Веднъж девойката загледана в природната красота, започнала да размишлява:\r\n- Чия ръка – мислела тя и питала своите наставнички – е създала тая красота?\r\nВъзпитателките й отговорили, че боговете са създали Вселената. Но девойката им отговаряла:  - Не може всичко това да е създадено от боговете, на които ние се кланяме! Те сами са творения на човешки ръце, направени са от злато, сребро и камък и нямат ни чувство ни разум. Навярно има истински Бог, Който е създал небесата, основал земята, Който осветлява цялата Вселена чрез лъчите на слънцето, чрез сиянието на луната, чрез блясъка на звездите, а земята украсява с дървета и цветя и оросява с реки и извори. Навярно има един Бог, Който всичко поддържа, всичко оживява и всичко управлява.\r\nПо такъв начин, като съзерцавала красотата на природата, девойката се издигала с мисълта и сърцето си към Създателя, стараейки се да Го узнае. Тя нямала учител. Но Господ, по Своята благодат, й внушавал тия стремежи и я готвел към разбиране на истината.\r\nМинали години, девойката пораснала и Диоскор вече мислел да я омъжи. Явили се много кандидати, защото на всички били известни и красотата на Варвара, и богатството на нейния баща. Диоскор открил на дъщеря си своето желание. Но тя го помолила да не й говори за това. Диоскор не искал да принуждава любимата си дъщеря, като се надявал, че след време тя самата ще пожелае да се омъжи. Той дори обвинявал себе си, че я възпитал в такава самота и отдалеченост от човеците. Наложило се за известно време Диоскор да замине за някъде. На тръгване той заповядал на възпитателките да дават възможност на Варвара да се вижда с други млади девойки и да й позволяват да отива където поиска. Той се надявал, че като види връстниците си да се омъжват и да се ползват от удоволствията на света, Варвара ще поиска да последва техния пример.    Излязло друго. Между младите девойки, с които общувала Варвара, имало и християнки. От тях чула името на Господа, Който създал небето и земята; от тях узнала, че Единородният Син Божи, Иисус Христос, слязъл на земята, станал човек и претърпял страдание и смърт, за да спаси людите от вечното осъждане. Сърцето на девойката, което отдавна жадувало за истината и вече било подготвено чрез тайните внушения на Св. Дух, с неописуема радост приело благата вест за спасението и се изпълнило с вяра и пламенна любов към Бога. Сега вече тя мислила и желаела само едно – да стане християнка. Скоро това желание било изпълнено. В Илиопол дошъл от Александрия християнски свещеник. Като узнал за желанието на Варвара, той й обяснил християнския закон, подготвил я да приеме св. Кръщение и я кръстил.\r\nВарвара била щастлива и усърдно се стараела да стане достойна за името християнка. Прекарвала повече от времето си в молитва и размишления за Бога. В такова настроение на духа тя веднъж дошла на онова място, където по заповед на баща й се строяла баня с два прозореца. Като наблюдавала как във видимия свят са изразени волята, силата и мислите на невидимия Създател, девойката искала и в човешките дела да се изразяват Божиите тайни. Затова тя заповядала да направят в банята вместо два три прозореца – в знак на пресв. Троица. Друг път Варвара влязла и в самото здание на банята, където се намирала къпалнята, облицована с мрамор. Тя се навела и заета с постоянни мисли за Спасителя, с пръст начертала на мрамора изображение на Разпятието. Това изображение се врязало в мрамора, сякаш било издълбано с желязо. Освен това, както свидетелстват св. мъже, които са описали живота на св. Варвара, в къпалнята се отпечатало стъпалото на девойката и се явил извор, чиято вода станала лековита за вярващите.\r\nДиоскор се върнал и скоро след това отишъл да прегледа постройката. С изненада той видял три прозорци вместо двата, които заповядал да направят. Като узнал, че това е направено по искане на дъщеря му, той я повикал при себе си и я запитал защо е изменила плана на постройката. Варвара смело откроила на баща си, че тя вече е християнка и че трите прозореца в зданието на банята са символ на трите Лица в едно Божество, Което е непристъпна и неизказна Светлина, просвещаваща всеки човек, които се явява на света. Тя показала на баща си и спасителния кръстен знак, с които искала да освети строящото се здание. Диоскор страшно се разгневил. Езичниците считали християнската вяра за безумие и безчестие и не могли да разберат, че човек, като презре богатствата и величието на тоя свят, може да се покланя на Оня, Който умря от срамна по тяхното мнение кръстна смърт. Диоскор взел жестоко да бие дъщеря си. След това за няколко дни я затворил в тъмна стая. Но като видял, че заплахите и наказанията остават безплодни, той се ожесточил и решил най-после да я отведе при управителя на страната – Мартиан.\r\n- Дъщеря ми – казал той на управителя – се е отрекла от нашите богове. Тя вярва в Разпнатия, и аз се отричам от нея. Ако тя не се разкае и не се поклони на боговете, тя не ми е вече дъщеря и аз не съм й повече баща. Постъпвай с нея както знаеш!\r\nМартиан отначало не допускал да срешне твърдост у Варвара. Той се надявал, че ще й подейства с ласкави обноски. Затова започнал да хвали красотата й и кротко я съветвал да не се отклонява от древните бащински обичаи, да не огорчава баща си със своята непокорност и да не отхвърля неговата любов и богатство, което той събирал за нея. Но девойката и пред него изповядала и прославила името на Христа, Който бил за нея по-скъп от всички блага, богатства и светски радости.   Управителят дълго я увещавал. \"Не погубвай младостта си – казал той, - пожали себе си, не ме принуждавай да те подложа на мъчения!\"\r\n- Славя моя Бог – отговорила Варвара – и съм готова да стана жертва за Неговото име, защото той едничък е истински Бог, Който е създал небето и земята! А вашите богове са лъжливи, и суетна е надеждата ви на тях.   Тогава Мартиан се убедил, че съветите са безполезни и заповядал да бият девойката с волски жили. Дълго я мъчили, но с нищо на могли да разколебаят нейната твърда вяра, и едва жива я пренесли в тъмницата.\r\nИзнемогнала от раните, Варвара със сълзи молела Бога да не допусне тя да се поколебае във вярата си, но да я подкрепя със Своята помощ и сила. Молитвата й била чута. Нощем тъмницата била озарена от дивна светлина и девойката с радост, чувставйки присъствието на Божията слава, видяла Самия Цар на славата – Господа Иисуса, Който я гледал с неизразимо благоволение и чула Неговите думи: \"Дерзай и не бой се! Аз, Господ Бог Всесилни, те пазя и наблюдавам твоя подвиг. Аз ще облекча твоите страдания и ще ти приготвя за тях награда. Претърпи докрай и ще получиш вечни блага в Моето царство!\" Чудното видение се свършило, като изпълнило сърцето на девойката с неизказана радост. Болките от раните намалявали и мъченицата прекарала цялата нощ в пламенна молитва към Бога, Който я укрепил и й дарувал небесна утеха сред страданията и скърбите.\r\nНа другия ден отново довели Варвара при управителя, който с учудване видял, че върху нея не била останала и следа от нанесените рани, че тя е съвършено здрава и че лицето й сияе от неизказана красота. \"Ето, виждаш ли, девойко – казал й той, - колко са милостиви нашите богове? Те се съжалиха над тебе и ти върнаха силата и здравето. И тъй, поклони се на тях и им принеси жертва в знак на благодарност!\"\r\n- Не твоите богове ме изцериха – казала Варвара – Мене ме изцери Господ Иисус Христос, Който цери всяка болест и на мъртвите дава живот. Нему аз с благодарност се покланям и принасям себе си в жертва!\r\nТогава управителят отново я подложил на изтезания, но тя, укрепена чрез вярата, всичко понасяла с търпение.   В деня, когато за първи път започнали да мъчат Варвара, в тълпата стояла една християнка на име Юлиана. Тя със сърдечно съкрушение гледала страданията на мъченицата. Кагато завели Варвара в тъмницата, тя отишла подир нея и цял нощ останала до прозореца, мислейки през всичкото време за Варвара и за пламенната й вяра, която е подбудила в такава ранна възраст да напусне баща си и всички радости на света, за да изповядва Христа и да страда за Неговото име. Тия мисли възбуждали в сърцето на Юлиана гореща любов към Бога. Тя със сълзи Го молела да дарува и на нея такава вяра, да вложи и в нейното сърце твърдост и готовност да страда за Христа.\r\nКогато извели Варвара от тъмницата и пак я подложили на мъчения, Юлиана гледала нейните страдания, като проливала горещи сълзи. Изведнъж тя започнала гръмко да слави истинния Бог и да укорява управителя за неговата жестокост. Веднага я хванали и довели при управителя. Юлиана заявила, че е християнка. Предали я на мъчения заедно с Варвара. Св. Варвара не преставала да се моли:\r\n- Боже, Който изпитваш сърцата на човеците! Ти знаеш, че Тебе едничкия обичам и Твоите свети заповеди изпълнявам; че на Тебе се предадох и на Твоята силна десница се надявам! Не ме оставяй, Господи, но погледни милостиво на мене и на страдащата Юлиана! Укрепи ни да извършим до край нашия подвиг, понеже духът е бодър, но плътта е номощна!\r\nБог изпълнил нейната молитва. И двете мъченички с търпение и твърдост понесли най-ужасните мъчения, като викали към Господа:\r\n- Не отвръщай лицето си от нас, Христе, и Твоя Св. Дух не отнемай от нас! Дай ни радостта на Твоето спасение и с властния Дух ни утвърди в Твоята любов!   Най-после Мартиан, като видял, че и най-тежките мъчения не ги заставят да се отрекат от Христа, осъдил и двете на смърт.\r\nСмъртното наказание трябвало да се изпълни зад стените на града. Сам жестокосърдечният Диоскор, държейки в ръката меч, водел дъщеря си. Войници водели Юлиана. Те двете се молели. В отговор на тяхната молитва се чул глас от небето, който обещавал да изпълни молбата им. Двете мъченички с радост преклонили главите си под меча. Сам Диоскор изпълнил на дъщеря си смъртната присъда.\r\nДиоскор и Мартиан още същия ден постигнал Божият гняв. Вдигнала се страшна буря и те двамата били поразени от гръм и изгорени от мълния така, че дори останките им не могли да се намерят. А телата на св. мъченички били взети и погребани от един християнин, който построил над тях храм. Тук вярващите намирали изцеление от своите недъзи.\r\nСега мощите на св. великомъченица Варвара почиват в Киев, а една малка частица се намира в софийската църква \"Св. Преображение\" (квартал Лозенец).  ", "date": "2019.12.04", "title": "Почитаме Св. великомъченица Варвара"}
{"url": "https://www.actualno.com/sciencelogy/natisk-vkluchitelno-ot-bylgarija-da-ima-po-seriozno-sledene-na-chat-prilojenija-za-spirane-na-terorizym-news_1412246.html", "text": "      Бърз и обемен достъп до чат приложения като Skype, Messenger, WhatsApp, както и до снимки и документи, минали през Instagram и Dropbox искат масово от много европейски прокуратури, включително от българската. Желанието от наша страна е представено от все още действащия главен прокурор Сотир Цацаров чрез позиция на координатора на Европейския съюз за борба с тероризма Жил де Керков, а аргументът е общ - борбата с тероризма ще е по-успешна, пише в. \" \".      Де факто съмишленици на Цацаров са главни, генерални, федерални, национални прокурори от Белгия, Франция, Испания, Италия, Люксембург, Хърватия, Литва, Словения, Словакия, Полша, България, Румъния и др. Прави впечатление, че повечето са от Източна Европа или пък от страни, в които действително е имало тежки терористични актове като Франция, Испания, Белгия, Италия.   Прокурорите настояват да се приеме регламент за европейските заповеди за предоставяне и съхраняване на електронни доказателства по наказателно правни въпроси. Вече има и предложение за съпътстващата директива, с която всички доставчици на услуги в рамките на ЕС, независимо от местоположението си, се задължават да сътрудничат на разследващите органи. Предвижда се доставчиците да отговарят на отправените искания в срок максимум до 10 дни.\r\nКерков се оплаква, че когато става дума за достъп до чат приложения, до обаждания по Skype или до облачните пространства, операторите трудно дават достъп. Още по-голям бил проблемът при обмяната на подобна информация между държавите, защото разследващите органи трябва да се справят с различни юрисдикции и минавали месеци, преди операторите да предадат исканите данни. \"Настоящата правна рамка не успява да гарантира онзи бърз и ефективен достъп, който е необходим, за да се ускори провеждането на множество разследвания в цяла Европа\", твърди белгиецът.  Той и прокурорите, които го подкрепят, твърдят, че договорите за правна помощ и европейската заповед за разследване стават все по-непригодни. Борбата с престъпността и тероризма се затруднявала, \"особено когато доказателствата за връзката между заподозрени лица се заличават, преди да бъдат събрани от правоприлагащите органи\". Стигало се до абсурди, при които обектът на дадено разследване и разследващият орган са в една страна, а разследването да се води международно само защото съответният доставчик на услуги е установен в друга държава.\r\nЩо се отнася до България, законодателството дава сериозни възможности на разследващите органи. Те имат достъп до информацията кой, къде и с коя авиокомпания е летял, кой къде е отседнал. Няма проблем да се прилагат специални разузнавателни средства дори без предварително разрешение на съд, когато става дума за тероризъм и предотвратяване на атентати - достатъчно е искане на вътрешния министър или шефа на ДАНС. Съдът дава разрешение само ако придобитата информация ще става доказателство. Според Закона за мерките срещу изпиране на пари, стотици хиляди хора и институции в България са длъжни да поддържат регистри и да подават сигнали при съмнения. По този закон може да се стигне до спиране на сделки или финансови трансакции. Специални текстове има и в закона за отбраната и въоръжените сили, според който военният министър може да разреши използването на оръжие и бойни средства от български военни формирования, \"когато възникне заплаха от терористични действия или опасност от употреба на оръжие за масово унищожение в България\".   Има и куп антитерористични текстове в Наказателния кодекс. Те бяха допълнени с цял пакет нови постановки и състави за съдене на хора, които набират или обучават други лица в тероризъм. Предвиден бе затвор и за тези, които се обучават, и за тези, които преминават през границите на страната, за да участват в терористична дейност. На хартия е гарантирано и, че \"всеки, който участва във финансирането, планирането или подготовката на терористични актове или в подкрепа на терористични актове, следва да бъде подведен под наказателна отговорност, както и да се ограничи възможността терористичните групи да създадат сигурно убежище\".     ", "date": "2019.12.04", "title": "Натиск, включително от България, да има по-сериозно следене на чат приложения за спиране на тероризъм"}
{"url": "https://www.actualno.com/education/vylchev-prizna-rezultatite-ot-pisa-sa-zaradi-obrazovatelnata-sistema-news_1412276.html", "text": "      \" Системата десетилетия наред е контролирала дали си дал целият обем от  знания , а сега се опитваме да променим именно това.\" Това призна образователният министър Красимир Вълчев пред НОВА тв по повод ниските  резултати на поредното изследване чрез сред 9-класниците. По думите му проблемът на ниските резултати е в образователната система, а промените в нея са закъснели. Сега са полагат усилия за въвеждане на правила като това учебникът да е помощно помагало, да се намали обемът от знания и пр. Резултатите от нововъведенията обаче ще могат да се видят едва след 6 до 9 години.      Образователната система е прекалено амбициозна по отношение на даването на знанието и прекалено неамбициозна по отношението на тези знания в умения, или поне в този период до 9 клас. Учениците четат по различен начи - кратки текстове, предимно от екрани, трябва да се съобразим с това, заяви Вълчев.   \" Трябва да пренасочим цялата система към умения, а не към обема знания и не заради този конкретен изпит (PISA), а по принцип. Това е, с което закъсняхме. Законът за предучилищното и училищното образование беше приет през  2015г., въпреки че беше предложен още през 2012 г. Но тогава не остана  време. Мандатът беше предсрочно прекратен. По-скоро това е инерцията  сега на старата система, затова че закъсняхме. Но го правим този преход.  Необходими са ни 2 до 3 цикъла - 6 до 9 години, в които да видим  резултатите . Не можем да върнем времето назад. По други изследвания,  които мерят четивната грамотност (базова грамотност - четене, писане)-  ние сме на 8-9то място в Европа. Ние сме страната с най-голяма разлика  между двете изследвания. Да, вярно е, че в единия случай се мери 4-ти  клас, а в другия 9-ти клас, където имаме проблеми и с периода, в който  децата губят мотивация за учене. Но това е проблем и на системата \".\r\nОказва се, че преди 3 години на същия тест PISA Министърът обаче обясни, че разликата е в рамките на  статистическата грешка и представянето на децата в тази възраст може да  се приеме като постоянно. Само по природни науки резултатите не могат \"да се  прочетат\" през статистическата грешка, обясни министърът.   Какви са усилията да промяна в образователните програми? \"Не е работа на учителя да повтори учебника, а да провокира любопитството към света на детето, интересът за учене. Това е променящата света философия с фокус образователната система, която сме започнали като промяна\", коментира Вълчев.   \"По-скоро проблемът е, че нямаме подобрение. А и няма как да имаме, това е старата програма. Това са ученици, които са изпитвани по старата програма\", заяви Вълчев. \"Променяме програмите поетапно от 2016г. Не казвам, че новите са по-добри, но са по-качествени, защото са заложили на компетентностния подход. Сега обратната ни връзка - особено учителите по математика - показва, че нямат достатъчно време, в което да затвърждават знанията. Препускат по материала, това е основният проблем. Аз казах, че ще намалим дълбочината на преподавания материал. Те трябва да учат за многочлени и триъгълници, но трябва да учат по-малко, няма нужда от такава дълбочина\", коменитра още Вълчев.    \"Регионалните управления вече казват, че най-важно е да се стимулира интереса за учене. Това ще го направим като променим и нашите изпитни формати. Това ще го направим за първи път догодина. В много по-голяма степен трябва да ориентираме децата към PISA. Една голяма част от тях учат, а учителите преподават това, по което очакват да ги изпитат . Особено след 7ми клас, когато си мислят, че от този клас зависи житейския им избор нататък\", призна министърът.\r\n\" Учебникът е помощно средство. Той не е задължителен. Това, което е в учебника, не е задължително. В учебника може да има повече отколкото в учебната програма. Задължителна е учебната програма. Да, учебникът все още е основното средство. Той обаче все по-малко ще бъде такова. Децата все повече ще трябва да използват електронни ресурси, все повече има достъп до друга информация. Основното, което трябва да направи учителят е да ги провокира да я търсят и извличат.\", обяви министърът.\r\n\"Имаме Национално външно оценяване, но да разчитаме само неговите резултати ще бъде много несправедливо за учителите. Да кажем в едно училище със 100% ромски деца ще бъде много несправедливо, защото учителят може да е положил много повече усилия от друг. И не може всичко да се прехвърля върху учителя. Това се опитваме да направим в момента - система, която да оценява усилията на учителите. В едно малко градче бях миналата седмица. Там се е случил един бърз процес на вторична сегрегация - това означава - като станат децата от ромски произход 30% примерно и българските ученици започват да се изтеглят от училището. Та там учителката ми каза, преди 10 години подготвях ученици за 6-тици в най-елитните гимназии с 10 пъти по-малко усилия, отколкото сега ги подготвям за тройка. Първият ни опит за тази оценка (на преподаването на учителите) не беше добър. Трябва към външното оценяване да има такава оценка на добавената стойност , която да отчита доколко едно училище е допринесло за подобряване на резултатите. Нашето външно оценяване не мери умения, но поне съпоставя какво е съотношението на придобитите знания. Висшите училища вече разчитат на него. Ще направим такава оценка, но на ниво учител е много трудно. Догодина ще имаме такава атестация \", обяви Вълчев.    ", "date": "2019.12.04", "title": "Вълчев призна - резултатите от PISA са заради образователната система"}
{"url": "https://www.actualno.com/america/procedurata-po-impijchmynt-sreshtu-trymp-vyrvi-v-posoka-vinoven-news_1412219.html", "text": "      Доказателствата за импийчмънт на президента Доналд Тръмп за неправомерно поведение и възпрепятстване на правосъдието са \"съкрушителни\", се казва в окончателния доклад на разследването на Комисията по разузнаването на Камарата на представителите, съобщи АФП.      \"Доказателствата за неправомерното поведение на президента са огромни, има и доказателства за възпрепятстване на Конгреса\", се казва в доклада, който има за цел да подкрепи официалните обвинения срещу Тръмп.   \"Разследването за импийчмънт установи, че президентът Тръмп, лично и действайки чрез агенти вътре във и извън американското правителство, е поискал намесата на чуждо правителство - това на Украйна, за да се облагодетелства за преизбирането си. Президентът е поставил личните си политически интереси над интересите на САЩ, опитал е да подкопае целостта на изборния процес в САЩ и е застрашил националната сигурност\", пише още в документа.\r\nЗаключенията вече са предадени на Комисията по юридическите въпроси на Камарата на представителите и тя всъщност трябва да определи курса - дали де факто да положи основните за процедура по импийчмънт. Какви са процедурните правила - припомнете си в !  Същевременно Белият дом отхвърли доклада, като обяви, че той \"не е успял да представи доказателства за неправомерни действия\" на Тръмп.\r\n\"В края на едностранния фалшив процес, председателят и Демократите категорично не успяха да представят доказателства за неправомерни действия от страна на президента Тръмп\", заяви говорителят на Белия дом Стефани Гришам.   \"Този доклад не отразява нищо повече от тяхното чувство за неудовлетвореност. В доклада на председателя Шиф са написани неща като тези на блогър,  който се стреми да докаже нещо, когато няма доказателства за нищо\", добави Гришам.     ", "date": "2019.12.04", "title": "Процедурата по импийчмънт срещу Тръмп върви в посока \"виновен\""}
{"url": "https://www.actualno.com/sofia/toplofikacija-sofija-objavi-che-izliza-na-energijnata-borsa-ot-dogodina-news_1412252.html", "text": "      \"Топлофикация София“ ЕАД ще участва самостоятелно на Българската независима енергийна борса (БНЕБ) през 2020 г., съобщиха от дружеството.      Според обявеното, подготовката за самостоятелно излизане на свободния пазар вече е извършена. Утвърдени са правила за процедура за избор на координатор на стандартна балансираща група и  вътрешни правила за участие на Българската независима енергийна борса.  Двата документа ще бъдат достъпни на сайта на столичната Топлофикация –  www.toplo.bg, в рубриката \"Законодателна рамка\".   В качеството си на производител на електрическа енергия от високоефективно комбинирано производство дружеството трябва да избере фирма - координатор на стандартна балансираща група. Фирмите-координатори на балансиращи групи са посочени в публичния регистър на Комисията за енергийно и водно регулиране, те ще бъдат поканени да представят оферти, като по този начин ще бъде осигурена възможност за напълно прозрачен и максимално изгоден за дружеството избор.\r\nС оглед максимално ефективната позиция на дружеството по отношение реализирането на произвежданата собствена електрическа енергия, са заложени следните условия: избор на пазарен сегмент за продажба през БНЕБ на електрическа енергия, анализ на финансовият риск, произхождащ от продажба на произведената електрическа енергия и риска от липса на купувач и невъзможност за реализация на количествата и най-важното - възможност за авансово плащане по двустранни договори за продажбата на енергия, се казва в съобщението на дружеството.   ", "date": "2019.12.04", "title": "Топлофикация София обяви, че излиза на енергийната борса от догодина"}
{"url": "https://www.actualno.com/chronicles/v-sofija-e-otkrit-pyrvijat-kinosalon-v-bylgarija-vtori-v-evropa-news_1411982.html", "text": "      През 1897 г. се е състояла първата кинопрожекция в България, в заведението на Марин Чолаков в Русе. Собственик на кинематографическата машина и организатор на събитието бил Георги Кузмич. Той прожектира филмът Пристигането на влака на Братя Люмиер, както и филм показващ посрещането на цар Николай в Париж. Месец по-късно, на 22 март, се организира и първата прожекция в София.      На 4 декември 1908 г. в София е открит първият киносалон в България, втори в Европа. Първият български филм е „Българан е галант“ на Васил Гендов, прожектиран за първи път май 1910 г.    ", "date": "2019.12.04", "title": " В София е открит първият киносалон в България, втори в Европа"}
{"url": "https://www.actualno.com/kardjali/protestyt-zaradi-pytja-ardino-kyrdjali-prodyljava-news_1412250.html", "text": "      За трети ден ще има блокада на пътя Ардино - Кърджали, с искане за спешен ремонт, предаде БГНЕС.      Очаква се към жителите на Ардино да се присъединят и хора от Неделино и Баните, а при липса на реакция от изпълнителната власт протестът да се радикализира, съобщава БНТ.   От стачния комитет обявиха готовност за гражданско неподчинение и постоянна блокада на пътя за Кърджали. За изпълнение на исканията им са необходими 10 милиона лева. Протестиращите настояват за гаранции, че средствата ще бъдат осигурени. ", "date": "2019.12.04", "title": "Протестът заради пътя Ардино - Кърджали продължава"}
{"url": "https://www.actualno.com/asia/sasht-vyrvi-kym-nov-zakon-nasochen-sreshtu-pekin-i-v-zashtita-na-malcinstvo-v-kitaj-news_1412256.html", "text": "      Камарата на представителите на САЩ прие законопроект за противодействие на това, което нарича \"произволно задържане, изтезания и тормоз\" на мюсюлманите уйгури в Китай, съобщи АФП.      Законопроектът призовава за \"целенасочени санкции\" спрямо членовете на китайското правителство - и посочва конкретно секретаря на Комунистическата партия в автономния регион Синдзян, уточнява БГНЕС.   Преди да стане закон, законопроектът трябва да бъде одобрен от Сената и  подписан от президента Тръмп.\r\nКитайското външно министерство реагира остро, като нарече законопроекта \"злонамерен\".  Приемането на документа идва дни след като Доналд Тръмп подписа законопроект, който подкрепя продемократичните протестиращи в Хонконг, на което Пекин отново реагира остро.\r\nЗаконопроектът за уйгурите беше приет с 407 гласа „за“ срещу само един против от Камарата на представителите във вторник вечерта. Републиканецът Томас Маси от Кентъки гласува срещу законопроекта, както и срещу другия за Хонконг.   Целта на законопроекта е \"да отправи поглед към грубите нарушения на общопризнатите права на човека, включително масовото интерниране на над 1 000 000 уйгури\". Освен това документът обвинява Китай в „систематична дискриминация“ срещу уйгурите, като \"им отказва редица граждански и политически права, включително свободите на изразяване, религия, движение и справедлив процес\".    Законопроектът описва някои от политиките, за които се твърди, че са проведени от Китай срещу мюсюлманите в Синдзян. ", "date": "2019.12.04", "title": "САЩ върви към нов закон, насочен срещу Пекин и в защита на малцинство в Китай "}
{"url": "https://www.actualno.com/balkani/makedonskijat-prezident-se-oplaka-ot-lipsata-na-napredyk-za-istoricheskite-vyprosi-s-bylgarija-news_1412251.html", "text": "      Смесената българо-македонска комисия по историческите въпроси работи изключително бавно. Това каза македонският президент Стево Пендаровски пред местната \"ТВ 24\".      Според него и двете страни трябва да се освободят от баласта, пише БГНЕС.   Целта на тази комисия, а и на самия Договор за приятелство и добросъседство, е да видим кои исторически фигури ни обединяват. За съжаление не чувам често да се използва ключовият израз, който е изписан в този документ, каза още той.\r\n\"Ако пише обща /споделена/ история, а ти искаш да пише, че Гоце Делчев е чист българин, как аз ще го празнувам? Той трябва да бъде и твой, и мой, дори и с част от делото си, за да може заедно да го честваме. Това е много просто. Това е формулировката\", каза още Пендаровски. Според него няма да бъде лошо, ако в смесената комисия бъдат включени и международни балкански експерти за конкретния период и даде пример с Преспанския договор, който бе постигнат с участието на американския посредник Матю Нимиц.  На този етап България не създава никакви пречки на Северна Македония, каза още Стево Пендаровски. Той смята, че с търпение и преговори всички спорове може да бъдат преодоляни.\r\n\"Няма друг начин. Не може да кажете - аз си отивам у дома. Така беше по времето на Никола Груевски. Бяхме си у дома и си въобразявахме, че сме най-силните в света. Но, както виждате не е било точно така\", заяви Пендаровски.    ", "date": "2019.12.04", "title": "Македонският президент се оплака от липсата на напредък за историческите въпроси с България"}
{"url": "https://www.actualno.com/society/novini-ili-novini-kartinata-na-pechata-za-4-dekemvri-news_1412189.html", "text": "              Според президента Румен Радев, България трябва веднага да поеме охраната на въздушното пространство на Северна Македония т.е. да не чака новите изтребители F-16. Той каза това при отпътуването си за срещата на НАТО. По думите му, докато разговорите в тази насока са били  отлагани от българска страна за „светлото бъдеще“, когато ще имаме ескадрила нови самолети, Гърция е сключила споразумение за тази мисия.   Ежедневникът отбелязва, че депутатите са определили размерите на месечния осигурителен доход за 2020 г. Размерите бяха разписани в Закона за бюджета на ДОО за следващата година. \"За\" тях гласуваха 106 народни представители, \"против\" - 78 и \"въздържали се\" -20, с което те бяха приети. Текстовете предвиждат минималният осигурителен доход за самоосигуряващите се лица през 2020 г. да е 610 лв. Всекидневникът обръща внимание на бъдещето на Северна Македония като член на НАТО. \"Сбъдваме мечтата на поколения наши граждани – ставаме член на НАТО, в съюз с най-мощните партньори в демократичния свят\", написа днес премиерът Зоран Заев в своя профил във Facebook. „Тук, в Лондон, Северна Македония е потвърдена като следващия 30-ти член на НАТО, на 70-ия рожден ден на Алианса. Защитени, сигурни и стабилни, ние продължаваме да укрепваме икономиката в полза на всички наши граждани“, добави още Заев.     Медията пише, че Просветното министерство обмисля въвеждането на тест, в който ще бъдат включени въпроси по всички предмети. Той ще бъде за учениците в 10-ти клас, сподели образователният министър Красимир Вълчев след представянето на резултатите от международното изследване PISA. „Не сме мислили за промяна в закона, по скоро сме обсъждали идеята за интегрален тест, но все още не сме взели решение. В него ще има въпроси от всички области. Меренето на умения изисква по-голяма интердисциплинарност и свързаност“, заяви той. Според Вълчев изпитните формати у нас трябва да се приближат до тези на PISA, тъй като целта е изпитните формати да мерят умения. ", "date": "2019.12.04", "title": "Новини или Novini - картината на печата за 4 декември "}
{"url": "https://www.actualno.com/showbusiness/brad-pit-otkri-che-kato-ostareesh-stavash-po-santimentalen-news_1412236.html", "text": "      Списание Interview публикува разговор между холивудските звезди Брад Пит и Антъни Хопкинс, по време на който те стигнаха до извода, че хората стават по-уязвими в емоционално отношение с възрастта, предаде БГНЕС.      \"Не съм плакал от около 20 години, но сега станах по-емоционален. Разстройвам се от деца, приятели, новини\", призна Пит. \"Мисля, че това е добър знак\", добави той   Хопкинс, който се снима с Пит във филмите \"Легенди за страстта\" (1994) и \"Да срещнеш Джо Блек\" (1998), добави, че такива сълзи не се проливат от тъга. \"Когато остарееш, откриваш, че понякога просто искаш да плачеш. Не става въпрос за мъка. Става въпрос за величието на живота\", коментира носителят на \"Оскар\".\r\nАктьорите обсъдиха и грешки, допуснати в миналото.  Според Брад Пит хората не трябва да бъдат съдени за грешките си, а за това как хората реагират на тях.  \"Живеем във време, в което всички съдят твърде строго за грешките. Ние придаваме твърде голямо значение на това. Но винаги ще грешим. Много по-важно е да се види каква стъпка ще предприеме сгрешилия след случилото се\", подчерта Пит. ", "date": "2019.12.04", "title": "Брад Пит откри, че като остарееш, ставаш по-сантиментален"}
{"url": "https://www.actualno.com/education/mon-misli-vyrhu-test-po-vsichki-predmeti-v-deseti-klas-news_1412184.html", "text": "      Просветното министерство обмисля въвеждането на тест, в който ще бъдат включени въпроси по всички предмети. Той ще бъде за учениците в 10-ти клас, сподели образователният министър Красимир Вълчев след представянето на резултатите от , пише \"Монитор\".      „Не сме мислили за промяна в закона, по скоро сме обсъждали идеята за интегрален тест, но все още не сме взели решение. В него ще има въпроси от всички области. Меренето на умения изисква по-голяма интердисциплинарност и свързаност“, заяви министърът. Според Вълчев изпитните формати у нас трябва да се приближат до тези на PISA, тъй като целта е изпитните формати да мерят умения. Той даде за пример работодателите, които споделили, че за тях е важно бъдещите им служители да имат комуникационни умения, които липсвали сега. Според Вълчев учителите преподавали само това, което щели да изпитват учениците, които от своя страна рядко имали мотивация да четата по теми, на които нямало да полагат тестове. пък са първите, които ще положат задължителна матура по български език и литература и математика, с тях те ще завършат първи гимназиален етап.   За въвеждането на интегрален тест на принципа на SAT или TOEFL вместо изпити за назубрени уроци в 10-ти клас се заговори още през март тази година. Тогава идеята се появи от страна на учителите по време на форум в Силистра, в която взеха Вълчев и председателят на парламентарната образователна комисия Милена Дамянова. Тогава тя уточни, че подобен тест би показал дали учениците са усвоили уменията и компетентностите, заложени в новите учебни програми, които ще им дадат възможност да реализацията на пазара на труда.\r\nПродължителността на учебното време у нас също бе посочена като проблем за резултатите, освен формата на изпита. Вълчев посочи, че родните деца са в клас около 14% по-малко от средното за Европа заради дългата лятна ваканция и празници. Поради тази причина учителите се оплаквали, че учебното време на стигало за упражнения, въпреки че в новите учебни програми е заложено около 40% за него. Просветният министър обаче увери, че към момента не се обсъжда увеличаване не учебната година.   ", "date": "2019.12.04", "title": "МОН мисли върху тест по всички предмети в десети клас"}
{"url": "https://www.actualno.com/europe/sreshtata-na-nato-v-svetlinata-na-sblysyk-na-makron-s-trymp-news_1412227.html", "text": "      Президентите на САЩ Доналд Тръмп и на Франция Еманюел Макрон си размениха остри реплики за бъдещето на НАТО, след като и поиска Алиансът да преосмисли стратегията си, съобщи АФП, цитирана от БГНЕС.      Тристранната битка засенчи началото на срещата на върха на 70-та годишнина на Алианса в Лондон, заплашвайки да извади от релси усилията за показване на единство срещу Русия и Китай.   През последните седмици Макрон се опита да промени дневния ред на срещата, като поиска преглед на \"мъртвата\" стратегия на НАТО, но Тръмп - който се похвали, че е принудил държавите-членки да увеличат разходите за отбрана – отвърна на удара.\r\n\"Мисля, че това е много обидно\", заяви Тръмп за твърдението на Макрон миналия месец, че НАТО преживява \"мозъчна смърт\" и трябва да се съсредоточи повече върху ислямските терористи и върху повторното отваряне на стратегическия диалог с Русия, определяйки го като \"много, много гадно изявление\". \"Никой не се нуждае от НАТО повече от Франция. За тях това е много опасно изявление\", предупреди Тръмп.  По-късно Тръмп смекчи тона си при съвместна изява с Макрон, но френският лидер защити думите си и обвини Турция, че работи заедно с екстремисти в Сирия.\r\n\"Общият враг днес са терористичните групи, които споменах. Съжалявам, че нямаме същото определение за тероризъм \", каза Макрон. Той отбеляза, че Турция е нападнала кюрдските отряди, които подкрепиха съюзниците срещу ИДИЛ и обвини Анкара в работа с приближени на ИДИЛ.\r\nМакрон и турският президент Реджеп Ердоган се изправиха лице в лице на четиристранни разговори с канцлера на Германия Ангела Меркел и британския премиер Борис Джонсън, а всичките 29 лидери на НАТО бяха поканени на . Меркел заяви, че е \"сравнително оптимистична\" след срещата, но Макрон предупреди, че \"не всичко е било изяснено и не са отстранени всички неясноти\". \"Има разногласия, избор, който не общ, но трябва да продължим напред. Аз съм прагматик\", каза той.       От своя страна Ердоган заплаши, че ще блокира усилията на НАТО да увеличи защитата на балтийските държави срещу Русия, освен ако останалите съюзници не обявят кюрдските отряди, които се бориха заедно с американските и френските сили срещу ИДИЛ в североизточна Сирия, за \"терористи\". НАТО изготви план за засилване на защитата на Полша, Естония, Литва и Латвия срещу потенциално нападение от страна на Русия, въпреки че подробностите остават неясни.\r\nПолският президент Анджей Дуда омаловажи спора, като заяви, че вярва, че ще бъде намерено \"добро решение\".  Но той също призова Макрон да направи „конкретни предложения“ как да подобри съюза.\r\nГенералният секретар на НАТО Йенс Столтенберг поднови собствената си критика към забележките на френския лидер, като заяви, че съюзниците \"никога не трябва да поставят под въпрос единството и политическата готовност да бъдат заедно и да се защитават\".\r\nТръмп защити Столтенберг, като се похвали, че членовете на НАТО масово увеличават разходите си за отбрана благодарение на оказания от него натиск. След това президентът на САЩ повтори дългогодишните си оплаквания относно европейските разходи. \"Когато влязох, бях ядосан на НАТО и сега събрах 130 милиарда долара\", каза Тръмп, позовавайки се на сумата, която Столтенберг обяви, че Канада и европейските членове добавят към бюджетите си за отбрана следващата година.\r\nМеждувременно руският президент , че Москва е отворена за сътрудничество с НАТО срещу общи заплахи като тероризма. В ход, който вероятно ще обезпокои източноевропейските съюзници в НАТО, които се чувстват застрашени от Москва, Макрон изглежда възприемчив към идеята, призовавайки за \"стратегически диалог\" с Русия.      Срещата на върха е кратка, планирана е само една тричасова сесия, на която се очаква лидерите да подпишат серия от решения, вече взети от министрите на външните работи и на отбраната на държавите-членки на НАТО. Очаква се да бъде одобрен и  нов доклад за това как съюзът трябва да подходи към Китай и неговата нарастваща международна увереност. \"Вече разбрахме, че възходът на Китай има последици за сигурността за всички съюзници\", каза Столтенберг. ", "date": "2019.12.04", "title": "Срещата на НАТО - в светлината на сблъсък на Макрон с Тръмп"}
{"url": "https://www.actualno.com/america/chili-razsledva-ima-li-namesa-ot-iztochnoevropejska-dyrjava-v-protestite-v-stranata-news_1412237.html", "text": "      Чили разследва \"прекомерен интернет трафик\", който може да сигнализира, че източноевропейска страна е подстрекавала седмици смъртоносни протести, заяви министърът на външните работи на латиноамериканската страна Теодоро Риберо, цитиран от АФП.      \"Чилийските власти разследват дали има или не пряка международна намеса\", заяви Риберо пред репортери, предаде БГНЕС. \"Това, което знаем, е, че в дните след 18 октомври е имало голям интернет трафик, идващ от страна в Източна Европа към Чили\", каза той, но не посочи името на държавата, нито даде допълнителни подробности относно естеството на предполагаемата намеса.   \"Има прекомерен интернет трафик около този период\", посочи единствено Риберо, включително \"създаване на фалшиви профили\".\r\nКоментарите на Риберо идват, след като Русия отрече обвиненията в САЩ, че използва онлайн тролове, за да предизвика напрежение в Чили, където 23 души загинаха по време на продължилите седмици жестоки демонстрации, които обхванаха южноамериканската страна в средата на октомври.  В телефонен разговор в края на октомври със своя колега от Чили Себастиан Пинера, президентът на САЩ Доналд Тръмп \"осъди чуждестранните опити за подкопаване на чилийските институции, демокрация и общество\". ", "date": "2019.12.04", "title": "Чили разследва има ли намеса от източноевропейска държава в протестите в страната"}
{"url": "https://www.actualno.com/curious/3-te-zodii-koito-ne-vjarvat-v-istinskata-lubov-news_1412289.html", "text": "                   - Представителите на този знак са скептици по природа. Тяхното мислене просто е такова. Свикнали са да се справят сами с живота и не искат да допуснат някого до себе си. Девите са най - критичните и претенциозни представители на зодиака. Критични са както към себе си, така и към представителите на противоположния пол. Винаги откриват някакъв проблем в половинките си, нещо което ги отблъсква. Това се случва, защото прекалено много анализират качествата на останалите. Девите винаги се фокусират върху отрицателните качества на партньора си. Отнасят се към любовта несериозно и дори понякога подигравателно. Предпочитат да не са във връзка, защото не вярват, че е възможно любовта между двама души да е истинска.    - Много общителни представители на зодиака, които имат нужда от внимание и грижи. Обожават да флиртуват, да ходят по партита, да привличат вниманието, да получват комплименти и тн. Не могат да си представят, че в живота им е възможно да се появи представител на противоположния пол, който е възможно да ги откъсне от този начин на живот и да ги накара да повярват в любовта. Харесва им да имат отношения с няколко човека едновременно, само така усещат истинска тръпка и силна емоция. Почти невъзможно е да създадат стабилна връзка, еднообразието бързо им омръзва. Не могат да прекарат дълго време с един и същи човек.         ", "date": "2019.12.04", "title": "3-те зодии, които НЕ вярват в истинската любов"}
{"url": "https://www.actualno.com/health/kakvo-trjabva-da-znaem-za-citonamazkata-news_1412290.html", "text": "      Цитонамазката е едно от изследванията в урогениталната сфера. Тя е един от най-често срещаните методи за анализ в съвременната медицина. С нейна помощ е възможно да се идентифицират не само обикновени възпаления, но и да се предотврати рак. Въпреки надеждността и достъпността на метода, не всички жени разбират необходимостта от редовни тестове и прегледи.       Всяка жена, поне веднъж в живота си, трябва да посещава гинеколог и да е преминала процедурата цитонамазка.\r\nПри този метод се взема секрет от микрофлората и може да се установят инфекции. Цитонамазката се прави от стените на шийката на матката, влагалището и цервикалния канал. В лаборатория се извършва микроскопично изследване на клетките от биологичен материал. Такъв анализ, показва състоянието на епителни клетки в матката и вагината. Помага да се открият патогенни микроорганизми, както и да се установят болестите, предавани полово. Препоръчително е, да се прави цитонамазка, веднъж годишно, дори ако няма видима причина за тревога. Смята се, че много инфекции живеят за дълго време, без да причинят никакви симптоми.   При усещане на дискомфорт, придружен от сърбеж, необичайно освобождаване на секрети, внезапна болка или и парене в областта на гениталиите. Във всички тези случай цитонамазката е задължително изследване.\r\nТакива признаци са знак за наличие на заболяване. Освен това е препоръчително проучване на биоматериал. Той може да установи наличие на инфекция, предавана по полов път.    Гинекологът предписва тест за цитонамазка и на жени, планиращи бременност, подготовка за IVF или друго изкуствено осеменяване. На жени, които чакат бебе, се прави теста три пъти през целия период, тъй като инфекциите се предават, могат да усложнят раждането или да провокират спонтанен аборт. В гинекологията има няколко вида анализ на цитонамазка, в зависимост от вида на изследването.   Най-честият е обща цитонамазка. С него може да се определи състоянието на епителните клетки и да се открият заболявания, причинени от микроорганизми патогенни.\r\nДругото изследване е бактериоскопско изследване. С него се диагностицират и някои болести - гонорея, трихомониаза. Такива са предавани по полов път.   По време на анализа се отчита броя различно оцветени микроорганизми. Те определят формата на бактериите, размера и местоположението им.\r\nВ наши дни, най-надеждният начин за диагностициране на скрити инфекции е, чрез цитонамазка.       Не е трудно да се интерпретира анализът на цитонамазка за латентни инфекции. Резултатът може да е положителен или отрицателен. Независимо от това, декодирането на всеки анализ и назначаването на лечение се извършва само лекар.\r\nЦитонамазката е доста надеждна диагностична процедура. С нея могат да открият най-сериозните заболявания в гениталната област, а цената на анализа е достъпна за всеки. ", "date": "2019.12.04", "title": "Какво трябва да знаем за цитонамазката"}
{"url": "https://www.actualno.com/politics/antikorupcionnoto-bydeshte-s-marka-cacarov-svatba-ili-bradva-news_1412265.html", "text": "      По същия начин, както се справи начело на прокуратурата – нищо, празни приказки, нито едно завършено дело за корупция срещу представител на висшия ешелон на властта. Това заяви адвокат Михаил Екимджиев в коментар за бъдещето на Антикорупционната комисия (КПКОНПИ) и варианта . Екимджиев е сигурен, че Цацаров начело на КПКОНПИ ще е много по-лош вариант от Филип Златанов начело на КПУКИ, припомняйки прословутия случай с и кой трябва \"да се удря\". Тези тефтерчета бяха откраднати от колата на вещото лице и случаят в тази насока остана отворен, а на 3 години.      Изобщо не съм съгласен с това мнение, отвърна Ясен Тодоров, който беше част от предишния ВСС като водещ тогавашната комисия по етика, а сега на Прокурорската колегия. Той блесна в т.нар. - с подозрения, че е един от хората във ВСС, получавали директно \"напътствия\" от Бойко Борисов Тодоров видя Цацаров като отличен юрист, защото бил дълго време съдия, а и е бил главен прокурор, като има сериозна роля за падането на мониторинга на ЕК за правосъдието.   Мониторингът падна, защото ние не искаме да сме правова държава и да направим съдебна реформа, сигурен е Екимджиев. \"ЕС не е СССР и да дойде с танковете да ни направи реформа\", заяви той пред bTV и посочи, че ЕС с мекия натиск, с който действа, не може да се справи. Нямаше смисъл повече, категоричен е юристът защо се стигна до това. \"Ако беше така, мониторингът щеше да падне и за Румъния\", опонира Тодоров.\r\nВижте с какво се занимава КПКОНПИ – нито един политик от управляващата партия, само с някой кмет и чиновник, каза още Екимджиев, след като Тодоров почна да обяснява как комисията е създадена и работи по препоръки и насоки на ЕС. Тодоров обяви, че КПКОНПИ е обезпечила и отнела имущество \"в пъти над бюджета ѝ за издръжка\", но не можа да отговори на въпрос колко е бюджетът на Антикорупционната комисия и колко е запорираното и в крайна сметка отнетото имущество.  Удрят се хора и бизнеси с тази фирма, с тотални запори преди да има съдебно решение, посочи Екимджиев, а Тодоров отвърна: \"Нали това искахме\" и че трябва да се страхуват от закона. \"Могат да ни тероризират до изтичане на абсолютната давност на досъдебното производство\", категоричен беше Екимджиев и добави, че когато нищо не бъде открито и доказано пред съда, следва само едно: \"Ами, съжаляваме\". Той беше категоричен – институциите се правят от хора, а уважението към хората се заслужава, не се дава даром. \"Оптимист е този, който казва и по-лошо може да стане\", иронизира Екимджиев за финал Тодоров, който видя светло бъдеще за КПКОНПИ под бъдещото ръководство на Цацаров. ", "date": "2019.12.04", "title": "Антикорупционното бъдеще с марка \"Цацаров\" - сватба или брадва?"}
{"url": "https://www.actualno.com/koledenduh/ogromni-mechoci-zarja-i-koledni-svetlini-beljazaha-nachaloto-na-praznicite-v-asenovgrad-video-news_1412253.html", "text": "       Грейнаха вълшебните светлини на в Асеновград. Празничната програма по повод посрещане на предстоящите празници и Новата 2020 г. вече стартира. 12-метрова елха, позиционирана на площад \"Академик Николай Хайтов\" в града, озари със светлините си всички присъстващи, а дядо Коледа и огромните мечоци Мишо и Маша зарадваха най-малките асеновградчани. Преди това, талантите на града представиха своите певчески и танцувални умения.      Ситният дъжд, който се сипеше непрестанно, не успя да уплаши нито участниците, нито зрителите. Акцент в програмата на Асеновград за Коледа и Нова година този път са благотворителността и изявите на местни самодейни творчески състави и формации. През целия месец декември ще се проведат концерти, изложби, арт работилници и спектакли. Началото бе поставени във Военния клуб в града с театралното представление \"Лелята на Чарли” – благотворителен спектакъл на „Театрална работилница за мечти” в подкрепа на Лизавета Иванова, нуждаеща се от средства за терапия. Асеновградчанката е с диагноза \"Множествена склероза\". Кулминацията в празничните тържества ще бъде в новогодишната нощ, когато на площада ще се извие дълго хоро, а в небето ще заблестят фойерверки. Ето и цялата Коледно-новогодишна програма на Асеновград:  4 декември (сряда)   17:30 ч. - Градска библиотека - Прожекция на „Светителят хирург\" - филм за свети Лука Кримски. 5 декември (четвъртък)  13:30 ч. - Етнографска къща - Коледна работилница с децата от ДЦДУ за изработка на играчки за елха и празнична програма с гост – приложник    18:00 ч. - Градска библиотека - „Заедно за Лиза” – благотворителен концерт и базар в подкрепа на Лизавета Иванова. 7 декември (събота)  11:00 ч. - Градска библиотека - „Динозаврите” – интерактивно представление за деца. Книжен базар на издателство „ Колибри”\r\n17:00 ч. - Градска библиотека - Коледен концерт на Фолклорно сдружение „Детска песен Надежда Хвойнева” и Гайдарски състав „Големите гайди”. 9 декември (понеделник) - 17:30 ч. - Градска библиотека - Шести годишни номинации „Донка Пашкова” за инициатива, реализирана с помощта на  доброволци през 2019 г.   9 – 30 декември - Исторически музей - Благотворителен коледен базар в помощ на деца с увреждания. 10 декември (вторник)  17:30 ч. - Градска библиотека - Коледен концерт на  музикално студио „Калина Малина” с участието на  студенти от АМТИИ от класа на Ангел Маринов\r\n19:00 ч. - ресторант „Tasty” - „Спортист на годината 2019” – тържествена церемония по връчване на XIV годишни награди за десетте най-добри спортисти. 11 декември (сряда)  17:30 ч. - Градска библиотека - „На учителя с любов” – вечер, посветена на 100-годишнината от рождението на Иванка Тошева\r\n17:30 ч. - Исторически музей - Представяне на изложба „Самоуки майстори и занаятчии” по повод деня на техния покровител – свети Спиридон. 12 декември (четвъртък)  17:30 ч. - Градска библиотека - „Коледа, Коледа” – концерт на детските музикални школи към НЧ „Св. преп. Паисий Хилендарски”. 13 декември (петък)  19:00 ч. - Старинно училище „Свети Георги” - „Джаз с приятели” – концерт на Веси Пашалиева и приятели. 14 декември (събота)  11:00 ч. - Градска библиотека - Изложба колажи на школата по графичен дизайн с ръководител Христо Коватлиев\r\n12:00ч. - Градска библиотека - „Коледна магия” – концерт на детските състави при ЦПЛР „Васил Левски”. 15 декември (неделя)  11:00 ч. - площад „ Академик Николай Хайтов” - Коледен крос 7, организиран от ЦМИРА. 16 декември (понеделник)  17:30 ч. - НЧ „Родолюбие” „Коледни усмивки” – тържество с децата от театрална и танцова школа при НЧ „ Родолюбие”\r\n18:00 ч. - Градска библиотека - Коледен благотворителен концерт на талантите от ОУ „Отец Паисий” в подкрепа на Неврие Мехмед. 17 декември (вторник)  17:30 ч. - Градска библиотека - „Път към светлината” – изложба живопис в памет на художника Иван Любенов\r\n19:00 ч. - НЧ „Родолюбие” - Коледен поздрав на театрален състав при НЧ „Родолюбие\"\r\n19:00 ч. - ресторант „Tasty” - Младежки коледен бал под егидата на кмета на община Асеновград доктор Христо Грудев. 18 декември (сряда)  12:00 ч. - пред паметника на капитан Петко войвода - Поднасяне на цветя по повод 175 г. от рождението на капитан Петко войвода\r\n17:30 ч. - Градска библиотека - Честване на 175 г. от рождението на капитан Петко войвода. Празничен  благотворителен концерт на ФА „Капитан Петко войвода” при ТД „Родопи” в подкрепа на Мишо Кашидов.\r\n17:30 ч. - НЧ „Родолюбие” - \"Коледна феерия” – концерт на школите по класически балет и вокално пеене в НЧ „Родолюбие”   18:00 ч. - в двора на НЧ „Св. преп. Паисий Хилендарски” - „Коледно веселие край елхата” – празник на самодейните състави към НЧ „Св. преп. Паисий Хилендарски”. 19 декември (четвъртък)  17:00 ч. - модули за външна експозиция пред Градска библиотека - „Духът на Монопола” - откриване на изложба на сдружение \"Станимашка фотографчийница\"\r\n17:30 ч. - Градска библиотека - „Стар албум, чаша вино и приятели” със сдружение \"Станимашка фотографчийница\" - Мултимедийна презентация „100 на 100 Коко” за Коста Форев\r\n18:00 ч. - Военен клуб - „В очакване на Коледа” –  концерт на сдружение „Станимака мюзик център” с ръководител Севджан Рамадан. 20 декември (петък)     12:00 ч. - площад „Академик Николай Хайтов” - Поздрав на талантите от СУ „Свети княз Борис I”; Поздрав на талантите от ОУ „Никола Вапцаров”; Поздрав на талантите от СУ „Свети свети Кирил и Методий”\r\n17:30 ч. - Градска библиотека - „Неслучайните случайности” – Стефи Стаменова представя новата си книга\r\n18:00 ч. - Военен клуб - „Една обикновена Коледа” – представя юношеската група на \"Театрална работилница за мечти\"\r\n18:30 ч. - Старинно училище „Свети Георги” - „Коледно чудо” – концерт на музейната музикална школа\r\n19:00 ч. - НЧ „Родолюбие” - Благотворителен базар и концерт на талантите на Асеновград в подкрепа на  Николай Иванов. 23 декември (понеделник)     17:30 ч. - Градска библиотека - „Фолклорна наздравица” – Коледен благотворителен концерт на ФФ „Карлък” и Клуб за танцово изкуство „Везеница” в подкрепа на Лизавета Иванова. 24 декември (вторник)  11:30 ч. - площад \"Академик Николай Хайтов” - \"Магията на Рождество” – концерт на талантите от музикална школа „Арт войс център”. 31 декември (вторник)  Новогодишна наздравица с оркестър „Колорит” Празнични илюминаци.  ", "date": "2019.12.04", "title": "Огромни мечоци, заря и коледни светлини белязаха началото на празниците в Асеновград (ВИДЕО)"}
{"url": "https://www.actualno.com/asia/tajfun-vze-jertvi-na-filipinite-news_1412248.html", "text": "      Девет души са жертвите на тайфуна \"Тисой\" във Филипините, съобщава CNN, позовавайки се на местните власти.      Късно в понеделник вечер тайфунът удари Филипините със силни дъждове, които наводниха столицата в Манила. Според вестник \"Филипинска звезда\" броят на евакуираните в страната надхвърли 225 хиляди души.   Според Министерството на обществената безопасност на Филипините при извънредни ситуации, над 300 хиляди души са застрашени от наводнения, повече от 105 хиляди от тях са изложени на опасност от кални потоци от вулкана Майон.\r\nОчаква се тайфунът да премине изцяло през Филипините едва в четвъртък.   ", "date": "2019.12.04", "title": "Тайфун взе жертви на Филипините"}
{"url": "https://www.actualno.com/showbusiness/novata-mis-bylgarija-imala-vryzka-s-dimityr-rachkov-news_1412294.html", "text": "      Пo cтaрa трaдиция и пoрeдният избoр нa Миc Бългaрия прeминa cъc cкaндaли и интриги. Нa пищнa цeрeмoния прeди дни c . A минути cлeд тoвa coциaлнитe мрeжи избухнaхa oт пoдигрaвки зaрaди издутитe ѝ уcтни. Чacoвe прeди финaлa тръгнa cлух, чe кoнкурcът e нaглaceн и пoбeдитeлкaтa e яcнa. Тaкa ce и oкaзa.      Cпoрeд клюкaтa пръcт в кoрoняcвaнeтo нa Рaдинeлa имaл cтрoитeлeн прeдприeмaч, c кoгoтo брюнeткaтa e пoвeчe oт близкa. Дaли тoвa e тaкa, знae caмaтa Чушeвa, нo e фaкт, чe миcкaтa вoди дocтa лукcoзeн живoт, мaкaр дa нe рaбoти. Брюнeткaтa рeдoвнo пoceщaвa cкъпи дecтинaции кaтo Тaйлaнд и Бaли, ocтрoвитe Микoнoc, Мaвриций или пък нaй-лукcoзния cпa хoтeл нa тeритoриятa нa Румъния.   Cпoрeд пикaнтeн cлух прeд ceкcaпилa нa нoвaтa миcкa нe ocтaнaл бeзрaзличeн и . Дoкaтo двaмaтa рaбoтeли зaeднo в „Гocпoдaритe” флиртoвeтe им нe били eдин или двa.\r\nПo oнoвa врeмe кoмикът oщe имaл връзкa c Мaрия Игнaтoвa. Cлухoвeтe cтигнaли дo блoндинкaтa, кoятo ce oпитaлa дa нaмeкнe дeликaтнo, чe пoвeдeниeтo ѝ cпрямo oбвързaн мъж e нeприeмливo, нo cигнaлитe нe били улoвeни oт oтcрeщнaтa cтрaнa.  Мaрия дирeктнo зaпoдoзрялa, чe цeлтa нa cъпeрницaтa ѝ e дa ce дoкoпa пo-лeceн нaчин нa пo-виcoкa пoзиция в мeдийнитe cрeди, тъй кaтo имa диплoмa зa журнaлиcт oт УНCC.\r\nВce пaк Мaрия уcпялa дa туширa флиртa мeжду Рaчкoв и Чушeвa, нo тoвa нe минaлo бeз някoлкo жecтoки cкaндaлa пoмeжду им, пишe вecтник „Рeтрo”.    ", "date": "2019.12.04", "title": "Новата Мис България имала връзка с Димитър Рачков"}
{"url": "https://www.actualno.com/burgas/svetovnoizvesten-nefrolog-shte-preglejda-bezplatno-v-burgas-news_1412292.html", "text": "      Нефролог от Израел ще преглежда безплатно в Бургас на 14 декември.      Проф. д-р Талия Вайнщайн е известна в целия свят с работата си с пациенти на хемодиализа и в преддиализен стадий.\r\nПрактикува от 35 години и за това време е натрупала уникален клиничен опит в диагностиката и лечението на различни бъбречни болести. Тя е Президент на Израелското дружество по нефрология и хипертония и член на комитета на Съюза на Европейската медицинските специалисти (UEMS) - Бъбречна секция.\r\nЧаст от нейната специализация е възстановяването на бъбречната функция при диабетна нефропатия, автоимунен гломерулонефрит, уролитиаза, пиелонефрит и дисметаболитни синдроми, както и изготвяне на протоколи за перитонеална и системна диализа, като извежда дори тежки пациенти от състояние на уремична интоксикация.  Сега е преподавател в университета в Тел Авив и асоцииран клиничен професор в катедрата по нефрология на Медицинския факултет на Технионския университет.\r\nПо време на престоя си в Бургас всички нуждаещи се ще бъдат прегледани и консултирани от нея. Видният лекар е в България по покана на политиката на Диализен център NephroLife.\r\nЗа консултациите не са необходими направления от личен лекар. Пациентите трябва само да запишат час на тел: 056 / 555 - 588, 0800 11 881.     ", "date": "2019.12.04", "title": "Световноизвестен нефролог ще преглежда безплатно в Бургас"}
{"url": "https://www.actualno.com/showbusiness/ekskluzivno-kubrat-pulev-se-sybra-s-andrea-news_1412320.html", "text": "      Боксьорът в тежка категория изглежда, че отново се е събрал с дългогодишната си половинка и фолкпевица Андреа, пише \"България днес\", циитиран от Sportlive.bg.          Двамата са пристигнали в Стария град и са отседнали заедно в местния грандхотел. Докато боксьорът уреждаше бизнес дела, певицата направи бърза обиколка из магазинчетата във фоайето, пише още изданието. , потвърди читател на “България днес”.  Както е известно, двете знаменитости се разделиха по-рано през годината. По-късно Пулев заяви в специално интервю, че . коментира Пулев преди време.\r\nПрипомняме, че братя Пулеви подготвят боксова галавечер в Пловдив, на която ще се боксира Тервел Пулев. Най-вероятно престоят на Кобрата в града е свързан с организацията на боксовата вечер в зала \"Колодрума\".   А кога и срещу кого ще се боксира Тервел в Пловдив -      ", "date": "2019.12.04", "title": "Ексклузивно! Кубрат Пулев се събра с Андреа"}
{"url": "https://www.actualno.com/politics/papata-posetil-severna-makedonija-zaradi-goreshtata-molba-na-bylgarija-news_1412307.html", "text": "      Българо-македонската комисия, която трябва да изчисти спорните исторически въпроси между двете държави, прекъсва работата си заради изборите на 12 април в Северна Македония. Решението е дошло след настояване на експертите от южната ни съседка. То е и част от поведението на тяхната комисия, която от няколко заседания деонстрира абсолютно нежелание да се работи. Това каза проф. Кирил Топалов, член на комисията и бивш посланик на България в Северна Македония пред BTV.      \"Те предложиха и те наложиха, че Комисията трябва да спре да работи,  защото са в предизборен период, за тях явно въпросите са политически и те се съобразяват с политическата конюнктура в страната. И до май месец няма да заседаваме\", коментира още проф. Топалов, който е член на комисията и бивш посланик на България в страната.   До предсрочните парламентарни избори в Скопие се стигна, след Френското вето на за присъединяване на страната към Европейския съюз. \"България направи всичко възможно, и невъзможното дори, да помогнем на република Северна Македония да тръгне към НАТО и ЕС, но там настроенията са други. Ние се оказваме най-лошите и сме виновни за това, че Макрон не им даде път\", отбеляза проф. Топалов.\r\n\"Нашата политика за Западните Балкани постави въпроса за Северна Македония. Дори посещението на папата беше също в духа на тези нови отношения - по специално позицията и политиката на България спрямо Северна Македония. За да посети и Скопие, във Ватикана са напълно наясно, че ние с македонците имаме сложна история\", посочи той.\"Вероятно причината папата да посети Северна Македония беше и позицията на премиера Бойко Борисов, който каза при последното си посещение във Ватикана по повод Кирил и Методий, че ние много бихме искали, много бихме молили вие да посетите и Македония. И тогава папата направи жест. Извади едно тефтерче и записа нещо и го прибра в джобчето си, което означаваше, че взима сериозно това предложение, т.е. ние дори и папата им докарахме\", разкри професора, който е бил и част от делегацията тогава.  Днес президентът на Северна Македония , че преговорите по общата история между двете държави вървят бавно, но че България по никакъв начин не пречи на страната му. Малко по-рано той заяви \"България ни измъкна от тоталната изолация. Никола Груевски възстанови най-мрачната антибългарска пропаганда на бивша Югославия. Истинско историческо отклонение беше наследникът на ВМРО да се чувства по-близък до Белград, вместо до София. Липсата на пътна инфраструктура между София и Скопие ни пречи да излезем от тази мъгла и да осъзнаем и осмислим историческите факти. В Скопие имате десетки сръбски медии и нула български. Не искам и да чувам за някаква 4-та Югославия.\" Цялото интервю на президента Стево Пендаровски можете да видите в Според проф. Топалов това трудно ще се промени, защото от 75 години в Северна Македония растат поколения, които методично и системно са обработвани в антибългаризъм.\"Първото изречение в техните учебници в урока за България е: \"Бугарите са номадско племе, занимавало се с грабителство, по произход турко-татаро-монголи. В едно изречение 4-5 неща: \"племе, а не народ, грабители, номади, турци, татари и монголи\". Как искате обществеността на Северна Македония да бъде склонна и готова да приеме някои неща, които трябва да приеме?\", пипота той.   За сметка на това македонците приемат твърдите условия на Гърция, които не позволяваха да се наричат Македония, а Скопия - което значи Скопито, обясни професора. Причината - Гърците не са им братовчеди, от там идва всичко. \"Ние гледаме на населението в Северна Македония като на народ, с който сме имали до преди 75 години обща история. Това е записано и в Договора за приятелство, добросъседство и сътрудничество между двете страни, който нито комисията (която е създадено заради Договора) спазва, нито като чели и на политическо ниво имат желание да спазват. Политиците показват, че имат желание да го спазват. Но на практика не се прави нищо, за да се промени мисленето на тяхната общественост\", коментира още Топалов.    След едно от последните заседания на общата комисия, стана ясно, че експертите не могат да постигнат съгласие по отношение на историческата . За момента той се оказва препъни камък в работата на експертите.\r\n\"От нашата комисия и нашата работа се интересуват 1-2 телевизи. В Република Македония всички медии и всички телевизии и политически организации се занимават. Включително и председателят на тяхната академия на науките се изказа в интервю - \"Гоце Делчев. Какъв българин е Гоце Делчев? Той е роден в Кукуш. Кукуш не е в България.\" Председателят на Академията, той трябва да прочете учебник от 3ти клас, за да види, че Кукуш е бил населен почти на 90% от българско население.\", каза проф. Кирил Топалов. ", "date": "2019.12.04", "title": "Папата посетил Северна Македония заради горещата молба на България"}
{"url": "https://www.actualno.com/politics/upravljavashtite-otkazaha-da-uvelichat-majchinskite-za-da-stimulirat-vryshtaneto-im-na-rabota-news_1412346.html", "text": "       През 2020 г. се запазва размерът на майчинските от 380 лв., решиха депутатите след като приеха текстове от Закона за бюджета на ДОО за следващата година.      \"За\" предложението гласуваха 117 народни представители, \"против\" - 77 и \"въздържали се\"- 7.    От БСП предлагаха размерът на обезщетението да бъде 650 лв., а от „Воля“ да е в размер на минималната заплата. Предложенията им не бяха приети от пленарна зала. Стигна се до бурни обсъждания и спорове в пленарната зала между управляващи и опозиция .  \"Раждат се все по-малко деца и т \" Това каза народният представител от ПГ на „БСП за България“ Надя Клисурска по време на дебата.\r\n„В момента около 12 хил. български майки ще получават такова обезщетение за отглеждане на дете между първата и втората година. От 2013 г. обезщетението за отглеждане на дете е почти замразено “, заяви още Клисурска.\r\nДепутатът от БСП посочи, че майките решили да отглеждат децата си между първата и втората година са незначително малко. „Какви преференции предлагаме ние за младите семейства. Нашата парламентарна група за втора поредна година в алтернативния бюджет прави комплекс от такива мерки“, допълни още народният представител от БСП.       „Всяка година се раждат все по-малко деца. Трябва да ни е сигнална лампичка на всички да обърнем посоката за политиките за отглеждане, раждане и стимулиране на семействата“, допълни още Клисурска.  Това попита от своят страна депутатът от ГЕРБ Румен Генов.\r\nТой даде пример с другите държави от ЕС. „От целия ЕС в България майчинството като майчинство от 0 до първата година е платено и една година. Всички други държави в ЕС майчинството е 3-4-5 месеца“, отчете още Генов.\r\n„В България майчинството за първата година е 45 дена преди раждането и след това една година след това. Втората година – 380 лв. Всички казват това е малка сума. Да, малка е. Така е, обаче аз пък един въпрос имам към БСП.\r\nСмятате ли вие, че ако направим 650 лв. тази сума, това ще доведе до повишаване на раждаемостта или може да се подходи в друга посока, каквато е идеята и на МТСП\", каза той. Според него смисълът е да се дадат възможности майките да се стимулират и да се върнат на работа.     ", "date": "2019.12.04", "title": "Управляващите отказаха да увеличат майчинските, за да \"стимулират връщането им на работа\""}
{"url": "https://www.actualno.com/politics/deputat-ot-gerb-bsp-s-650-lv-obezshtetenie-li-shte-stimulirat-rajdaemostta-news_1412336.html", "text": "      БСП наистина ли смятат, че с 650 лв. обезщетение за отглеждане на дете ще стимулират раждаемостта?      Това попита народният представител от ПГ на ГЕРБ Румен Генов по време на дебата по предложението на БСП за 650 лв. обезщетение за отглеждане на дете между първата и втората година.   Румен Генов даде пример с другите държави от ЕС. „От целия ЕС в България майчинството като майчинство от 0 до първата година е платено и една година. Всички други държави в ЕС майчинството е 3-4-5 месеца“, отчете още Генов.\r\n„В България майчинството за първата година е 45 дена преди раждането и след това една година след това. Втората година – 380 лв.  Всички казват това е малка сума. Да, малка е. Така е, обаче аз пък един въпрос имам към БСП. Смятате ли вие, че ако направим 650 лв. тази сума, това ще доведе до повишаване на раждаемостта или може да се подходи в друга посока, каквато е идеята и на МТСП\", каза той.\r\nСпоред него смисълът е да се дадат възможности майките да се стимулират и да се върнат на работа. ", "date": "2019.12.04", "title": "Депутат от ГЕРБ: БСП с 650 лв. обезщетение ли ще стимулират раждаемостта?"}
{"url": "https://www.actualno.com/europe/blizo-300-aresta-v-mejdunarodna-akcija-na-evropol-sreshtu-praneto-na-pari-news_1412402.html", "text": "      288 ареста в 31 държави, сред които и България, след петата по рода си акция срещу прането на пари. Международната операция е съвместна на , Евроджъст и Европейската банкова федерация (ЕБФ).      Акцията се е провела между септември и ноември 2019 г. В резултат са идентифицирани 3 833 финансови „мулета“ заедно с 386 вербуващи мулетата, съобщава Европол. Бяха открити 1 025 криминални разследвания, много от които все още продължават.   Повече от 650 банки, 17 банкови асоциации и други финансови институции са помогнали със съобщения за 7 520 измамни сделки с мулета на пари, предотвратявайки обща загуба от 12,9 милиона евро.\r\nПаричните мулета не прекарват незаконни стоки през физическа граница. Вместо това те участват – често несъзнателно – в дейности за пране на пари, като получават и прехвърлят незаконно придобити пари в банкови сметки и/или държави. Вербуващите паричните мулета измислят гениални начини да примамят набелязаните субекти.  Тази година случаите, свързани с „романтични измами“, се увеличават. Престъпниците набират мулета на пари все по-често в сайтове за онлайн запознанства, изучавайки жертвите си във времето, за да могат да ги убедят да открият банкови сметки за изпращане или получаване на средства. Престъпниците все повече се обръщат и към социалните медии, за да наемат нови съучастници чрез онлайн реклами за бързо забогатяване. Тази техника е особено популярна сред студенти и млади хора.\r\nДори и мулетата на пари да действат неволно, те извършват престъпление. Правните последици могат да бъдат тежки. В зависимост от правната рамка на страната, мулетата могат да бъдат изправени пред дълъг затвор и да се сдобият с криминални досиета, които биха могли да им навредят сериозно до края на живота им, като никога не бъдат в състояние да се сдобият с ипотека или да открият банкова сметка.    #DontbeaMule     За да се повиши осведомеността за този вид измами, днес стартира кампанията за осведомяване #DontbeaMule в цяла Европа. С материали за повишаване на осведомеността, достъпни за изтегляне на 25 езика, кампанията ще информира обществеността за това как действат тези престъпници, как можем да се защитим и какво да направим, ако станем жертва.\r\n\"Мислите ли, че можете да бъдете използвани като муле? Действайте сега,  преди да е станало твърде късно: спрете да превеждате пари и незабавно  уведомете банката и националната си полиция\", се казва в текста на  кампанията.\r\nПрез следващата седмица международни партньори от органите на реда и съдебните органи, заедно с финансовите институции, ще подкрепят кампанията на национално ниво, съобщава БГНЕС.    ", "date": "2019.12.04", "title": "Близо 300 ареста в международна акция на Европол срещу прането на пари"}
{"url": "https://www.actualno.com/lovech/tetevensko-chitalishte-otbeljaza-150-godishen-ubilej-s-bogato-tyrjestvo-snimki-news_1412339.html", "text": "      На 3 декември 2019 г.  се състоя празничният юбилеен спектакъл на Народно читалище „Съгласие 1869 г.“ – гр. Тетевен. Специален гост на събитието бе и д-р Мадлена Бояджиева – Кмет на Община Тетевен, която връчи плакет на Община Тетевен и картина на тетевенеца Цветолюб Лазаров на председателя на институцията Димчо Диков, благодари на всички читалищни дейци и съвременни будители през годините за техния принос към запазването културата, духовното наследство и просветата на Тетевен и региона и им пожела енергия, здраве, креативност и вдъхновение.       Поздравителен адрес и почетен знак НЧ „Съгласие 1869 г“ получи и от Мария Стойчева, Председател на Общински съвет – Тетевен и Общинска фондация „Тома Васильов“ – гр. Тетевен, която бе възпрепятствана да присъства. От името на Председателя на Съюза на народните читалища, Николай Дойнов, почетен знак,  почетни медали за читалищните дейци и поздравителен адрес бяха връчени от Даниел Лалев – Зам.-председател на СНЧ. Получени бяха поздравителни адреси и от читалища от други градове, училища, общински съветници и др.   На сцената на театралния салон, се изявиха  МВГ „Вежен“, самодейна танцова формация „Ева“, фолклорна формация „Алтън Тетевен“, фолклорна формация „Кенар“, танцов състав „Пъстроцвет“, мажоретен състав „Ейнджълс“, група за автентичен фолклор „Тетевенски божурчета“ и театралния състав на читалището, които изпълниха публиката с прекрасни емоции и настроение. Вече век и половина читалище „Съгласие 1869 г.“ – гр. Тетевен, променя съдби, крепи надежди за бъднините, обогатява завещаното културно наследство на Тетевен и региона. То е доказала във времето стойността си институция, в която думите възрожденски дух, просвета, нравственост, хуманизъм и култура придобиват най-висша стойност, прекланяме се пред делото на родолюбивите и будни тетевенци, дръзнали да създадат огнището, което и до днес брани българщината, идентичността ни и нашите традиции.     ", "date": "2019.12.04", "title": "Тетевенско читалище отбеляза 150-годишен юбилей с богато тържество (СНИМКИ)"}
{"url": "https://www.actualno.com/cite/promenjame-programite-poetapno-ot-2016g-ne-kazvam-che-novite-sa-po-dobri-news_1412268.html", "text": "      \"По-скоро проблемът е, че нямаме подобрение. А и няма как да имаме, това е старата програма. Това са ученици, които са изпитвани по старата програма\", заяви образователният министър Красимир Вълчев пред НОВА тв по повод резултатите от .      Според тестовете по функционална грамотност резултатите на учениците в 9-ти клас са се влошили спрямо последните изпити преди 3 години.\r\n\"Променяме програмите поетапно от 2016г. Не казвам, че новите са по-добри. Те са по-качествени, защото са заложили на компетентностния подход.\", каза още Вълчев. ", "date": "2019.12.04", "title": "Променяме програмите поетапно от 2016г. Не казвам, че новите са по-добри..."}
{"url": "https://www.actualno.com/europe/peskov-rusija-ne-e-zamesena-v-ubijstvoto-v-berlin-news_1412456.html", "text": "      Русия смята да предприеме ответни действия след експулсирането на служители на руското посолство в Германия, се казва в изявление на руското външно министерство, цитирано от ТАСС и \"24 часа\".      \"Смятаме изявлението на германската страна за експулсиране на двама служители на руското посолство в Берлин за неоснователно и неприятелско. Политизираният подход към следствени въпроси е недопустим. Принудени сме да осъществим комплекс от ответни мерки\", заяви руското дипломатическо ведомство.   Говорителят на Кремъл Дмитрий Песков определи като абсолютно  безпочвени подозренията, че Русия може да е замесена в убийството на  грузинеца в Берлин.\r\nТази сутрин посланикът на Русия в Германия Сергей Нечаев е бил извикан в германското външно министерство, където му е била предадена вербална протестна нота във връзка с нови сведения по делото за убийството на грузински гражданин в Берлин.  Според електронното издание на сп. \"Der Spiegel\" в нотата е поискано Русия да сътрудничи на германската федерална прокуратура, която е поела разследването. припомня, че германското правителство гони двама служители на посолството на Русия заради убийството на бившия чеченски полеви командир - 40-годишният Зелимхан Хангошвили в Берлин. Съгласно обяснението, руските власти не са оказали достатъчно съдействие за разследването на убийството в берлинския парк Тийнгартен, извършено на 23 август тази година, макар Берлин многократно и настойчиво да е търсил руската страна. Още за германската позиция по казуса можете да прочетете    Разследването се води от германската федерална прокуратура, тъй като има  достатъчно улики, сочещи, че убийството е извършено \"било по заповед на  руските държавни власти, или от властите на Чечения като част от  Руската федерация\", отбелязва германското външно министерство.    Убийството било извършено с пистолет със заглушител. Очевидци го  определили като екзекуция. Близо до местопрестъплението бил задържан  руснак, който имал документи за самоличност на името на 49-годишният  Вадим Соколов.\r\nТе обаче не съществуват в руските бази данни. Смята се, че  задържаният в действителност е 54-годишният Вадим Красиков, срещу когото  Москва е издала международна заповед за задържане за убийството на  руски бизнесмен през 2013 г. ", "date": "2019.12.04", "title": "Песков: Русия не е замесена в убийството в Берлин"}
{"url": "https://www.actualno.com/europe/rumen-radev-razhodite-za-otbrana-trjabva-da-narastvat-no-prozrachno-news_1412344.html", "text": "       не трябва да се превръща във вътрешнополитическа трибуна, а да допринася за укрепване на единството и повишаване на сигурността. Проблемите и съществуващите противоречия обаче трябва да се поставят откровено и да има конструктивен дебат, какъвто очакваме. Това заяви преди началото на Срещата на държавните и правителствените ръководители на държавите-членки на НАТО в Лондон.      Президентът посочи, че преди пет години всички държави-членки са поели ангажимент разходите за отбрана да бъдат увеличени, но това трябва да стане прозрачно и ефективно. „Тук количественият критерий не трябва да бъде единствен измерител, важно е и по какъв начин тези вложени пари се трансформират в отбранителни способности и не по-малко важно е те да допринасят и за собственото икономическо развитие и за укрепване на социалните системи, а не за тяхното изтощаване“, подчерта още президентът Румен Радев.    ", "date": "2019.12.04", "title": "Румен Радев: Разходите за отбрана трябва да нарастват, но прозрачно"}
{"url": "https://www.actualno.com/pleven/s-poredica-ot-kulturni-sybitija-pleven-shte-otbeleji-142-godini-ot-osvobojdenieto-si-news_1412385.html", "text": "      В Плевен днес започва поредица от изложби, спектакли, концерти и други културни събития, посветени на 10 декември – деня, в който преди 142 г. градът е освободен от турско робство.      Тази вечер в 17,30 ч. в плевенския Арт център ще бъде открита юбилейната изложба „Убежище” на художника Иван Велчев – Йово по повод неговата 70-годишнина. Половин час по-късно в зала „Катя Попова“ театрална формация „Експрес” на местното читалище „Извор 1959” ще представи спектакъла „Оркестър Титаник” от Христо Бойчев.\r\nВ понеделник, 9 декември, в 11,00 ч. в Панорама „Плевенска епопея 1877” ще бъде открита изложба „90 години от рождението на Николай Василиевич Овечкин”. Известният руски художник е автор на живописната част на Панорамата.\r\nНовочеркаският музей за история на Донското казачество гостува на Плевен със свои експонати.  В същия ден в 12,00 ч. в Регионалния исторически музей ще започне конференция на тема „Светата православна църква – място и роля в Освобождението на България и мотивацията на Русия в Руско-турската война 1877 – 78 г.”.\r\nВечерта в галерия Дарение „Колекция Светлин Русев ще бъде представена книгата на Никола Филипов „Чий шпионин е княз Ростовски?”. А в 18,00 ч. в зала „Катя Попова“ ще започне Празникът на възрожденската и патриотичната песен.\r\nНа 10 декември плевенчани ще почетат загиналите за тяхната свобода с тържествен ритуал на пл. „Възраждане”, който започва в 11.00 ч. След това в театър „Иван Радоев“ ще започне празничен концерт на камерен ансамбъл „Йоан Кукузел - Ангелогласния” с диригент Кристиан Попов.     ", "date": "2019.12.04", "title": "С поредица от културни събития Плевен ще отбележи 142 години от освобождението си"}
{"url": "https://www.actualno.com/education/pravitelstvoto-otpusna-oshte-nad-22-mln-lv-za-nauka-news_1412403.html", "text": "      Министерският съвет одобри увеличение с 22 250 000 лева на разходите за изграждане на Национална пътна карта за научна инфраструктура.      Средствата ще бъдат преведени допълнително по бюджета на Министерство на образованието и науката, за да се осигури доизграждане и модернизиране на научните комплекси от националната карта.   През 2018 г. чрез националния бюджет МОН за първи път осигури средства в размер на 10 671 137 лв. за обезпечаване на дейностите за преструктуриране и модернизиране на научната инфраструктура от НПКНИ.\r\nПътната карта ще се изпълнява до 2023 година, като на базата на периодична международна оценка могат да се предлагат нови национални инфраструктури и/или надграждане на съществуващи научни комплекси с регионално и европейско значение.   ", "date": "2019.12.04", "title": "Правителството отпусна още над 22 млн. лв. за наука"}
{"url": "https://www.actualno.com/pernik/ekspert-neno-dimov-e-podpisal-iztochvaneto-na-jazovir-studena-news_1412517.html", "text": "      „Нито областни управители, нито министър на околната среда и водите, а природата въвежда режима на водата. Затова мярката е строителство на язовир. При Перник не е така. При Перник има един язовир, който е изпразнен и то “. Това коментира Асен Личев, бивш директор на Дирекция управление на водите в МОСВ, по повод водната криза в Перник.      Личев подчерта, че месечното определяне на графика за източване на язовира става по заявка на ВиК, директорът на който се назначава от министъра на регионалното развитие и с подпис на министъра на околната среда и водите:\r\n„Тези две ведомства и с държавната фирма ВиК – Перник, и с басейновата дирекция „Западнобеломорски район“ “.\r\nПо думите на Асен Личев парадоксалното е, че , който се намира над Перник, и един като , който се намира под Перник, се намират в едни и същи климатични условия:  „Затова твърденията за сушава година са нелогични. Защо чак през ноември МОСВ спря промишленото водоснабдяване на „Стомана“ - Перник и „Топлофикация“ от язовир „Студена“? Направиха се неща след събитията и сега се търсят оправдания“, попита експертът. ", "date": "2019.12.04", "title": "Експерт: Нено Димов е подписал източването на язовир \"Студена\""}
{"url": "https://www.actualno.com/burgas/zapechataha-sklad-za-syhranenie-na-mlechni-produkti-bez-dokumenti-v-burgas-news_1412523.html", "text": "      Хранителни продукти и суровини без документи за произход са установени в различни обекти на територията на страната, съобщават от Министерството на вътрешните работи. От проверката става ясно, че те са собственост на фирма за производство на млечни продукти, която се занимава с внос и износ за Европейския съюз и за трети страни.      Операция е извършена съвместно от служители от Икономическа полиция, ГДНП, СДВР и областните дирекции на МВР НАП, БАБХ и съответните РИОСВ в 10-те проверени области, една от които е Бургас. Проверени са складове на големи дистрибутори на млечни произведения и суровини.\r\nНа територията на Бургаска област е установен и запечатан склад за съхранение на продукти без документи, удостоверяващи произхода им. Подобни пропуски са констатирани и в други обекти на територията на останалите области. При инспекцията е засечена практика за разплащане на стока с пари в брой, а не по установения законов ред – по банков път.\r\nИззети са проби от предлаганата продукция и от производствената база.   ", "date": "2019.12.04", "title": "Запечатаха склад за съхранение на млечни продукти без документи в Бургас"}
{"url": "https://www.actualno.com/tips/futbolni-prognozi-koj-shte-specheli-bitkata-za-livyrpul-news_1412522.html", "text": "      Едно дерби приковава вниманието в в сряда вечер и това безспорно е битката за Ливърпул. Лидерът в шампионата се изправя срещу Евертън на \"Анфийлд\" в опит да задъжи непобедената си серия, датираща от началото на януари.           Домакините са лидери в лигата, като се целят в титлата, която ще се реши окончателно след 24 кръга. Ливърпул е непобеден в последните 19 мача срещу Евертън, а „карамелите” нямат цели 20 години успех срещу Ливърпул като гост. Последните седем дуела на „Анфийлд” са победи за „червените”, а силата на отбора през сезона е показателна, така че смятам, че домакините ще поведат още през първото полувреме и няма да позволят изравняване. : Ливърпул – Ливърпул – 2,15 коефициент   Както вече упоменахме, Ливърпул се намира в страхотна форма през сезона, като има само едно равенство и 13 победи. Евертън показа силна игра срещу Лестър Сити в последния кръг, макар че се намира на 17-ото място в класирането. Това е дерби на града и очаквам и двата отбора да опитат да вкарат гол, след като ще искат да вземат трите точки. : гол/гол (1,80 коефициент)       В толкова жестоко градско дерби грубостта винаги е твърде вероятна да се случи. Линията от над 4,5 картона в срещата е с коефициент от 1,77 и смятам, че може да видим поне пет картона в сряда вечер. : Над 4,5 картона (1,77 коефициент)\r\nЪгловите удари не преобладават сериозно в играта на домакините през сезона, като средният брой корнери са 8,5. При гостите ситуацията е по-различна, като те правят по 9,9 ъглови удара средно в своите двубой в Англия, но на „Анфийлд” няма да имат сериозна териториална доминация, което ще сниши техния коефициент. Точно затова смятам, че Под 10,5 ъглови удара в срещата на 1,82 коефициент е добра възможност за комбинация. Прогноза №4 : Под 10.5 корнер (коефициент 1.80)     ", "date": "2019.12.04", "title": "Футболни прогнози: Кой ще спечели битката за Ливърпул?"}
{"url": "https://www.actualno.com/politics/otgovori-li-ivan-geshev-na-neudobnite-vyprosi-v-evroparlamenta-video-news_1412440.html", "text": "       Избраният за нов главен прокурор за скандала \"Апартаментгейт\", за процедурата по избора му за главен прокурор и за в сайта за разследваща журналистика \"Биволъ\", в която се твърди и на база аудиозаписи, че е работил за по-леки присъди на обвиняеми по делото \"Недосегаемите\". Това стана по време на изслушване в Комисията по граждански свободи, правосъдие и вътрешен ред на Европейския парламент, в което .      Тежките въпроси му зададоха депутатките Рамона Стругариу от Румъния, член на групата \"Обнови Европа\" и ирландката Клеър Дейли, (Европейска обединена левица) която намери за присъствието на Гешев за \"уронващо авторитета на комисията, освен ако не даде ясни отговори на питанията\". Предлагаме ви точни нередактирани цитати и на въпросите, и на отговорите на Гешев.  Всеки, който има търпението да гледа около 15 минути от , може да прецени доколко убедителен е Гешев.    Рамона Стругариу: \"Имам два въпроса към г-н Гешев, нашия гост от България, главния прокурор на Република България. Първият ми въпрос се отнася към така наречения . Много широко беше отразен този случай в медиите в България. Става дума за закупуване на недвижима собственост на цени под пазарните. Става дума в случая за средства с неясен произход. Главният прокурор на България започна разследване по тези случаи, но все още няма резултати. Другият ми въпрос се отнася до случай от 2018 година. През 2018 година наш колега, заедно с много известен търговец на оръжие, както и с бизнесмена Димитър Борисов. Длъжностни лица от либийското министерство на транспорта също са участвали в разговорите с тях, предложили са 4,5 милиона евро срещу освобождаването на отвлечен либийски танкер. Какво можете да кажете по този въпрос? Работи ли се по този въпрос в рамките на борбата с корупцията в България?“   Клеър Дейли: \"Смятам че борбата с корупцията е от огромно значение за нашите граждани. България пада надолу в Индекса за прозрачност и корупция, въпреки че има съответните структури. Тогава не може ли да се счита, чеподобни изрази на ангажиране в корупцията всъщност нарушават имиджа на страната. Ние трябва да си дадем сметка, че и присъствието на г-н Гешев предизвиква сериозни безпокойства сред нас, включително и със скандала \"Апартаментгейт\". Искам да чуя неговото мнение и по други скандали, когато той е бил заместник главен прокурор, за групата на \"Недосегаемите\", на тези, които са свързани със сериозни измами, така както и договаряния в съдебния процес, в резултат на които присъдите са били много по-леки. Нека да чуем и за \"Апартаментгейт\" и затова как е бил от страта на гражданите. Всъщност авторитета на нашето заседание доста се подрива с вашето присъствие тук, освен ако не чуем ясни отговори от вас\". Иван Гешев:        \"Аз ще започна с един отговор на един въпрос, въпреки че беше адресиран до ителианския колега. Моят отговор и отговорът на българската прокуратура кой е един от ефективните способи за противодействие на трансграничната престъпност, е кратък. Един от възможните пътища, който ние смятаме да използваме ефективно, това е директният контакт между правоприлагащите органи. Както казах, ние имаме конкретни споразумения и в, и извън Европейския съюз. Това, което мога да кажа въз основа на опита си над 25 години вече като следовател и прокурор, е, че директния контакт между магистрати от различни страни и в,  и извън Европейския съюз  помага за по-голяма бързина, за по-голяма ефективност, разбира се при спазване на съответните законови разпоредби и стъпвайки на доверие. Защото доверието се изгражда трудно и се губи лесно. Това е един от възможните отговори на този въпрос. Сега ще мина на другите въпроси. Ще започна отзад напред.\r\nПо въпроса за чух, че ,в смисъл се увеличава, поне така разбрах от въпроса на една колежка тук. Ще кажа категорично няколко неща: Това... някои от въпросите, които чух, явно почиват на невярна информация и съм категоричен, че това е така. Ако говорим за България, само за последните 4 години са замразени активи от престъпна дейност на над 2 милиарда лева. Това  е над 1 милиард евро. И са предявени искове за над 3 милиарда лева, това е над милиард и 500 милиона евро. Аз смятам, че това са резултати, с които може да се гордее която и да е европейска страна в тази насока. Ще кажа и още нещо, понеже стана въпрос, но това по-скоро е констатация как съм избран като главен прокурор . , но ще кажа, че съм избран в процедура, която е без аналог в Европейския съюз, в хода на десетчасово изслушване, което се предава по националната телевизия на България. И в хода на което поне отговорих на 150 въпроса, писмени, устни, всякакви. Така че това е как съм избран... да, .. а... казаха \"масови\", доколкото чух, не бих могъл да се съглася с тази теза.\r\nЗа мен е ясно, че зад голяма част от тези протести са засегнати интереси от работата на прокуратурата в последните няколко години и аз ги възприемам като нещо нормално. Ако няма недоволни от работата на прокуратурата, за мен това означава само едно – че тя не си върши работата. В последните няколко години в България има много сериозен напредък в тази насока. Бяха повдигнати обвинения, за информация на всички, които присъстват тук, срещу хора, които никой не си е помислял, в периода след падането на Берлинската страна, едни от най-богатите хора в България. Понеже се цитира някое конкретно дело, по което съм работил, да това е така, но явно отново информацията е неправилна, възпроизвежда се информация, която е по-скоро спекулативна и дълбоко невярна. Тя многократно беше възпроизвеждана по време на изслушването, за което стана въпрос, на живо по българската национална телевизия за какво става въпрос, а то е, че за това дело, за всички хора за които бяха събрани доказателства, постанови присъди българския съд.\r\nЩе се върна на въпроса с , който беше създаден в България. Тук става въпрос основно за няколко десетки случая за проверки за продажби на имоти под цени... пазарните, така се твърди. Тук ще кажа няколко неща. Борбата с корупцията не е задължение само на една институция или на една държава. Това е моето дълбоко разбиране. Борбата с корупцията, освен от съдебната власт,  зависи и от много други институции. В този случай, освен прокуратурата, което е нейно законово задължение, работят и няколко други институции, включително данъчните служби, Комисията за противодействие на корупцията и други. По всички тях се работи активно и съм сигурен, че по някои от тях ще има резултати. Но трябва да ни е ясно, че не всичко извършено, както и да изглежда отстрани и как е предадено медийно, не всичко извършено осъществява състав на престъпление. И не всяко престъпление може да бъде доказано . Може да става въпрос за нарушение, може да става въпрос за административно нарушение, може да става въпрос и за   нарушение на морални норми. Но по този случай категорично мога да заявя, специално прокурата работи много активно и спазва българския закон. И това, което трябва да кажа, е, че в България, а така е и в целия Европейски съюз, отделните процесуални решения се взимат от конкретен прокурор, който наблюдава съответния случай, в съответствие със закона, вътрешното убеждение и в съответствие на доказателствата в конкретния случай.\r\nВъпросът... мисля че за господин Радев тук беше зададен въпрос, това е казус, по който има гражданско правни дела в България, има и наказателно дело за фалшификация на документи. По този случай, поне доколкото на мен ми е известно, българската прокуратура няма никакви доказателства за осъществени незаконни действия от..., говоря за господин Радев. А той е ваш колега, ако имате въпроси как и къде пътува, можете да му го зададете директно, сигурен съм, че той ще ви отговори. Отделно, ако разполагате с някакви доказателства за извършени престъпления от когото и да е, българската прокуратура с удоволствие ще приеме тази информация и ще проведе разследване в рамките на закона, на българския закон при спазване на всички европейски изисквания. Благодаря ви\".      (от 17:44 нататък)  ", "date": "2019.12.04", "title": "Отговори ли Иван Гешев на неудобните въпроси в Европарламента? (ВИДЕО)"}
{"url": "https://www.actualno.com/politics/manolova-otricha-che-shte-pravi-politicheska-partija-news_1412269.html", "text": "      С екипа, с който стояхме рамо до рамо в кметската кампания за София, взехме решение, че ще създадем гражданска платформа, която да защитава основните ценности на правовата държава – честни избори, съдебна реформа, честен начин на правене на бизнес. Тези ценности са в руини. Това заяви Мая Манолова, която ще обяви старта на платформата в петък, 6 януари.      На въпрос на bTV дали тази платформа ще прерасне в партия, отговорът на Манолова е, че това няма да стане. Ще създадем и дигитална платформа за натиск чрез подаване на сигнали за нередности, добави още бившият омбудсман.   Попитана какво значи безплатна приемна за граждани с цел оказване на юридическа помощ, Манолова отвърна, че не се поемат дела или случаи, изложени в приемната – има само консултации какво се прави при конкретни случаи, към кого (коя институция) следва засегнатият да се обърне. Бившият омбудсман увери, че всички консултанти са хора с доходи и няма да печелят от приемната и платформата, но в бъдеще щяло да има възможност да се дарява за развитието на платформата.\r\n„Гражданите трябва да се заемат с политика, за да защитят правата си”, подчерта Манолова и не отговори пряко дали ще се яви под някаква форма на следващите парламентарни избори.  По въпроса с изборното дело, Манолова заяви, че имало трима свидетели, които да разкажат как били преправяни протоколи и се възмути как нейни застъпници не били допуснати на броенето в зала „Арена Армеец”.\r\nБившият омбудсман взе отношение и по готвения нов Закон за земеделските земи. Според Манолова основният проблем е предвиденото уедряване на земеделските земи, при което земята на дребните собственици се слива с тази на едрите собственици. Това става чрез включването им в съсобственост, където малките собственици имат миноритарен дял и дори да възразят срещу това сливане, администрацията не е длъжна да се съобрази с тях. Законът не предвижда възможност дори за оспорване на издаването на нови планове и актове за собственост по съдебен път, твърди Манолова.   По думите ѝ, в момента е налице свръх-концентрация на собствеността на земеделската земя, като над 80% от нея се управлява от едва 1,5% от стопанствата.     ", "date": "2019.12.04", "title": "Манолова отрича, че ще прави политическа партия"}
{"url": "https://www.actualno.com/balkani/novoto-pravitelstvo-na-bih-shte-se-sformira-do-kraja-na-godinata-news_1412470.html", "text": "      Председателят на Председателството на Желко Комшич заяви, че ако всичко се развива нормално, правителството на страната трябва да се сформира до Нова година.      „Очаква се Босна и Херцеговина да имат нов министерски съвет до края на тази или началото на следващата година... Аз съм оптимист, че този въпрос ще бъде решен, както беше планирано”, заяви той пред журналисти, цитиран от МИА   Милорад Додик, Желко Комшич и Шафик Джаферович са на двудневно официално посещение в Словения. ", "date": "2019.12.04", "title": "Новото правителство на БиХ ще се сформира до края на годината "}
{"url": "https://www.actualno.com/society/sled-vodnata-kriza-pernik-shte-ima-nov-oblasten-upravitel-news_1412266.html", "text": "      Перник ще има нов областен управител. След водната криза в района, премиерът обяви за рокадата.      Досегашният областен е предупредена, че ще бъде сменена. Това ще стане на редовното заседание на Министерския съвет днес. А до смяната се стигна след като беше установено, че има нерегламентирано източване на вода от язовир Студена и градът влезе във воден режим.   Припомняме, че слухове за евентуалното отстраняване на Соколова има от дни. Според динамична сателитна визуализация, направена от носителя на стипендията \"За жените в науката 2019\" д-р Евгения Сарафова, голямата липса на вода от \"Студена\" почва да става факт от края на юли тази година. В края на миналата седмица, при втория голям протест в Перник заради водния режим, Соколова каза, точно заради увеличение на дебита от язовира – от \"един от основните водоизточници при маловодие с тръба, отвеждаща към помпена станция\".\r\nМеждувременно „Водата в язовир „Студена“ се е повишила за последните три денонощия с около 100 хиляди кубика“, заяви пред БНР кметът на . Той посочи, че проблемите с ВиК дружеството обаче остават – няма организация по отношение на водоснабдяването на кварталите, които се намират в по-високата част на града и няма организация за отстраняването на многобройните аварии.   ", "date": "2019.12.04", "title": "След водната криза: Перник ще има нов областен управител"}
{"url": "https://www.actualno.com/politics/bsp-nastoja-za-nakazanie-na-gyrnevski-zaradi-vikove-cherveni-bokluci-news_1412293.html", "text": "      БСП настоява Спас Гърневски да бъде отстранен от мининум едно заседание \".      Това поиска от името на партията зам.-председателят на ПГ на „БСП за България“ Георги Свиленски.   „Ако аз вчера съм нарушил, а вероятно съм нарушил правилника, моля също да бъда наказан“, каза още Свиленски.\r\nСпоред него зад парламентарна група на БСП стоят 1 млн. български избиратели. „По-важното е, че Спас Гърневски е член на Комисията по парламентарна етика“, отбеляза още Свиленски.  Преди това народният представител от БСП Георги Гьоков заяви, че не е чул думата \"извинявай\". Аз искам извинение за това, което направи той. Докато не му наложите адекватно наказание, няма да продължим\", заяви още Гьоков.\r\nПредседателят на парламента Цвета Караянчева обърна внимание, че Спас Гърневски се е извинил.    ", "date": "2019.12.04", "title": "БСП настоя за наказание на Гърневски заради викове \"червени боклуци\""}
{"url": "https://www.actualno.com/cite/az-obicham-da-se-vijdam-news_1412518.html", "text": "      Това заяви премиерът Бойко Борисов в предаването \"Лице в лице\" по bTV. Той направи коментара, след като беше пусната заставка с двоен екран на посещението му в САЩ.      Борисов се учуди, че не се вижда на големия екран в студиото и попита защо и дали зрителите го виждат, а Цветанка Ризова му обясни, че е въпрос на технологични възможности и че е пусната картина за зрителите, не за него. Но премиерът се пошегува, че обичал да се гледа и изрази задоволство как е бил посрещнат в САЩ - със \"селюти\".\r\nВидях как викаха, как се бутаха, как крещяха - аз това в България не искам да го видя, каза още Борисов и за впечатлението си от медийната свобода в САЩ. \"Олигарсите в България си направиха сайтове, телевизии, но като направят нарушение, стават издатели\", продължи Борисов и обяви, че \"като полицай е по-добър разследващ от разследващите журналисти\". Той го каза в контекст, че като слезе от премиерския пост, щял да си направи \"сайт или телевизийка\" и тогава никой нямало да го сочи с пръст.\r\n\"Не мога да се намеся на Пеевски, на Прокопиев, на Сашо Дончев\", подчерта Борисов и затова поиска да има споразумение с единни рамки за медийния сектор, каквото обещал пред \"Репортери без граници\".  Какво каза Борисов по всички важни теми - научете в ! ", "date": "2019.12.04", "title": "Аз обичам да се виждам"}
{"url": "https://www.actualno.com/politics/spas-gyrnevski-beshe-porican-zaradi-vyzglasite-cherveni-bokluci-news_1412296.html", "text": "      И днешното парламентарно заседание, което продължава дебатите и гласуването на Бюджет 2020, започна на висок тон.      Председателят на парламента Цвета Караянчева наказа представителят на ГЕРБ Спас Гърневски с порицание заради вчерашното му поведение. Тази сутрин той взе думата .\r\n\"Вчера бе един ненормален пленарен ден, изтъкна той. Целият ден всички били свидетели на провокации и обиди.\" Повече не трябвало да се случват подобни неща, по думите му. Трибуната била обсадена, което провокирало и него.   Социалистът Георги Гьоков излезе и поиска извинение. Съпартиецът му Иван Ченчев определи поведението на Гърневски като непристойно. \".  Затова левите искат отстраняването на депутата за едно заседание. Това е справедливо, той си го е заслужил, заяви червеният депутат Ченчев.\r\nМалко по-късно Георги Свиленски излезе и отново . Самият депутат поиска да го накажат, ако е нарушил правилата. На председателски съвет нямало консенсус какво да е наказанието му.\r\nДаниела Дариткова поиска да се възстанови парламентаризма. Не трябвало да се налага с диктатура на парламентарния шеф какво наказание да наложи. Дариткова предложи втори съвет.    \"Грешка е това, което правим\", смята атакистът Павел Шопов. \"Сигурно има сини боклуци, има и червени боклуци\", заяви той.   По думите му колониалните господари искали да се мразим. Това не е парламентарна зрялост, изтъкна депутатът от \"Атака\". До кога ще продължи тази детска болест на българския парламентаризъм, недоумява Шопов.\r\nВсе пак Цвета Караянчева събра в кабинета си лидерите на парламентарните групи и обяви 10 минутна почивка в парламента за председателски съвет.\r\nИ на втория председателски съвет не бе постигнато съгласие за наказанието на Гърневски. То остава само порицание.\r\nНа съвета е постигната договорка в парламентарна зала да не се допуска език на омразата. Цвета Караянчева обеща да санкционира всеки, позволил си обиди.   Левите не приемат извинението на Спас Гърневски и искат той да напусне комисията по парламентарна етика. ", "date": "2019.12.04", "title": "Спас Гърневски беше \"порицан\" заради възгласите \"червени боклуци\""}
