{"url": "https://www.actualno.com/balkani/zapochva-li-zatopljane-na-otnoshenijata-mejdu-ankara-i-vashington-news_699667.html", "text": "  След решението от днес (12 октомври) на турски съд да бъде освободен пасторът от САЩ , вече се осъществиха и първите контакти на официално ниво между Анкара и Вашингтон. Това пише турският вестник Cumhuriyet, цитиран от агенция \"Фокус\".     Стана известно, че турският външен министър Мевлют Чавушоглу е провел разговор с държавния секретар на САЩ Майк Помпео. Засега обаче не се съобщават повече подробности.    Припомняме, че по-рано окръжният съд в западния турски град Алиага призна за виновен Андрю Брънсън по обвинения за връзки с терористична група и го осъди на три години, един месец и 15 дни затвор. Въпреки това пасторът беше освободен, имайки предвид времето, прекарано в затвора, и доброто му поведение по време на процеса. Съдът отмени домашния му арест и забраната за пътуване в чужбина. Така на практика Брънсън беше освободен.  САЩ многократно отправяха призиви за освобождаване на американския гражданин. В опит да принудят Анкара да отстъпи, на 1 август Съединените щати въведоха санкции спрямо двама министри от правителството на Ердоган и наказателни мита за турските алуминий и стомана. В отговор Ердоган също въведе наказателни мита за редица стоки и обяви бойкот на американската електроника. Политическата криза сериозно се отрази на турската икономика и от началото на годината лирата загуби почти половината от стойността си.        ", "date": "2018.10.12", "title": "Започва ли затопляне на отношенията между Анкара и Вашингтон?"}
{"url": "https://www.actualno.com/lovech/za-poreden-pyt-v-teteven-otbeljazaha-art-plener-vila-cherven-news_699647.html", "text": "  На 12 октомври, Деня на българската община, д-р Мадлена Бояджиева, кмет на Община Тетевен, присъства на откриването на изложба с творби, изработени по време на Арт пленер \"Вила Червен\" 2018 \"Есенни миражи\". Ръководството на Община Тетевен освен с изпълнението си на основните си дейности като орган на местната власт, подкрепя и участва в организирането на различни културни и спортни мероприятия, съобщиха от пресцентъра на Общината.     Част от творбите, които бяха представени на изложбата в художествената галерия при НЧ „Съгласие - 1869 г.“, бяха изработени от детски ръце с много усмивки, като децата от НУ \"Хаджи Генчо\" от Тетевен твориха с интерес и вълнение. Те имаха възможността на 10 и 11 октомври в салона на Община Тетевен, да се докоснат до различни текстилни техники, които се изучават в Националната художествената академия.   В Арт пленер \"Вила Червен\" 2018 \"Есенни миражи\" бяха представени три техники. Първата бе ръчна хартия, презентирана от Адела Горанова. Става дума за рециклирана хартиена каша. Втората техника бе рисувана коприна, представена от Лора Динева. Третата техника бе сухо плъстене с вълна, представена от Даяна Прокопова. Тези текстилни техники са използвани и открити още от древността и намират употреба и в наши дни. Днес се използват предимно като изразно средство в текстилното изкуство.\r\nСъбитието бе организирано за трета поредна година. Участници в пленера бяха проф. Вихрони Попнеделев, завеждащ Катедра \"Текстил, изкуство и дизайн\" в Национална худовествена академия, доц. д-р Вержиния Маркарова – преподавател в Катедрата, и Росен Тошев – старши преподавател \"Живопис\", в Катедра \"Керамика\".  Организатори на събитието бяха Община Тетевен и вила Червен Тетевен.   ", "date": "2018.10.12", "title": "За пореден път в Тетевен отбелязаха Арт пленер \"Вила Червен\""}
{"url": "https://www.actualno.com/plovdiv/poreden-protest-zaradi-sporna-kariera-kraj-plovdivskoto-selo-belashtica-news_699613.html", "text": "  С нов протест бяха посрещнати експерти от Министерството на енергетиката, Регионалната инспекция по околна среда и водите и Инспекцията по труда в Пловдив, които извършиха проверка на кариерата за добив на инертни материали край Белащица. Жителите от години настояват за спиране на работата на кариерата и забрана за разкриване на нови площи в находището.     Протестиращите за пореден път изразиха своята позиция, че кариерите са източник на огромен шум и замърсяване на въздуха не само в Белащица, но и в Пловдив, предаде кореспондент на от града. Според доктор Емилия Караславова фините прахови частици, които идват от кариерата, са най-големият проблем за пловдивчани от 20 години насам.   \"Най-мръсният въздух от целия европейски съюз се дължи на тази кариера, защото тя се намира от ветрената страна на града\", категорична бе тя. Протестиращите поискаха законодателни инициативи, които да не позволяват добив на инертни материали на по-малко 10 километра от населените места. Жителите на Белащица се заканиха да се обърнат към Европейския съд и Европейската комисия, ако исканията им не бъдат изпълнени.  Община Пловдив също подкрепи протестиращите. На място бе заместник-кметът на Пловдив Георги Титюков, който отново повтори позицията, че е против отдаването на нови концесии за добив на инертни материали и за удължаване на сега съществуващите. Още вчера от община Пловдив излязоха с официално становище, в което се казва, че кметът инж. Иван Тотев е изпратил до министрите на енергетиката, на околната среда и водите, на здравеопазването и на земеделието, храните и горите писма, в които се изразява становище за прекратяване процеса по издаване на разрешение за отдаване на концесия за добив на строителни материали в участък \"Калоян\" от находище \"Белащица\" на площ 50,534 дка, както и несъгласие за предоставяне на разрешение за търсене и проучване на подземни богатства в площите \"Сантала\" и \"Сантала 2\".        \"Експертното мнение е, че това ще окаже кумулативно въздействие върху околната среда и човешкото здраве. Сред мотивите е близостта на кариерите в землището на с. Белащица, които се намират на около 10 км южно от Пловдив и на приблизително 3 км от землищната граница на община Пловдив. Наличието им се явява фактор за замърсяването на атмосферния въздух на населените места около находището, включително върху качеството на околната среда и на територията на община Пловдив\", се казва още в становището на община Пловдив. При последните замервания на мобилна станция на пловдивската екоинспекция не беше отчетено превишаване на нивата на фините прахови частици и на шума. Именно това изправи на нокти жителите на Белащица, които поискаха днешните проверки.   От своя страна от фирмата-концесионер заявиха, че привестват всички проверки и са готови да си понесат отговорността в случай, че се докаже, че има нарушения.", "date": "2018.10.12", "title": "Пореден протест заради спорна кариера край пловдивското село Белащица"}
{"url": "https://www.actualno.com/kustendil/provedoha-zakluchitelen-informacionen-den-po-proekt-tvojat-chas-news_699646.html", "text": "   във връзка с изпълнение на дейностите по проект „ Основна цел на проекта беше създаване на подходящи условия за учениците за успешно завършване на средното им образование.     Проектът се фокусира и върху мотивирането на младежите за придобиване на нови знания, повишаване потенциала на учениците чрез допълване, развиване и надграждане на техните    ", "date": "2018.10.12", "title": "Проведоха заключителен информационен ден по проект \"Твоят час\""}
{"url": "https://www.actualno.com/balkani/turcija-osvobodi-amerikanskija-pastor-andru-brynsyn-news_699634.html", "text": "  Турски съд разпореди освобождаването на американския пастор Андрю Брънсън, който беше държан в Турция през последните две години. Съдът обаче постанови три години затвор за пастора, предаде AFP, цитирана от агенция \"Фокус\".     Окръжният съд в западния град Алиага призна за виновен Андрю Брънсън по обвинения за връзки с терористична група и го осъди на три години, един месец и 15 дни затвор. Въпреки това той беше освободен, имайки предвид времето, прекарано в затвора, и доброто му поведение по време на процеса. Съдът отмени домашния му арест и забраната за пътуване в чужбина, уточняват още световните агенции.   Припомняме, че по-рано The Washington Post съобщи, че са постигнали споразумение за освобождаването на американския протестантски проповедник  и отмяната на американските санкции срещу Турция.\r\nБрънсън е американски гражданин, но през последните десетилетия пребивава в района на Измир. Той беше арестуван по обвинение за връзки със забранената в Турция Кюрдска работническа партия (ПКК) и с т. нар. терористична организация на Фетхуллах Гюлен (ФЕТО).  Анкара твърдеше, че именно привържениците на Гюлен са главните организатори на опита за държавен преврат през 2016 година. Американският проповедник отхвърли всички обвинения. На 25 юли мярката му за неотклонение беше променена в домашен арест. Прокуратурата в Турция настояваше за присъда от 35 години лишаване от свобода.    САЩ многократно отправяха призиви за освобождаване на Брънсън. В опит да принудят Анкара да отстъпи, на 1 август Съединените щати въведоха санкции спрямо двама министри от правителството на Ердоган и наказателни мита за турските алуминий и стомана. В отговор Ердоган също въведе наказателни мита за редица стоки и обяви бойкот на американската електроника. Политическата криза сериозно се отрази на турската икономика и от началото на годината лирата загуби почти половината от стойността си. ", "date": "2018.10.12", "title": "Турция освободи американския пастор Андрю Брънсън"}
{"url": "https://www.actualno.com/europe/unker-orban-njama-mjasto-v-enp-news_699637.html", "text": "  Унгарският премиер Виктор Орбан и неговата партия нямат повече място в Европейската народна партия (ЕНП). Това нещо казах и по време на срещата на политическото ни семейство в Страсбург на 20 септември. Това заяви председетелят на Европейската комисия (ЕК) Жан-Клод Юнкер пред фреското издание \"Льо Монд\", цитирано от БГНЕС.     \"Независимо, че аз уважавам този човек, виждам голяма несъвместимост между неговите думи и християндемоскратичните ценности, върху които е базирано семейството на ЕНП. Освен ако той не гарантира, че ще спазва ценностите и програмата на ЕНП\", посочи още Юнкер.\r\nСпоред него \"не за първи път предвиждат черни сценарии за ЕС\". Юнкер призна, че има проблеми в ЕС и че трябва всички да се борят срещу популизма и национализмите.   Жан-Клод Юнкер категорично осъди и поведението на Вишеградската четворка по отношение на мигрантите.", "date": "2018.10.12", "title": "Юнкер: Орбан няма място в ЕНП"}
{"url": "https://www.actualno.com/balkani/zaev-es-i-nato-obedinjavat-makedoncite-i-politicheski-i-etnicheski-news_699643.html", "text": "  И на втория ден от изслушването на предложението за пристъпване към промени в конституцията пред Парламентарната комисия по конституционни въпроси, македонският премиер Зоран Заев отново призова депутатите от ВМРО-ДПМНЕ да гласуват за промени в конституцията и да се постигне консенсус и единство по въпроса, свързан с влизане в ЕС и НАТО.     „Нека се опитаме да застанем пред отговорността и решенията. Всеки със своите виждания. Казано е всичко, повтарят се позиции, но въпросът е дали можем да изградим консенсус, единство, нещо, зад което ще застанем заедно“, каза Заев и добави, че .   Според Заев въпросът е какво ще прави Македония с НАТО и ЕС, ако пропусне тази възможност. “Никой не пипа името Македония. . Ние го изясняваме, дефинираме. “, каза Заев, цитиран от БГНЕС.\r\nТой посочи, че е говорил с всички народни представители и че знае, че огромен брой опозиционни депутати едва ли се страхуват да пропуснат този шанс. „Няма да има по-добра сделка. Нека да видим дали можем да променим с конституционния закон нещо, което върви успоредно, за да се доближат позициите. Можем ли по някакъв начин да разговаряме за нещо, което ще ни сплоти, но определено НАТО и ЕС остават нещо, което политически ни държи заедно. По принцип споразумението ни е възможно. За да осигурим и гарантираме бъдещето на настоящите и бъдещите поколения, нека поемем отговорност за това. Без опозицията не можем да направим нищо в парламента. Не можем. Имаме депутати, нямаме мнозинство от две трети“, каза министър-председателят.  Заев за пореден път отправи призив към депутатите. „Имаме време и сега, имаме време и на пленарната сесия. Гражданите ще търсят отговори, ще минат месеци, дни и години. Дали сме били на нивото на историческата отговорност всички, с всички наши отговорности, които носим политически. Нямам проблем с политическата отговорност. Сложих я на масата каквато и да е. . По този въпрос не се вижда единство. Призовавам да размисляме до самия край на вземане на решенията“, подчерта още Заев.   ", "date": "2018.10.12", "title": "Заев: ЕС и НАТО обединяват македонците и политически, и етнически"}
{"url": "https://www.actualno.com/europe/germanskite-vlasti-vryshtat-severin-krasimirov-u-nas-do-dni-news_699645.html", "text": "   . Той ще бъде върнат с полет от Хамбург до София, където ще бъде поет от МВР. От столицата той ще пътува до Русе, предаде кореспондентът на . Решението на съда в Целе за екстрадирането му вече е предадено на България. Прокурор Бернд Колкмайер от Хамбург заяви, че за убийството на Виктория Маринова. Пред местния съд младежът е казал, че сутринта на 6 октомври в парк край Дунав в Русе, под влиянието на алкохол и наркотици се е скарал с непозната за него млада жена, ударил я е силно в лицето и я е блъснал в храстите. Той отрича да я е изнасилвал. Не е възнамерявал и да я убива, цитира още прокуратурата твърденията на Северин.     „ “, заяви още германската прокуратура. Министерството на правосъдието е изпратило изисканата от германската прокуратура информация за настаняване на Красимиров в съответствие с европейските стандарти – . Отговорът е изпратен в спешен порядък, съобщи още Правосъдното министерство. Припомняме, че Северин Красимиров беше задържан във вторник в  германския град Щаде в дома на майка си по искане на българските власти за убийството на Виктория Маринова.    ", "date": "2018.10.12", "title": "Германските власти връщат Северин Красимиров у нас до дни"}
{"url": "https://www.actualno.com/crime/policijata-svali-ot-avtobus-myj-s-pistolet-njama-postradali-news_699652.html", "text": "  Служители на столичната полиция са се отзовали на сигнал, постъпил към 18:24 часа. В района на кв. „Орландовци“ те спрели автобус, пътуващ по направление Русе–София, съобщиха от МВР.     От превозното средство бил свален 35-годишен мъж, който носел на видно място пневматичен пистолет. Отведен е в столично районно управление за изясняване на случая.   Полицейски екип е ескортирал автобуса до крайната му спирка – автогарата в столицата. .   ", "date": "2018.10.12", "title": "Полицията свали от автобус мъж с пистолет, няма пострадали"}
{"url": "https://www.actualno.com/society/sedmicata-v-absurdi-8-12-oktomvri-news_698752.html", "text": "             В пакет данъчни промени, предложени от ведомството за 2019 г., се предвижда още при издаването на ваучерите върху стойността им да бъде начисляван ДДС, който ще трябва да се плаща от работодателите. Те обаче няма да имат право на данъчен кредит. Как ще бъде избегнато двойното плащане на налога, тъй като в магазините крайните потребители също плащат ДДС, засега не е ясно.      Над милион лева е изхарчила средно държавата за всяка жилищна сграда, санирана по \"безплатната\" Национална програма за енергийна ефективност. Това става ясно от данните, подготвени от регионалното министерство в отговор на питане на депутата от БСП Пенчо Милков.  Добрич е поредният град в България с общинска полиция. Това стана ясно от думи на кмета на града Йордан Йорданов по време на редовната седмична оперативка. По-късно днес той ще се срещне с екипа от 7 служители (бел. ред. - към 31 декември, 2017 година населението на Добрич е над 84 000 души по официални данни ).     На принципа \"няма човек - няма проблем\", управляващите подготвиха промени относно ключови данъци - за автомобилите и за имотите. Собствениците на над 2 милиона автомобила, които са на възраст над 15 години, ще трябва да плащат средно с около 20%, дори 30% повече в сравнение с тази година. В същото време отпада 50%-ното намаление на данък сгради за основно жилище, ако собствениците притежават и други имоти. И при двата вида данъци обаче има страхотни попадения - няма да има по-нисък налог за коли с катализатори, защото за катализаторите можело да се лъже и по-добре било тогава изобщо да се елиминира по този начин тази опасност. Във втория случай пък, поради липса на елементарна електронна комуникация между администрациите, отпада облекчението за основно жилище, за да не може някой да заяви основни жилища в различни градове и администрацията да няма как да провери, тъй като няма единна електронна база.  Някъде от началото на новото хилядолетие се запълва Националната база данни с ДНК на криминално проявени. Тя обаче не е много голяма, има само няколко хиляди профила. Това заяви бившият криминалист Иван Савов. И тук идва недомислицата, категоричен беше Савов. По думите му, вместо задължително на всички регистрирани за престъпления да се взема ДНК и да влизат в базата данни, то се вземало избирателно, защото комплектите за вземане на ДНК били много скъпи.  \"Това сметище гори от вчера сутринта, цял ден гореше. Най-силният дим беше в първите 3-4 часа. Ние го пръскаме с вода, засипваме го с пръст, но не може на 100% да го овладеем. Сега не гори, а пуши,\" каза Страхил Алексов – собственик и управител на фирма „Ягуар 02“ ЕООД. Дружеството му има сключен договор с община Ихтиман от 2014 г. за сметосъбиране и извозване на твърдите битови отпадъци.   Правителството на ГЕРБ възкреси скандалния проект за промени в Наказателнопроцесуалния кодекс (НПК), с който се допуска задържането на човек да остава в тайна цели 48 часа. Прокуратурата ще може да отказва на арестанта правото му да се обади на когото пожелае. Предлага се отказ за уведомяване дори при задържане на дете - до 24 часа.  Болници взимат пари за едно и също лечение на пациент от три места. Веднъж от Националната здравноосигурителна каса (НЗОК) по съответната клинична пътека, втори път от застрахователен здравен фонд, ако болният има полица в него, и трети път искат пари за доплащане от близките, пише в. \"Монитор\".  Целият ромски квартал в Русе е знаел кой е убиецът на Виктория Маринова от 7 октомври. Хората от квартала твърдят, че Северин не е от тяхната махала и те нямали общо с него.  Подалият оставка заради катастрофата край Своге регионален министър Николай Нанков, който отиде в парламента, се върна обратно във ведомството като заместник на поелата доскорошния му пост Петя Аврамова.   Причината - вече няма пари. От НОИ уточняват, че удостоверения за програмата ще се издават до 24 октомври включително. Последната дата, на която лицата могат да постъпват в изпълнителите на дейността, е 25 октомври.  Всеки все още може да даде своя глас за предпочитаното часово време на правителствения портал до 17,30 ч. днес, 11 октомври. Това се оказа не много лесна задача. Още при регистрацията формата \"връща\" потребителя, но и след нея продължават трудностите. Потребители сигнализираха, че при опит да гласуват на сайта се изписва \"Страницата е в процес на разбработка\". Едва след \"рефрешване\" се достига до възможността да се гласува.  По негови думи вместо да се дават пари за подмяна на едни технологии с други, много по-разумно е да се вземат мерки срещу изсичането на горите. Той беше категоричен, че влиянието на човек върху природата силно се преувеличава, което се прави напълно умишлено с цел печалба на определени лобистки кръгове.   Връщането за доработване е съвсем естествен процес, това е контролът – да има надзорник, който да следи и да връща фирмата да поправи нещо недоправено. Моята задача е да не платя нито един лев за нещо несвършено. Затова и наложих глоба (от 100 000 лева) на надзора – самата аз върнах за пренареждане два реда плочи на площада пред църквата \"Свети Седмочисленици\". Това обясни кметицата на София Йорданка Фандъкова за скандала с ремонта на \"Граф Игнатиево\" и площада пред \"Свети Седмочисленици\".  Според посетителката на известния столичен ресторант \"Къщата с часовника\" Ася Иванова тя и колегите ѝ и фирмени партньори, предимно от чужбина (Дания, Норвегия, Австрия, Франция, Италия, Великобритания), са били тормозени от народния представител и неговата компания.  Девет областни дирекции на МВР получиха 341 нови служебни автомобила. От тях 51 са марка VW Tiguan, а  и са финансирани по проект на ЕС \"Подкрепа за справянето с миграционния  натиск по българските външни граници\" (проектът е част от средствата за в размер на 160 млн. евро, които ЕС ни отпусна за справяне с  мигрантския натиск). Цената на един Great Wall Hover варира според  екстрите, като има калкулатор на сайта на автомобилната компания, . А новината се появи в публичното пространство на 7 октомври (неделя).\r\nВчера (9 октомври) спортната общественост беше развълнувана от  новината, че дружеството \"Ред енимълс\" ЕООД, зад което стои собственикът  на ЦСКА-София Гриша Ганчев, е платило . Вчера беше и крайният срок, в който трябваше да се преведат , с които фирмата спечели търга.  Премиерът Бойко Борисов е разпоредил на Агенция Пътна Инфраструктура спиране на участието в конкурси за пътни проекти с еврофинансиране на \"Джи Пи Груп\", като причината е разследването срещу компанията. Той е разпоредил на председателя на УС на АПИ Светослав Глосов да намери законови механизми за това. ", "date": "2018.10.12", "title": "Седмицата в абсурди (8 - 12 октомври)"}
{"url": "https://www.actualno.com/analysis/edna-ikonomika-na-ryba-turskite-firmi-sa-pred-masovi-faliti-news_699515.html", "text": "  \"Първата ни грешка беше, че през 2013 взехме кредит в размер на 9,5 милиона долара. Никога не сме предполагали, че съотношението между валутите някой ден ще стане толкова неблагоприятно\". Това казва Мурат Кашъбеяз, председател на управителния съвет на известната турска верига ресторанти \"Кашъбеяз\". Компанията се видя принудена да обяви фалит, защото не бе в състояние да изплаща дълговете си, пише БГНЕС.     \"Кашъбеяз\" не е единичен случай. . През последните 10 години голям брой турски предприемачи се поддадоха на изкушението да вземат кредити в щатски долари. Само че в края на лятото турската лира се обезцени силно спрямо долара . Процедурата е следната: между длъжника и кредитора се сключва нов договор, в който кредиторът се отказва от част от отпуснатия заем, а длъжникът поема задължението да гарантира с цялото си налично имущество, че ще изплати остатъка от дълга. За да се стигне до преоформяне на дълга, длъжникът трябва да подаде молба пред съда. Съдът обаче може и да прецени, че фирмата на длъжника не отговаря на необходимите изисквания за подобно предоговаряне. В такъв случай на него не му остава нищо друго, освен да обяви фалит.  В последно време множество фирми от отделни сектори на икономиката и от различни краища на страната обявиха несъстоятелност. . Няма официални данни за конкретния брой на фирмите, които са подали молба пред съда за разсрочване на задълженията. Предполага се обаче, че техният брой . По всяка вероятност до края на годината той може да .    Орхан Туран е председател на Турската конфедерация за предприемачество и бизнес (TÜRKONFED), която обединява над 24 000 индивидуални членове и близо 40 000 фирми. Той казва, че Турция и друг път е преживявала икономически кризи - като тези през 2001 и 2008 година. . . Затова Туран е на мнение, че би било добре именно малките предприятия да се ползват с предимство мерките за подкрепа. \"Поддържаме постоянен контакт с всички наши членове - като се започне от най-малките магазинчета и се стигне до големите концерни. . Много сме загрижени от това, че броят на фирмите, изпадащи в несъстоятелност и във фалит, явно ще продължава да расте\", казва експертът. Орхан Туран обръща внимание на факта, че в ЕС големите компании, които купуват стоки от по-малки фирми, са длъжни да погасят задълженията си към тях в рамките на 30 дни. \"В Турция обаче дълговете трябва да се погасят в срок до 90 дни. Много от малките фирми не са в състояние да чакат толкова дълго, за да си върнат парите. Тук е редно да настъпи някаква промяна\", убеден е той. Туран добавя, че освен това .\r\nСпоред проф. Хакан Юзелтюрк от Юридическия факултет на университета \"Йедитепе\" многото съобщения за несъстоятелност и фалити са най-верният показател за това, че турската икономика стагнира. \"Хиляди фирми обявяват неплатежоспособност, за да предотвратят фалита си. Вече има планини от молби, които трябва да бъдат разгледани. Това натоварва съдилищата\", казва професорът. А ако съдилищата нямат достатъчно време да разгледат подробно молбите за обявяване на несъстоятелност и ги отхвърлят на бърза ръка, на фирмите няма да им остава нищо друго, освен да затворят врати. Така може да се стигне до нова вълна от фалити и до непредсказуеми състояния на турската икономика.    ", "date": "2018.10.12", "title": "Една икономика на ръба: Турските фирми са пред масови фалити"}
{"url": "https://www.actualno.com/society/izbraha-bylgarija-za-chlen-na-syveta-po-pravata-na-choveka-news_699651.html", "text": "  В рамките на 73-та сесия на Общото събрание на ООН в Ню Йорк България бе избрана за член на Съвета по правата на човека (СПЧ) за периода 2019-2021 г., съобщиха от Външно министерство.     180 от общо 188 присъствали и гласували държави членки на ООН подкрепиха страната ни. Резултатът на България е пети сред осемнадесетте страни кандидатки за член на СПЧ и първи сред страните кандидатки от ЕС, заедно с Италия. За първи път България издига кандидатурата си за този орган. Избирането на страната ни за член на СПЧ е признание за активната ѝ политика в сферата на правата на човека на национално и глобално ниво.   България е поела ангажимент да подпомага независимостта на структурите на ООН по правата на човека, както и да работи за защитата на правата на детето, равенството на жените и мъжете, правата на хората с увреждания, създаването на толерантни общества и др., отчитайки ангажиментите по изпълнение на Целите за устойчиво развитие 2030. Съветът по правата на човека (СПЧ) е междуправителствен орган в рамките на системата на ООН, отговарящ за насърчаването и защитата на правата на човека по света и за справяне със ситуации на нарушения в тази област. Съветът има правомощието да обсъжда всички тематични въпроси и ситуации на правата на човека, които изискват вниманието му през цялата година, както и да прави препоръки по тях.    Органът заседава в Службата на ООН в Женева. В него участват 47 държави, които се избират от Общото събрание на ООН. При избора се взема предвид приноса на всеки кандидат за насърчаването и защитата на правата на човека, както и поетите от него доброволни ангажименти в тази сфера.    ", "date": "2018.10.12", "title": "Избраха България за член на Съвета по правата на човека"}
{"url": "https://www.actualno.com/asia/bunt-na-14-000-dushi-kraj-ivicata-gaza-otne-jivota-na-shestima-palestinci-news_699654.html", "text": "   с Израелските сили за сигурност (ИСС) край Ивицата Газа. Това заявиха от Министерството на здравеопазването, пише изданието The Times of Israel, цитирано от агенция \"Фокус\".     От ИСС посочиха, че около . Силите за сигурност са отговорили със средства за разпръскване на бунтове и жив огън, където е било нужно.   Според „Hadashot“ редица протестиращи са преминали граничната ограда и са се насочили към снайперски пост на ИСС, принуждавайки военнослужещите да стрелят и убият трима от тях. \r\nНяколко други протестиращи са преминали оградата и са заложили бомба близо до нея, която се е взривила и е запалила част от бариерата. Става ясно, че в Газа поне 50 протестиращи са били ранени от израелски огън.   ", "date": "2018.10.12", "title": "Бунт на 14 000 души край Ивицата Газа отне живота на шестима палестинци"}
{"url": "https://www.actualno.com/america/29-mln-sa-bili-potrebitelite-zasegnati-ot-hakerskata-ataka-vyrhu-facebook-news_699663.html", "text": "  От Facebook съобщиха, че хакери са си осигурили достъпа до личните данни на , след като са разбили защитата на най-голямата социална мрежа в света, предаде БГНЕС.     Припомняме, че в края на септември компанията първоначално посочи, че от кибератака са засегнати до . \"Сега знаем, че по-малко хора са били засегнати, отколкото първоначално си помислихме\", заяви един от вицепрезидентите на фирмата. Хакерите, чиято самоличност все още е неизвестна, са получили достъп до имената, телефонните номера и имейл адресите на 15 милиона потребители, заявиха от социалната мрежа.   За други 14 милиона души атаката може да е потенциално по-вредна. Хакерите са получили достъп до тези данни плюс допълнителна информация, включваща пол, религия, роден град, дата на раждане и т.н.  ", "date": "2018.10.12", "title": "29 млн. са били потребителите, засегнати от хакерската атака върху Facebook"}
{"url": "https://www.actualno.com/crime/spored-radev-ne-vsichki-fakti-po-ubijstvoto-na-viktorija-sa-jasni-za-obshtestvoto-news_699664.html", "text": "  Институциите и тези, които ги олицетворяват, трябва да дават добър пример, да са тези, които създават доверие. Служителите създават доверието, те трябва да бъдат припознавани като добри полицаи, например. Това заяви в студиото на \"Панорама\" по БНТ депутатът от ГЕРБ и бивш министър на вътрешните работи Валентин Радев.     По повод бързото разкритие на убийството на журналистката Виктория Маринова, Радев коментира, че е наясно с още факти, които обаче не може да обяви публично. „ “, коментира Радев.   Той даде примери с добрата работа на полицаите, като посочи присъдите за членове на престъпните банди \"Килърите\" и \"Наглите\", които са вкарани в затвора още по времето на кабинета \"Борисов“ 1, както и справянето с битовата престъпност и изпратените над 1000 полицаи в различни населени места.\r\nПо повод критиките от външни политици за убийството на Виктория Маринова, Радев коментира, че познава всички външни министри от ЕС и знае какво е състоянието с престъпността в отделните държави членки. „Нека да бъдат обективни и да не подминават фактите. Никой например не вярваше, че ще пазим границата, докато не дойдоха и не видяха лично, че това е така“, заяви още Радев, цитиран от агенция \"Фокус\".  По думите му полицаите работят денонощно, по цял ден с контингента, с хора, които са престъпници. „Трябва да бъдат по-обрани, когато ги нападаме. Не трябва да очакваме, че МВР ще реши всички проблеми в държавата. Всички трябва да внимаваме какво правим, не са само полицаите панацеята“, каза в заключение Валентин Радев.   ", "date": "2018.10.12", "title": "Според Радев не всички факти по убийството на Виктория са ясни за обществото"}
{"url": "https://www.actualno.com/society/novinite-naj-vajnoto-za-denja-12-oktomvri-news_699622.html", "text": "         Екипът на ви представя най-важното от днешния ден в традиционния информационен бюлетин.  Премиерът Бойко Борисов е разпоредил на Агенция \"Пътна инфраструктура\" спиране на участието в конкурси за пътни проекти с еврофинансиране на \"Джи Пи Груп\", като причината е разследването срещу компанията. От \"Джи Пи Груп\" , че ще депозират отказ за строеж на тунел \"Железница\".   Любопитен въпрос, над който всички фенове на ЦСКА трябва да се замислят.     Все повече се увеличават децата в България, които растат без родители или само с един родител. Това стана ясно по време на представени официално данни на регионалната среща по проблемите на децата от Северна България, която се проведе на 11 октомври във Велико Търново. На 11 октомври 2018 г. във Велико Търново се проведе информационна среща – дебат на тема \"Бъдещето на Кохезионната политика на ЕС\". Германските власти обявиха, че Северин Красимиров, заподозрян за изнасилването и убийството на българската телевизионна журналистка Виктория Маринова, ще бъде екстрадиран в България в следващите няколко дни, предаде агенция France Presse.   Последните събития в страната, свързани със жестокото убийство на журналистката Виктория Маринова от Русе, със сигурност ни карат все повече да се замислим за нашата безопасност. Сигналът ми е базиран на публикация в една медия, но това е достатъчно да се извърши проверка за достоверността на нещата. Това каза вицеприемиерът Томислав Дончев във връзка с подадения сигнал за злоупотреби при усвояването на средства от европейските фондове, свързан с \"Джи Пи Груп\", за което първо сигнализира сайтът за разследваща журналистика \"Биволъ\". Започна затопляне на отношенията между Анкара и Вашингтон. През последните 10 години голям брой турски предприемачи се поддадоха на изкушението да вземат кредити в щатски долари. Само че в края на лятото турската лира се обезцени силно спрямо долара и всички, които имаха да връщат дългове в американска валута, бяха застрашени от фалит. За да го избегнат, сега все повече от тях обявяват несъстоятелност.", "date": "2018.10.12", "title": "Новините: Най-важното за деня, 12 октомври"}
{"url": "https://www.actualno.com/balkani/konstitucionnijat-syd-v-rumynija-othvyrli-zakonovi-popravki-na-upravljavashtite-news_699655.html", "text": "  Редица промени в наказателния кодекс на Румъния, наскоро прокарани от управляващата Социалдемократическа партия (СДП), са противоконституционни. Това отсъди Върховният съд на северната ни съседка, предаде БГНЕС.     Деветимата членове на Конституционния съд единодушно отхвърлиха около 60 поправки на наказателния кодекс, които вече бяха критикувани от Еврокомисията в Брюксел и румънския президент Клаус Йоханис. Критиците твърдят, че някои от промените ще позволят на лидера на Социалдемократическата партия Ливиу Драгня да поиска \"преразглеждане\" на присъдата си от две години, която получи през 2016 г. за изборна измама. Предполага се, че измененията ще помогнат на Драгня да се измъкне от действията на прокуратурата по два други случая.   Вицепрезидентът на Европейската комисия Франс Тимерманс многократно е изразявал своята \"загриженост\" относно някои от промените и затова поиска изясняване на казуса от министър-председателя Виорика Данчила в писмо, изпратено в началото на октомври. \"Комисията внимателно анализира съответствието на тези законодателни промени с правото на ЕС, по-специално по отношение на задълженията на Румъния да защитава финансовите интереси на ЕС и да спазва европейското наказателно право\", пише Тимерманс в писмото, цитирано от световните агенции.\r\nМного от промените благоприятстват заподозрените в престъпление в ущърб на жертвите и също така поставят препятствия пред разследващите, твърди Конституционният съд в своето решение. През юни 12 западни държави предупредиха, че някои от съдебните реформи в Румъния могат да \"възпрепятстват сътрудничеството в международното правоприлагане\".   След като спечели изборите в края на 2016 г., правителството, ръководено от социалдемократите, се опита да овладее антикорупционното законодателство, но изостави плановете си поради най-голямата вълна на протестите след падането на комунизма през 1989 г.    ", "date": "2018.10.12", "title": "Конституционният съд в Румъния отхвърли законови поправки на управляващите"}
{"url": "https://www.actualno.com/crime/obran-e-bankov-ofis-v-sgradata-na-pytna-policija-vyv-varna-news_699630.html", "text": "   За това съобщиха от Районната прокуратура града, която е започнала досъдебно производство по случая.     По информация но държавното обвинение, снощи около 1 часът след полунощ неизвестен извършител е проникнал в офиса, който се намира в сградата на полицията и е откраднал 300 лв.   Кражбата е задействала сигнално-охранителната техника, но извършителят е успял да избяга, независимо, че сградата на Пътна полиция е под денонощната охрана на намиращото се в същата сграда Трето районно полицейско управление във Варна.\r\nСлед малко повече от час е извършена нова кражба с взлом, но този път на 20 хил. лв. от офиса, който се намирал в близост до сградата на \"Пътна полиция\". Почеркът на това престъпление и на кражбата от банковия офис, който се помещава в КАТ, бил \"подобен\", гласи съобщението от прокуратурата.  Извършен е оглед на местопроизшествието, иззети са следи, гласи прессъобщението. Действията по разследването на двете взломни кражби продължава и в този момент като се проверявала версията извършителят на двете престъпления да е един и същ.   ", "date": "2018.10.12", "title": "Обран е банков офис в сградата на Пътна полиция във Варна"}
{"url": "https://www.actualno.com/america/narasna-tyrgovskijat-izlishyk-na-kitaj-sprjamo-sasht-trymp-otpravi-preduprejdenie-news_699595.html", "text": "  Сериозен ръст на китайският износ беше регистриран през септември, като това допринасе за рекорден излишък със САЩ, показват данни на Генералната митническа администрация на страната.     Пpoизвoдитeлитe са ycĸopили пpoдaжбитe cи в чyжбинa, зa дa избeгнaт нoвитe митa, нaлoжeни oт aдминиcтpaциятa нa американския президент Доналд Tpъмп.   Изнocът в дoлapoвo изpaжeниe ce пoвиши c 14.5% пpeз ceптeмвpи нa гoдишнa бaзa, дocтигaйĸи 226.7 млpд. дoлapa, oбяви митничecĸaта aдминиcтpaция, oпpoвepгaвaйĸи oчaĸвaниятa зa зaбaвянe дo 8.2%. Bнocът cъщo ce yвeличaвa c 14.3%, дocтигaйĸи 195 млpд. дoлapa.\r\nНарастване от 16,6% е отчетено на китайския износ в посока САЩ, при анемично повишение с 1,6% на американския експорт за Китай. Това от своя страна води до търговска дупка между двете най-големи икономики в света до рекордните в историята 34,13 млрд. долара спрямо предишния рекорд от август на стойност 31,05 млрд. долара.  За първите девет месеца на годината китайският излишък спрямо най-големия експортен пазар в лицето на САЩ се увеличи до 225,79 млрд. долара от около 196,01 млрд. долара през същия период на 2017-а година.\r\nТова задълбочи още повече търговското напрежение между Вашингтон и Пекин и доведе до нова остра реакция от страна на американския президент Доналд Тръмп, който обаче остана уверен в ефективността на предприетите от него мерки.   През миналия месец американската администрация наложи мита върху китайски стоки за 200 млрд. долара.  Тогава Тръмп отправи заплаха, че те да бъдат последвани от нови, ако Китай реши да предприеме ответни мерки. Въпреки това Китай отговори на предизвикателството, като наложи мита върху американски внос за 60 млрд. долара.    \"Тяхната икономика се сви доста значително и има още много какво да направя, ако искам“, коментира американският президент. Той обвини предходните американски президенти, че са позволили на Китай да осъществява несправедливите си търговски практики и допълни, че \"с това е свършено“.\r\nОт началото на годината китайският юан се обезцени с около 6% спрямо щатския долар. \r\nВъпреки острата реторика обаче, Тръмп и китайският му колега Си Дзинпин планират да се срещнат в рамките на форума на Г-20 в Аржентина в края на ноември, съобщи в четвъртък Wall Street Journal, позовавайки се на източници и в двете държави.   От САЩ са взели решение също така да ограничат трансферите на ядрена технология към Китай, за да \"избегнат незаконното им отклоняване за военни и неразрешени цели\", съобщи американското министерство на енергетиката. \r\n\"Тези мерки за национална сигурност са плод на преразглеждането на правителствената политика, предприето поради безпокойство от усилията на Китай да се сдобие с ядрен материал, оборудване и напреднала технология от американски компании\", пишат от министерството.   Преразглеждането беше предизвикано от ускорените усилия на Китай да придобие американска интелектуална собственост в ущърб на американския бизнес и американските военни интереси, посочва още ведомството.", "date": "2018.10.12", "title": "Нарасна търговският излишък на Китай спрямо САЩ, Тръмп отправи предупреждение"}
{"url": "https://www.actualno.com/crime/v-sofija-zadyrjaha-dvama-myje-za-pritejanie-i-razprostranenie-na-narkotici-news_699604.html", "text": "        При последвало претърсване в обитаваното от него жилище полицаите намерили и иззели  електронна везна, бяло прахообразно вещество, тревиста маса,  мелничка с полепнал бял прах и други предмети и вещи, съотносими към престъпната му дейност Изготвената експертна справка показала, че иззетите вещества са 9.90 грама коноп и 10.58 грама амфетамин.   Събраните материали са докладвани в Софийската градска прокуратура. Задържаният е привлечен като обвиняем за престъпление по чл. 354 а от НК и му е наложена мярка за неотклонение „парична гаранция“ в размер на 1000 лева.\r\nПо-късно, на 10 октомври около 9.40 часа, в района на гара Подуяне служители от Пето РУ спрели за проверка лек автомобил „Нисан“, управляван от 35-годишен мъж. Виждайки униформените, шофьорът изхвърлил до колата плик с вещество на кристали. Пликът е иззет по надлежния ред, а резултатът от експертната справка показал, че веществото е амфетамин с тегло 50.07 грама.  Притежателят на наркотика бил задържан в Пето РУ с полицейска мярка до 24 часа и по случая - образувано досъдебно производство. След доклад на събраните материали в Софийската районна прокуратура задържаният е привлечен като обвиняем за престъпление по чл. 354 а от НК. Наложена му мярка за неотклонение „задържане под стража“ за срок до 72 часа.   ", "date": "2018.10.12", "title": "В София задържаха двама мъже за притежание и разпространение на наркотици"}
{"url": "https://www.actualno.com/business/sled-izjavlenie-na-borisov-po-tehen-adres-dji-pi-grup-reshi-da-se-otkaje-da-stroi-tunel-jeleznica-news_699632.html", "text": "  \"Джи Пи Груп\" обяви официално, че ще депозира отказ да строи тунел \"Железница\" в Агенция \"Пътна инфраструктура\" (АПИ). Това стана след като премиерът Бойко Борисов обяви преди няколко часа, че е разпоредил на ръководството на АПИ да намери законов начин да изключи компанията от участие в обществени поръчки.         \"Това ще наложи започнатите отсечки да се построят за сметка на държавния бюджет и да бъде възстановена предоставената безвъзмездна финансова помощ за изграждане на \"Автомагистрала \"Струма\", финансирана от ОП \"Транспорт 2007-2013 г.\", пишат в съобщението си фирмата.\r\n\"Джи Пи Груп\" допълват, че забавянето е предпоставка за още тежки катастрофи, защото \"пътният участък си е извоювал печалната слава на най-кървавото трасе в страната ни\".  \"Ръководството на \"Джи Пи Груп\" е категорично, че в така манипулираната медийна обстановка през последния месец, опитваща се да отъждестви граденото десетки години име на компанията в строителния бранш с престъпни квалификации, . Същото е в полза на обществения интерес от предотвратяване на огромните загуби на държавния бюджет и в подкрепа на пътната безопасност\", пишат още в съобщението до медиите.   Компанията завършва, че винаги са работили, съобразявайки се със законовите разпоредби и винаги е отчитала обществения интерес.     \"Джи Пи Груп\" спечели поръчката за строеж на тунела на стойност 185 млн. лева в консорциум с \"Глобал кънстръкшън\" и \"Виа план\" (ДЗЗД \"АМ СТРУМА ТУНЕЛ 2018\"). Поръчката обаче пред Комисията за защита на конкуренцията (КЗК) - заради декласиран участник, в случая гръцката компания \"Актор\" АД, но КЗК позволи предварително изпълнение, което може да бъде обжалвано в съда. Жалбата на \"Актор\" е заради това, че АПИ иска до четвъртия месец да бъде завършено проектирането на геотехническо изследване, което е част от предварителните проучвания (проектиране и строителство на дълбоки изкопи, високи насипи, мостове, подпорни стени, надлези, подлези, предпорталните зони, тунели и др.), а гръцката компания счита, че това нарушава чл. 6 от Наредба № 1 от 26.05.2000 г. за проектиране на пътища, където е разписано, че проектирането се извършва след подробни инженерно-геоложки, хидроложки и природо-климатични проучвания т.е. трябва първо да има достъп до терена.", "date": "2018.10.12", "title": "След изявление на Борисов по техен адрес, \"Джи Пи Груп\" реши да се откаже да строи тунел \"Железница\""}
{"url": "https://www.actualno.com/crime/zadyrjaha-trima-v-kustendilsko-za-shofirane-v-netrezvo-systojanie-news_699633.html", "text": "  Кюстендилските полицаи са задържал , който е установен да . Властите са извършили проверката на , като тестът е направен с техническо средство. По случая е започнато досъдебно производство в РУ Кюстендил, уведомен е дежурен прокурор.     Досъдебно производство е започнато вчера в РУ Кюстендил и срещу , Проверката е извършена в с техническо средство.    Пътните полицаи извършили проверката в . Водачът е задържан за 24 часа в ареста на РУ Кюстендил.", "date": "2018.10.12", "title": "Задържаха трима в Кюстендилско за шофиране в нетрезво състояние"}
{"url": "https://www.actualno.com/crime/zatvoriha-dvijenieto-za-sofija-prez-konjavskata-planina-zaradi-ptp-news_699640.html", "text": "             На пътуващите към София се препоръчва алтернативен маршрут през Дупница, уточняват още от ОД на МВР - Кюстендил.", "date": "2018.10.12", "title": "Затвориха движението за София през Конявската планина заради ПТП"}
{"url": "https://www.actualno.com/crime/razsledvat-ubijstvata-na-jivotni-vyv-vraca-news_699588.html", "text": "  2 са досъдебните производства, заведени от зоополицаите във Враца. Едното визира убийството на 2 кучета и 1 коте, а второто е заради смъртта на 4 котки.     Животните са открити по сигнали на граждани в жк \"Дъбника\", а кучетата са открити пред блок \"Орбита\" 12. Едното от котета е открито в двора на ДГ \"Знаме на мира\", което шокирало хората от зоната. На този етап от разследването се чакат  анализите от аутопсиите на животните, които ще отговорят на въпроса за причината за смъртта им.   \"Отношението на гражданите е противоречиво по отношение на безпризорните  животни \", коментира полицейски инспектор Венцислав Димитров от сектор \"Противодействие на криминалната престъпност\" в ОД на МВР-Враца. Част от гражданите, които хранят животните са готови да съдействат при полицейско разследване, но останалите са недоволни.\r\nПодобни екипи от зоополиция, разследващи престъпления срещу животни, са създадени към всяко от районните управления на територията на областната дирекция на вътрешните работи в цялата страна. Общo от началото на годината във Враца са постъпили 10 сигнала за убийство или жестокост към животни. По всички случаи са започнати досъдебни производства, уточни Венцислав Димитров. От полицията допълниха,че  много повече са сигналите за оказване на медицинска помощ и за бедстващи животни. Обект на разследване на зоополицаите са само случаи на жестоко и умишлено умъртвяване на животни. С останaлите сигнали се занимават други организации и неправителствени сдружения.  ", "date": "2018.10.12", "title": "Разследват убийствата на животни във Враца"}
{"url": "https://www.actualno.com/starazagora/uchenichesko-systezanie-za-izvynredni-situacii-news_699596.html", "text": "  XVI Национално ученическо състезание \"Защита при бедствия, пожари и извънредни ситуации\" ще се проведе на 16 октомври в Парк \"Артилерийски\" в Стара Загора.     Надпреварата се организира от Главна дирекция \"Пожарна безопасност и защита на населението\" - София, Регионална дирекция \"Пожарна безопасност и защита на населението\"  - Стара Загора и ще се осъществи със съдействието на Община Стара Загора, МОН, БЧК, ЦСМП.", "date": "2018.10.12", "title": "Ученическо състезание за извънредни ситуации"}
{"url": "https://www.actualno.com/politics/zdraveopazvaneto-ne-moje-da-raboti-izcjalo-na-pazaren-princip-tvyrdjat-ot-bsp-i-zastrahovateli-news_699608.html", "text": "  \"Предложението на министър Ананиев застрахователите да доплащат 12 лв. е неприемливо и невъзможно. Те казаха, че с тази застраховка е невъзможно да поемат рисковете, които трябва да покрият\". Това заяви лидерът на БСП Корнелия Нинова след среща с Асоциацията на застрахователите в България, цитирана от БГНЕС.     \"Не можеш да тръгнеш на такава драстична крачка и да не говориш с  общопрактикуващи лекари, с пациентски организации. Това е абсурдно като подход за правене на реформа.   Ние чухме много разумни аргументи, одобрения на наши предложения, така че продължаваме да действаме до понеделник, когато ще се срещнем с Българския лекарски съюз и с това приключваме извънпарламентарните консултации - както по вота на недоверие, така и по предложените варианти от правителството“, обясни Нинова.\r\nДепутатът от БСП Крум Зарков добави, че БСП и застрахователите са се обединили около схващането, че е време истински да се остойностят медицинските дейности и да се знае колко колко струва.  „Това, което споделихме е, че имаме еднакво разбиране по няколкото неща, които трябва да бъдат направени.   Крайно време е истински да се остойностят медицинските дейности и да се знае кое колко струва, а не да продължава ситуацията до момента някои клинични пътеки да са недостатъчно финансирани, други свръхфинансирани“, обобщи Зарков исканията на застрахователите.\r\nТой добави още, че трябва да се изгради стриктен механизъм за контрол и да се развържат ръцете на гражданите когато установят, че в досието им фигурират дейности, които те не са използвали, защото сега нямало начин да се защитят.    Зарков подчерта още, че според застрахователите здравеопазването не може да бъде оставено изцяло на пазарен принцип и че с публичните средства трябва да се борави по различен начин. Депутатът напомни, че всички тези препоръкиса разписани в алтернативата на БСП – „Визия за България“.   Това беше поредната среща, на която се обсъждат предложенията на левицата за здравна реформа и внасянето на вот на недоверие по тема здравеопазване.", "date": "2018.10.12", "title": "Здравеопазването не може да работи изцяло на пазарен принцип, твърдят от БСП и застрахователи"}
{"url": "https://www.actualno.com/business/borisov-naredi-api-da-spre-proektite-s-evropejsko-finansirane-na-dji-pi-grup-news_699611.html", "text": "        Премиерът инспектира ремонта на пътя Пловдив-Асеновград, а по-късно посети ремонтирания с държавни средства Мулдавски манастир.   Припомняме, че Софийската градска прокуратура вече е образувала досъдебно производство по сигнали за дейността на строителната компания \"Джи Пи груп. Наложен е и запор и е блокиран превод от 14 милиона евро на фирмата заради злоупотреби при усвояването на средства от европейските фондове.\r\n\"Не мога да допусна, при толкова усилия, които полагаме и единствените ни претенции към сторителните компании са били качество и срок да се спазват, никакви други\", заяви премиерът.  Той е разпоредил  на председателя на УС на АПИ да . Любопитното в случая е, че ако \"Джи Пи Груп\" бъде спряна без основание от участие в обществени поръчки, компанията може да потърси правата си в съда за пропуснати ползи.   \"Аз не съм разследващ орган. Моята политическа воля стига до там всеки, който е заподозрян и тече разследване, да го извадя от конкурсите и да си докаже правотата и невинността, ако е такъв или обратното\", категоричен е Борисов.\r\n\"Но не мога да подлагам под съмнение каквото и да било заради някой, ако е направил нарушение. Няма да дам да ни се петни името. Така че, да бъдат така любезни, докато си защитят правотата, нямат право да участват на конкурси\", допълва премиера.    ", "date": "2018.10.12", "title": "Борисов нареди АПИ да спре проектите с европейско финансиране на \"Джи Пи Груп\""}
{"url": "https://www.actualno.com/crime/razsledvat-maloletni-za-ubijstvo-v-jambol-news_699614.html", "text": "  Мъж от село Завой е починал в ямболската болница вследствие на тежки наранявания, съобщават от МВР – Ямбол. Полицията разследва вероятно убийство.     От болницата в Ямбол са подали сигнал до Районно управление – Тунджа за приет по спешност жител на село Завой с тежки наранявания. Незабавно е започнало разследване за изясняване на обстоятелствата.   Междувременно от болничното заведение е подадена информация, че пациентът е починал.\r\nРазследването продължава, на този етап се установява съпричастността на малолетни към случая. Действията се осъществяват под надзора на Окръжна прокуратура Ямбол.  ", "date": "2018.10.12", "title": "Разследват малолетни за убийство в Ямбол"}
{"url": "https://www.actualno.com/vraza/globi-za-6-taksita-vyv-vraca-news_699615.html", "text": "  Съставени са 6 акта на шофьори на таксиметрови автомобили. Това става в рамките на проверка на акция на звено „Инспекторат“и “Автомобилна администраци“.     Проверените таксита са се движели без издадено разрешително от Община Враца, пътна книжка и удостоверение „Водач на лек автомобил“, както и без удостоверение за психологическа годност за таксиметров превоз.   Направената проверка е във връзка с изпълнението на Наредба 34 на Министерството на транспорта и Закона за автомобилния превоз, уточняват от пресцентъра на ощинска сдминистрация. Контролните органи продължават да работят по сигнали за нерегламентиран превоз на пътници.", "date": "2018.10.12", "title": "Глоби за 6 таксита във Враца"}
{"url": "https://www.actualno.com/blagoevgrad/nova-detska-gradina-strojat-v-bansko-news_699626.html", "text": "        Договорът с ДЗЗД „Корект строй Банско“ е на стойност 1 007 427 лв. без ДДС.Консорциумът се състои от фирмите „Селектбилд“ ЕООД ЕООД – Благоевград, с управител Стефан Дудаклиев, и „Вантроник“ ЕООД – Симитли, с управител Иван Давидков.   „Благодарение на подкрепата на държавата и премиера г-н Бойко Борисов, получихме целево финансиране за изграждането на нова детска градина в размер на 1 200 000 лева. Разкриваме работната площадка с мисъл за бъдещето – да осигурим оптималните условия за отглеждането на близо 100 деца, разпределени в четири детски групи. По този начин ще разрешим един дългогодишен проблем с нарушаването на допустимия максимум на броя на децата и ще осигурим по-спокойна среда за тяхното отглеждане. Не случайно избрахме и терена, който не е локализиран в централната градска част. Семействата, които живеят в новите квартали на града ще разполагат с по-близка до тях детска градина, което ще ги улесни при придвижването, особено през студените месеци на годината”, е заявил Икономов по време на церемонията.  Детската градина е проектирана съгласно всички съвременни изисквания. В нея се предвижда да се помещават четири групи, като всяка от тях ще разполага със собствени гардеробни, занимални, спални и санитарни помещения. Ще бъде изграден също асансьор за лица в неравностойно положение, а отоплението ще бъде локално – с котел на пелети. Планира се обекта да бъде построен до края на 2019 г.   ", "date": "2018.10.12", "title": "Нова детска градина строят в Банско"}
{"url": "https://www.actualno.com/ruse/rusenci-se-prostiha-s-jurnalistkata-viktorija-marinova-news_699587.html", "text": "  Русе се прости с журналистката Виктория Маринова, която стана жертва на животинската жестокост на извратен престъпник. В катедралния храм \"Света Троица\" в града хиляди се поклониха пред тленните ѝ останки. Под звуците на камбани ковчегът бе внесен в църквата и до него застанаха близките на младата жена. В опелото участваха петима свещеници от Русенската митрополия.     На 6 октомври Вики бе нападната, изнасилена и убита, докато бягаше по бетонната алея край Дунав. Такава брутална жестокост към един млад човек, какъвто бе Вики, градът не помни през настоящия век.   \"Трагедията е голяма. Съболезнования на близките и на всички русенци\", каза кметът на Русе Пламен Стоилов пред катедралния храм \"Света Троица\".\r\n\"Русе, където няма криминална престъпност, след това убийство стана известен по целия свят с лошо име. Не може да се възпитават такива изроди. Важна е превенцията от много малка възраст. Ще настояваме за максимална присъда. Тези, които си позволят да си помислят дори такова нещо, трябва да бъдат смазани от закона\", допълни Стоилов. По думите му само това може да даде гаранция за спокойствието на хората. Той благодари на полицията, че за по-малко от четири дни е било разкрито толкова тежко и сложно убийство, както и на гражданите, които са намерили сили да помогнат на разследването.  По-късно незабравимата Вики бе погребана в гробищен парк \"Чародейка\".   ", "date": "2018.10.12", "title": "Русенци се простиха с журналистката Виктория Маринова"}
{"url": "https://www.actualno.com/politics/glavnijat-muftija-poiska-ot-premiera-promeni-v-proektozakonite-za-veroizpovedanijata-news_699546.html", "text": "  Главният мюфтия на мюсюлманите в България Мустафа Хаджи поиска няколко ключови промени в новите проектозакони за вероизповеданията.     Това разкри самият той след среща с премиера Бойко Борисов в Министерски съвет. Духовникът  поиска среща с министър-председателя, след като в четвъртък депутатите решиха да обединят двата законопроекта за вероизповеданията - този на ГЕРБ, ДПС и БСП и на \"Обединените патриоти\".\r\nТе въвеждат ограничения върху финансирането на вероизповеданията в България. Тяхната цел е да се забрани приемането на дарения извън пределите на България, за да се ограничи влиянието на чужди държави.   Хаджи настоява с приемането на закона на второ четене, Висшият ислямски институт да бъде акредитиран, за да може да подготвя кадри, които да служат в джамиите в България.  Мюфтията пожела още, при нужда да се иска помощ от чужда държава за осигуряване на преподаватели за ислямския институт.\r\nТретата желана от него промяна, касае финансирането на института.  Според него  трябва да  има долна граница, защото иначе може да се окаже, че мюсюлманското вероизповедание не може да плаща заплатите на духовниците.   Мустафа Хаджи поиска и всички религиозни общности, които представляват под 1% от населението на страната, също да получат финансиране от държавата, защото и те са български граждани.    Той изрази желание да бъде излъчен ислямски представител, който да участва в работната група по гледането на Закона за вероизповеданията.\r\nПремиерът Бойко Борисов подчерта, че доброто партньорство между държавните институции и представителите на мюсюлманското вероизповедание у нас допринася за недопускането на краен ислямизъм.", "date": "2018.10.12", "title": "Главният мюфтия поиска  от премиера промени в проектозаконите за вероизповеданията"}
{"url": "https://www.actualno.com/viewpoint/peevski-ima-nov-plan-news_699593.html", "text": "  Без паника, с Делян Пеевски всичко е наред. С медиите му - също. Всичко е наред и с онези издания, които уж не са негови. А управлението си остава стабилно.     Такива са изводите след новината, представена в информационния поток със силно преувеличеното заглавие, че депутатът от ДПС се оттегля от издателския бизнес. Нищо подобно. Неуспелият шеф на ДАНС, бивш следовател и сполучил млад човек, който официализира огромния си бизнес кажи-речи за една нощ и от притежател на стар автомобил се превърна в мултимилионер, никога няма да напусне медийното поле. Защото стори ли го, няма с какво да защитава имерията си.   Сряда, работният ден върви към приключване. В традиционната форма “обръщение към обществеността”, разпратено до отделни издания, депутатът от ДПС обяви, че оставя медиите си в ръцете на журналистите, защото било крайно време медийното съдържание да бъде управлявано именно от тях. За тази цел той основава фондация, с която няма да има нищо общо. Освен че ще я финансира. Разбира се, по стар обичай Пеевски отново се оказа жертва на зли олигарси, които го атакуват. Така се случило и със сделката с американската “Ню имидж”, която трябваше да откупи част от медийния му бизнес, но КЗК бавела одобрението на сделката. Затова народният представител не само се отказвал от договорките с американската компания, но и прекратявал издателската си дейност, като оставял медиите си в ръцете на “изявени журналисти”.   Никой не знае какво точно има предвид Пеевски, нито пък какво се крие зад действията му. Със сигурност обаче можем да кажем какво не възнамерява: той изобщо даже няма да се оттегли от българския медиен пазар. Както не се оттегли и от публичния живот, с каквито мелодраматични анонси, включително и от премиера Борисов, бе подгряно неговото несъстояло се “емигриране” в Катар преди години.\r\nСагата с оттеглянията на Пеевски започна през 2013 година със знаковото му оттегляне от ДАНС, премина през анонсирана сделка за продажба на медиите му през 2014 година, а впоследствие депутатът от ДПС се отказа да декларира 20-годишна кола като единствена собственост и освети участието си в редица бизнеси, като буквално за една нощ се превърна в милионер. Малко по-късно, обиден на държавата, щеше да се оттегля от политическия и обществен живот (въпросното заминаване за Катар), но така и не изпълни намеренията си, огласени от премиера Борисов в телевизионно интервю.   През цялото това време на „оттегляния\" Пеевски оперираше през медийния си инструментариум, който с неподписани “книги” стреляше по публичните му опоненти. От тона на вестниците и обръщенията на Пеевски от техните страници стана категорично ясно, че той не само няма да се оттегли, но има и бъдещи творчески планове, реализирани очевидно не без подкрепата на управляващите от ГЕРБ и „Обединените патриоти\", за които депутатът от ДПС се превърна в нещо като литературен персонаж от фантастиката - “Онзи, чието име не назоваваме”.    На фона на всичко това може да се предположи, че поредното “отстъпване” на Пеевски е просто маневра, с която под маската на оттеглянето да завзема нови територии. На този етап можем само да гадаем каква е целта на този негов ход. Но тя няма как да се различава особено от досегашните му апетити: да управлява политически и бизнес процеси посредством “страхуване” (по неговия речник) на опонентите му чрез медиите, които вече няма да са негови, а ще бъдат издавани от доказани журналисти. С други думи: Пеевски прави опит да отстъпи от пряката връзка със съдържанието на медиите му, като запазва само отговорността за финансирането.   Впрочем, с пояснението, че е крайно време съдържанието да се определя от журналистите, Пеевски без да иска признава, че свързаните с него издания до този момент са подбирали съдържанието си не с журналистически похвати. Ето защо е важно да се замислим какви политически интереси е обслужвал Пеевски с медиите си, чиито страници очевидно не са запълнени с текстове, отговарящи на журналистическите критерии. На този въпрос има лесен отговор, но честността изисква той да бъде даден от хората, представяни в тези медии като положителни герои. Вероятно обаче Борисов и неговите министри няма да бъдат словоохотливи по темата, тъй като изчерпват всички подобни коментари със заключението, че „в България има свобода на словото”.\r\nИ още нещо: ако се опрем на опита до момента, Пеевски прави видими промени в ръководствата на вестниците, когато предстои смяна на курса. В миналото остана времето, когато ръководените от майка му Ирена Кръстева издания бяха с отявлен “анти ГЕРБ” курс. При поемането на властта от Борисов, Кръстева мигом бе “скрита”. Тоест, анонсът, че съдържанието на медийната група ще се определя от “журналистическо настоятелство”, може да се приеме и като знак в тази посока.   При всички случаи обаче основания за “тревога” няма. Депутатът от ДПС ще продължи да финансира медийната си машина, управляващите ще продължат със заклинанията, че в България има свобода на словото, а международните организации ще продължат да класират страната на последно място в Европа по този показател. В резултат от всичко това на Запад България ще изглежда като територия, за която лесно може да се предположи, че е много вероятно журналист да бъде убит заради работата си. Но иначе с Пеевски всичко си е наред.  Полина Паунова,    ", "date": "2018.10.12", "title": "Пеевски има нов план"}
{"url": "https://www.actualno.com/sliven/toplofikacija-sliven-uverjava-che-e-finansovo-stabilna-news_699599.html", "text": "  \"Топлофикация Сливен\" е финансово стабилна Това каза пред Кънчо Танев, изпълнителен директор на дружеството.     Законодателните промени от месец юли и излизането на дружеството на борсата за електроенергия не са дестабилизирали финансите му, добави Танев.   За миналата година \"Топлофикация Сливен\" реализира печалба от 5 млн. лева. Преодолени са колизиите в отношенията с държавата, в лицето на НЕК, които доведоха до стачни действия преди 4 години. В момента финансовите ни взаимоотношения са с Фонд \"Енергийна сигурност\" и те са стабилни, заяви Танев. Заплатите в дружеството се изплащат редовно, с малки закъснения през летните месеци. Няма текучество, напротив – търсят се и се обучават кадри.\r\nЗа разлика от повечето големи топлоцентрали в страната, които работят на газ, сливенската топлофикация работи основно с въглища, което я прави относително независима от борсовите спекулации. От началото на годината дружеството експериментира с микс от горива, включващи освен въглищата от \"Брикел\", и част от битовите отпадъци на Сливен, както и биомаса. Не става дума за отпадъци, а за изгаряне на гориво, получено след сепарирането и обработката на битовите отпадъци, подчерта Танев. По думите му, от отпадъка първо се отделя всичко, което може да бъде оползотворено и рециклирано. Останалата част преминава през допълнителна обработка до т.нар. модифицирано гориво, RDF, с код 19-12-10.  Има много сериозни наредби и изисквания, регламетиращи изгарянето на отпадъци, посочи директорът на сливенския ТЕЦ. Съгласно действащата нормативна уредба, сметоизгарянето може да се прави само при температури над 900 градуса, с цел да се избегнат вредните емисии от диоксини и фурани. Според Танев, в ТЕЦ Сливен изгарянето на битови отпадъци се извършва при температура над 1000 градуса, а закупената системата за измервания непрекъснато отчита състава на излъчваното в атмосферата. В инсталацията са инвестирани над 300 000 евро.   Според комплексното разрешително на централата, месечният капацитет за изгаряне на модифицирано гориво е 800 тона.\r\nТанев посочи още, че преориентацията към алтернативни горива е провокирана от ръста в цените на въглеродните емисии. Заедно с това диверсификацията на използваното гориво позволява на \"Топлофикация Сливен\" да поддържа сравнително стабилни и социално поносими цени, едни от най-ниските в страната. През новия отоплителен сезон дружеството излиза с допълнителни предложения, стимулиращи възстановяването на инсталациите за битова гореща вода в етажната собственост. Работи се и по разширяване на топлопреносната мрежа в кварталите \"Българка\", \"Дружба\" и \"Република\".    Над 13 хиляди са абонатите на сливенската топлоцентрала.", "date": "2018.10.12", "title": "\"Топлофикация Сливен\" уверява, че е финансово стабилна"}
{"url": "https://www.actualno.com/starazagora/spasen-sled-fatalno-zapushvane-na-synna-arterija-news_699590.html", "text": "  Пациент със запушена сънна артерия спасиха инвазивни кардиолози в Стара Загора. 71-годишният мъж имал поставен стент заради стеснение на сънните артерии, но спрял приема на предписания му аспирин за разреждане на кръвта, заради което се образували тромби и стентът се запушил.     „Това е състояние, което регистрира изключително висока смъртност или най-малко тежка и трайна инвалидизация, тъй като заради спирането на притока на кръв пациентите получават мозъчен инсулт“, коментира лекуващият лекар от д-р Борислав Борисов от Болница „Тракия“ - Стара Загора.   Пациентът е преминал едноседмичен възстановителен курс в отделението по „Физиотерапия и рехабилитация“ и в момента се чувства добре.", "date": "2018.10.12", "title": "Спасен след фатално запушване на сънна артерия"}
{"url": "https://www.actualno.com/dobrich/policai-hvanaha-pijana-nepravosposobna-zad-volana-na-mikrobus-news_699544.html", "text": "  С 2,40 промила алкохол е хваната 35-годишна жена от добруджанското село Росеново при полицейска проверка на управлявания от нея микробус \"Фолксваген\", съобщават от областната дирекция на МВР.     При справка в информационните масиви на вътрешното ведомство е установено, че тя е и неправоспособен шофьор.   Задържана е за 24 часа, а по случая е образувано бързо полицейско производство.", "date": "2018.10.12", "title": "Полицаи хванаха пияна неправоспособна зад волана на микробус"}
{"url": "https://www.actualno.com/showbusiness/nova-kralska-svatba-na-horizonta-elizabet-ii-omyji-vnuchkata-si-news_699617.html", "text": "        Големият ден за деветия по ред да заеме потенциално трона и и Джак Бруксбанк – \"обикновен човек\" с приятели със синя кръв - идва по следите на церемонията на принц Хари и Меган Маркъл.   В продължение на седмици пресата твърдеше, че данъкоплатците ще облекнат с 2 млн. паунда за тържеството. Обясняваше се, че разходите биха могли да бъдат спестени, ако Юджийн не настояваше да мине с теглена от коне карета около Уиндзор – както направиха Меган и нейният принц.\r\nИма слухове, че решението на BBC да не предава събитието директно поради потенциално ниския му рейтинг е засегнало Бъкингамския дворец. Малък търговски телевизионен канал излъчваше директно случващото се.   Оказа се, че голяма част от времето в предаването беше отделена на коментарите за бурните пориви на вятъра, които създаваха проблеми на гостите на тържеството заради техните сложни шапки и развяваха пешовете на палтата им. „за съжаление това не е добър ден за сватбени прически“, констатираха от ITV.   Редиците на хората в тълпата по време на шествието на Юджийн бяха значително по-рехави отколкото преди пет месеца.    Двойката направи всичко възможно, за да спечели тълпите, излъчвайки записани преди това интервюта за ITV, в които се хвалеха един друг. Джек нарича 28-годишната си булка \"блестяща светлина\". Юджийн нарече 32-годишния търговец на вино \"смирен и щедър\".   Принцесата спечели аплаузи в социалните медии за решението си да носи рокля, която разкри дългият белег от детската операция, която върви по гръбнака ѝ. От Бъкингамският дворец заявиха, че това е \"конкретната молба на принцеса Юджийн, която е имала операция на 12 години, за да коригира сколиозата\".   На церемонията присъстваха 850 гости. Сред известните личности, присъствали на тържеството, бяха британския певец Роби Уилямс и американската актриса Деми Мур.", "date": "2018.10.12", "title": "Нова кралска сватба на хоризонта: Елизабет II омъжи внучката си"}
{"url": "https://www.actualno.com/cars/sled-10-godini-jaguar-shte-pravi-samo-elektromobili-news_699548.html", "text": "  Ръководството на Jaguar Land Rover има намерение през следваите 10 години на трансформита марката Jaguar в производител само на електромобили. За този период ще бъде съкратена напълно гамата двигатели с вътрешно горене. А първият модел на ток ще стане луксозен седан, който ще се превърне в приемник на флагмана XJ, съобщава Autocar.     Този електромобил ще се появи на пазара през следващите 2 години, като ще се конкурира с Porsche Taycan, Tesla Model S, както и с Mercedes-Benz S-Class и Bentley Flying Spur. Новият XJ до голяма степен ще промени идеологията на модела, който се появи още през 1967 г.   Жизненият цикъл на сегашните модели XE и XF ще приключи през 2023 г. Те ще отидат в историята, като мястото им ще бъде заето от нов електрически кросоувър с по-големи размери. Сегашният SUV на ток – I-Pace, ще смени поколенията си през 2025 г., като едновременно с него на пазара ще излязат „зелените” E-Pace и F-Pace. Практически Jaguar ще стане изцяло електрически през 2026 г., когато единственият модел с двигател с вътрешно горене в гамата му ще остане кросоувърът J-Pace. Гамата модели ще бъде попълнена и класическият модел E-Type Zero (на втората снимка), като собствениците на сегашните автомобили ще получат предложение за преминаването към електрическо задвижване.  Първият електромобил на Jaguar – кросоувър I-Pace, дебютира през пролетта на автосалона в Женева. Всъдеходът е оборудван с два електромотора – всеки с по 200 к.с. и акумулатори с капацитет 90 кВт/ч. Ускорението от 0 до 100 км/ отнема 4,8 секунди, а максималната скорост е 200 км/ч. Пробегът с една зареждане на батериите е 480 км.   ", "date": "2018.10.12", "title": "След 10 години Jaguar ще прави само електромобили"}
{"url": "https://www.actualno.com/crime/bebe-pochina-den-sled-kato-beshe-izpisano-ot-vidinskata-bolnica-news_699552.html", "text": "        Младата жена успява да се порадва на детето си само няколко дни в родилното отделение, съобщава Bulgaria on Air. Пет дни по-късно Кремена и детето са изписани. В епикризата е записано, че новороденото е в отлично здраве.   Жената обаче забелязва, че не всичко е наред. \"Казвах им, че не се храни добре. Изяжда на половината. Те ми казаха, че е нормално. На следващата сутрин, след като ни изписаха не поиска да се храни, не пи и вода\", разказва майката.\r\nТя се обажда на местните медици, а след това бебето е прието в болницата в Монтана. Въпреки усилията на лекарите в Монтана, бебето издъхва. От болницата във Видин обаче отричат да са подценили случая на Кремена.  Заради съмнения, жената започва да търси истината. Тя иска да знае какво се е случило с детето й и кой я е изписал без да провери дали всичко е наред.   По случая вече работи и прокуратурата, а майката е сезирала и Медицинския одит.", "date": "2018.10.12", "title": "Бебе почина ден, след като беше изписано от видинската болница"}
{"url": "https://www.actualno.com/society/telus-s-poredna-nagrada-za-moga-tam-iskam-tuk-news_699565.html", "text": "  Кампанията „Мога там, искам тук“, която застава зад каузата за връщане на младите българи от чужбина и им предлага условия за кариерно развитие в България, спечели пореден приз от българската асоциация на рекламодателите (БАР). С това отличията на кампанията стават осем като до момента тя е отличена с 3 златни Bright Awards, 1 златно отличие  от PR Priz, 1 отличие от годишните награди на b2b media group, 1 отличие от наградите БАР и бронзово отличие Effie.     „Това е кампания, с която всички се гордеем и зад която заставаме обединени. След нейната реализация и виден успех стартирахме и много на брой подобни инициативи. Те са посветени на развитието на пазара на труда, подбора на квалифицирани кадри и осигуряването на работни места и кариерни възможности, сподели Захарина Вецева, старши мениджър корпоративни комуникации и КСО в TELUS International Europe.“\r\nКомуникационната стратегията и реализацията на кампанията са осъществени от агенция Proximity Sofia/ BBDO Group в периода юни – септември 2017 г. Proximity Sofia/ BBDO Group e партньор на TELUS International Europe от 2017 г., а от началото на 2018 е и обслужваща агенция предлагаща стратегически и интегрирани комуникационни решения за бизнес нуждите на компанията.\r\nОсвен емоционалния елемент, кампанията има и много бизнес цели предвид настоящата ситуация на пазара на труда и липсата на квалифицирани кадри за съответните бизнес нужди. TELUS International Europe, като един отговорен участник в българския бизнес, прави всичко възможно за да осигури устойчивост, развитие, и нови работни места в България.  Ето кои са получени отличия за „Мога там, искам тук“:  в категория „Корпоративна социална отговорност и спонсорства “ в категория „Корпоративни комуникации“.     в категория „Иновативна кампания на работодателска марка“.    в категория “Комуникационна кампания за работодателска марка/ Employer Branding” в категории „Комуникационна кампания на годината “, „Дебют на годината“, „Кампания за изграждане на работодателска марка“.\r\nTELUS International Europe е водещ доставчик на услуги в сферата на BPO и ITO, който от 2004 г. насам предоставя висококачествени услуги за аутсорсинг на бизнес процеси. В компанията работят повече от 5 500 служители на територията на 7 центъра в София, Пловдив (България), Букурещ и Крайова (Румъния), Корк и Дъблин (Ирландия), както и Манчестър (Великобритания). Компанията предоставя иновативно обслужване на клиенти по цял свят на повече от 35 езика. TELUS International Europe е горд член на семейството на TELUS International.", "date": "2018.10.12", "title": "TELUS с поредна награда за \"Мога там, искам тук\" "}
{"url": "https://www.actualno.com/burgas/dirigent-ot-nova-zelandija-na-burgaska-scena-news_699600.html", "text": "  Сара Бисли Шнайдер от Нова Зеландия ще дирижира бургаската постановка на операта на Джузепе Верди „Травиата“ на 16 октомври, вторник. Маестра Бисли пристига в неделя за репетиция с оркестъра и солистите на Държавна опера – Бургас.     В постановката на режисьора Александър Текелиев солисти ще са сопраното Биляна Данаилова като Виолета Валери, тенорът Любомир Тодоров като Алфред Жермон и баритонът Александър Крунев като Жорж Жермон. Спектакълът във вторник ще бъде и дебют за Тодоров в тази роля.о   Артистичният живот на маестра Бисли е изключително богат, но някои от най-важните са с Държавния оркестър на \"Ермитаж\" в Санкт Петербург, \"L'Orchester de L'Opéra de Massy\" в Париж, \"Mariahilfer Oper\" във Виена и много други.", "date": "2018.10.12", "title": "Диригент от Нова Зеландия на бургаска сцена"}
{"url": "https://www.actualno.com/society/deca-bez-roditeli-shte-vzemat-pensija-bez-da-ima-podohoden-kriterij-news_699554.html", "text": "  Няма да има подоходен критерий за пенсиите на деца-сираци, както и за деца без един родител. За това се разбраха управляващи и опозиция в парламента, след като имаше разговори и на ниво правителство, включително с премиера Бойко Борисов.     Месечната помощ се предоставя до навършване на 18-годишна възраст, а ако детето учи - до завършване на средно образование, но не повече от 20-годишна възраст. Размерът ѝ се определя всяка година със Закона за държавния бюджет, но не може да е по-малък от предходната година. За 2019-та размерът на помощта все още не е уточнен. По предварителни изчисления мярката ще е около 4 млн. лева.   В първоначалния вариант беше заложен за т.нар. кръгли сираци да няма изискване за доходи, но да има такова за семействата на децата с един починал родител. Запазват се условията децата редовно да посещават подготвителните групи в детските градини или в училищата, освен ако това е невъзможно поради здравословното им състояние. Те трябва и да имат всички задължителни имунизации и профилактични прегледи, съобразно възрастта и здравословното състояние, пише OFFnews.\r\nВ Народното събрание беше и омбудсманът Мая Манолова, която определи решението като победа.  ", "date": "2018.10.12", "title": "Деца без родители ще вземат пенсия без да има подоходен критерий"}
{"url": "https://www.actualno.com/pleven/plevenchani-trygvat-na-masova-razhodka-v-kajlyka-po-povod-svetovnija-den-na-hodeneto-news_699550.html", "text": "  Стотици плевенчани ще се включат утре, 13 октомври, в масова разходка по алеите на парк \"Кайлъка\". Инициативата е по повод Световния ден на ходенето, който тази година бе на 11 октомври. Целта е да се популяризира здравословният начин на живот. Организатори са Българска Асоциация \"Спорт за всички\" и Община Плевен     Сборният пункт за желаещите да се включат в голямата разходка е спирка \"Моста\" в началото на парк \"Кайлъка\" - в 9.30 часа. Обикновено в отбелязването на Световния ден на ходенето в Плевен се включват участници от всякакви възрасти – от малчугани, до беловласи спортисти.   Организаторите призовават  всички да се включат в спортното мероприятие с убеждението, че все повече хора оценяват неимоверно голямата роля на спорта и физическата активност за здравето. На финала чрез лотариен принцип ще бъдат раздадени спортни артикули.", "date": "2018.10.12", "title": "Плевенчани тръгват на масова разходка в \"Кайлъка\" по повод Световния ден на ходенето"}
{"url": "https://www.actualno.com/kustendil/sedmica-na-retromodata-kak-sa-se-oblichali-kustendilci-ot-kraja-xix-vek-na-do-sredata-na-xx-vek-news_699542.html", "text": "   , е откриването на  изложбата съобщи е за кореспондент на от града, .     Фотоизложбата се организира от отдел \"Държавен архив\"-Кюстендил и е посветена на модните тенденции през XIX и XX век.    Заповядайте да се насладите на забележителните фотографии и се потопете в магията на ретромодата! ", "date": "2018.10.12", "title": "\"Седмица на ретромодата\" - как са се обличали кюстендилци от края XIX век на до средата на XX век\""}
{"url": "https://www.actualno.com/dobrich/16-godishen-motocikletist-postrada-pri-katastrofa-v-dobrich-news_699553.html", "text": "  Охлузни рани е получил 16-годишен мотоциклетист от Добрич, пострадал при пътен инцидент на един от основните булеварди в града. До произшествието се е стигнало след отнето предимство от страна на шофьор на лек автомобил \"Мерцедес\" при маневра на завой, съобщават от полицията.     Инцидентът е станал малко след 10 часа вчера. На пострадалото момче е направен медицински преглед и е освободено за домашно лечение.", "date": "2018.10.12", "title": "16-годишен мотоциклетист пострада при катастрофа в Добрич"}
{"url": "https://www.actualno.com/society/nov-skandal-s-volen-siderov-v-stolichen-restorant-snimki-news_699518.html", "text": "   Това разказа във Facebook публикация друга посетителка на същото заведение, която публикува и снимки от неприятната случка.     Според Ася Иванова тя и колегите ѝ и фирмени партньори, предимно от чужбина (Дания, Норвегия, Австрия, Франция, Италия, Великобритания), са били тормозени от народния представител и неговата компания.\r\nНа масата на политика от Атака се пушело в нарушение на забраната, а само две минути след като седнали на масата човек от компанията на Сидеров потърсил конфронтация с гостите, които говорели на английски език.   След оплакване до персонала на заведението, че има забрана за пушене и че законът трябва да се спазва, следва интересен развой. В заведението след броени минути влиза цигански оркестър под видимото одобрение на националисткия лидер. Според Ася провокацията е била насочена именно към нейната компания. Сидеров поискал от чужденците да дадат някой лев за музиката и когато те си тръгвали, ходел с тях чак до улицата, подвиквайки:\r\n\"Гейс, говорете на български, в България сте, в България се говори на български\".      Да напиша този пост ми отне 72 часа, много нерви, мисли и въпроси. Въпроси за България, в която пребиваваме. България на Делян Пеевците, България на Волен Сидеровците, България, в която GPgate е възможен, България, в която разследващи журналисти са случайно изнасилени, брутално обезобразени и убити в парка, България, в която ремонтът на Графа струва 24 млн., а качеството е съмнително, България, в която всичко се случва по втория начин. България, която едно малцинство престъпници от 20 години насам погребва заедно с труповете и сенките на онези, които опитват, пишат жалби, пускат сигнали, борят се и накрая тихомълком се примиряват.    На мен ми се случи във вторник. Случи се за около час, към 10 вечерта, но остави трайна следа.         С колеги и фирмени партньори, предимно от чужбина (Дания, Норвегия, Австрия, Франция, Италия, Великобритания), отиваме на вечеря в ресторант „Къщата с часовника“ на ул. Московска 15. Още с влизането прави впечатление, че в заведението се пуши, без да обърнем внимание, от къде идва димът. Още не сме се настанили и човек от съседната маса ни прави забележка на развален английски, нещо от сорта „We try speak business“, или с други думи твърде сме шумни. Двама от колегите учтиво се извиняват и намаляват тона, нещо съвсем типично за хора с възпитание, на които е направена забележка. Усещам, че нещо не е наред.    Пушенето продължава, в заведението димната завеса вече става чувствително неприятна. При едно случайно излизане до тоалетна, на връщане забелязвам от къде идва димът – а именно от съседната маса и кой го причинява, а именно Народен Представител в 44-то Народно Събрание на Република България и Председател на партийна група „Обединени патриоти“ г-н Волен Сидеров и компания. Фактите към момента:  1) Волен Сидеров си позволява да пуши в заведение при забрана за тютюнев дим, наложена на територията на ЕС.     2) Волен Сидеров е обграден предимно от млади хора.  3) Човек от компанията на Волен Сидеров потърси конфликт 2 минути след като бяхме влезли в заведението.    Опасенията ми се оказват верни. Намирам решение. Оплаквам се на дама от персонала с молбата да говоря с управителя. Тя ме моли за търпение, изчезва, връща се и предлага да ни раздаде пепелници, което определено не беше целта на моето оплакване. Човек от нашата група учтиво моли компанията на съседната маса да преустанови пушенето, на което те реагират с отовора „не разбираме какво казваш бе, говори на български, ти си в България“. Отказваме се.       21.29 часа провеждам разговор с Дежурен здравен инспектор по сигнали за нарушения относно забраната за тютюнопушенето на тел. 0889822626 (в случай, че някога ви потрябва). Дежурният инспектор е възмутен, но ме обезкуражава като казва, че нямат мобилни екипи за извършване на проверка, каквато ще бъде извършена но не веднага. На въпроса дали има нещо, което мога да направя в момента, ми отговаря, че няма какво да направя, тъй като това не влиза в компетенциите както на полицията, така и на дежурните на номер 112.    Връщам се и си сядам на мястото. След около 10 мин в заведението нахълтва мобилен оркестър, вероятно от ромски произход. По реакцията на г-н Народен представител Сидеров съдя, че той е видимо доволен от пристигането на вероятно неговия личен оркестър, повикан по поръчка, може би, за да демонстрира на чужденците как се прави в България.       Г-н Народен представител е видимо удовлетворен от репертоара на оркестъра, което съдя по факта, че той хваща палките и започва да барабани в тон. Напрежението ескалира. Ние решаваме да си тръгнем, тъй като провокацията е очевидно насочена към нашата група. От страна на заведението реакция няма. Смее ли някой да си позволи да каже нещо на г-н Народен представител Сидеров? На излизане от заведението, Сидеров решава, че не би било лошо да увековечи представлението си като изпроси някой лев за музикалното изпълнение, от онези, които не говорят български. И без това не са добре дошли, защо пък да не се изръсят с някой лев, за да подпомогнат ПГ „Обединени патриоти“, получаваща субсидия от 11 лева за всеки гласоподавател. Фактът, че нашата група се изнася лека полека не спира г-н Народен представител, които ни преследва до улицата скандирайки: „Гейс, говорете на български, в България сте, в България се говори на български“.    Къде развеселени, къде потресени и зашеметени от този цирк, увековечен от липсата на морал и недопустимо поведение от страна на Народен представител, се отправяме към друго заведение, за да удавим и по възможност забравим онова, което току що сме преживели. Но то не се забравя лесно. „You never have a second chance to make a first impression“. България е опетнена и така ще остане завинаги в очите и спомените на онези, които не говорят български. Ние, които оставаме тук, можем само да споделим, да разкажем, да припомним, да се опълчим и ако дори тогава всичко е по старому или по-лошо, винаги има изход – терминал 2.       Това е реалността, мили приятели, не можем да кажем на черното бяло и с вълшебна пръчка да превърнем грозотията в лукс. Срамът надделя и дистанцията с отричането от онова, що наричаме българско и родно се стопява с всеки изминал ден.    Помълчете, помислете, пуснете сълза, пийте една студена вода и ако имате сили, бъдете промяната. Понякога и едно споделяне е достатъчно. Да бъде. ", "date": "2018.10.12", "title": "Нов скандал с Волен Сидеров в столичен ресторант (СНИМКИ)"}
{"url": "https://www.actualno.com/healthy/ananiev-podpisah-dogovorite-za-zakupuvane-na-aparatura-za-hemodializa-news_699573.html", "text": "   Това заяви министърът на здравеопазването Кирил Ананиев по време на парламентарен контрол в отговор на въпрос какви са проблемите в работата на центровете по хемодиализа.      , посочи той. \"В това число за 7 лечебни заведения са предвидени средства за основен ремонт на отделенията по хемодиализа в размер на 891 хил. лева\", заяви Кирил Ананиев. \"Специално за МБАЛ \"Св. Петка\"- Видин са отпуснати 180 хил. лева за закупуване на нови хемодиализни апарати, водоочистваща система и нови хемодиализни легла\", обясни здравният министър, цитиран от \"Фокус\".   Той поясни, че към края на 2017 г. в страната има 3627 пациенти на поддържащо лечение с хемодиализа. \"Процедурите се осъществяват в 80 диализни структурни. 60 от тях са разкрити в държавни и общински болници, а 20 са или отделения в частни лечебни заведения или самостоятелни лечебни заведения\", каза още Кирил Ананиев.", "date": "2018.10.12", "title": "Ананиев: Подписах договорите за закупуване на апаратура за хемодиализа"}
{"url": "https://www.actualno.com/crime/dyrjavata-oficialno-kaza-kakva-shte-e-kilijata-na-severin-krasimirov-news_699574.html", "text": "  Бъдещата килия на Северин Красимиров ще е в размер на 4 квадратни метра и ще има самостоятелен санитарен възел. Това съобщават от Министерството на правосъдието (МП).     МП прави уточнението, че информацията за килията се оповестява поради искане на германските власти. Държавата е категорична - килията е в съответствие с европейските стандарти – 4 кв. метра  жилищна площ и самостоятелен санитарен възел.   Припомняме, че искането беше отправено като част от процедурата по екстрадиция на Красимиров, който е основен заподозрян за убийството на русенската телевизионна водеща Виктория Маринова. Германските власти искат да се уверят, че затворът, в който ще влезе Красимиров, отговаря на европейските стандарти, след като многократно Брюксел предупреждаваше България за условията в българските затвори.\r\nОт МП уточняват и, че информацията за бъдещата килия на Красимиров е изпратена в Германия в спешен порядък.  Заради ускорена процедура, поискана от прокурорите и приета от обвиняемия, той трябва да бъде екстрадиран до 10 дни от датата на решение на германския съд.", "date": "2018.10.12", "title": "Държавата официално каза каква ще е килията на Северин Красимиров"}
{"url": "https://www.actualno.com/politics/sled-namesa-na-borisov-deca-bez-pravo-na-nasledstvena-pensija-shte-poluchavat-semejna-pomosht-news_699527.html", "text": "        Депутатите решиха помощта да се предоставя на другия родител или на настойника/попечителя, който отглежда детето. Родителят или настойникът трябва да живеят постоянно в страната.   За да получават новата семейна помощ, децата трябва да посещават редовно детска градина или училище.\r\nСпоред разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия или новата социална помощ.  4 млн. лева допълнително ще са необходими в бюджета за следващата година за изплащане на предлаганата помощ. Отпуснатите до края на годината персонални пенсии ще продължават да се изплащат.   Новата семейна помощ за деца без право на наследствена пенсия ще се отпуска без подоходен критерий.\r\nПо-високи детски надбавки за повече семейства от 2018 г.    Предложението за подоходен критерий за отпускане на новата помощ породи дебати в пленарна зала.   От БСП и ДПС призоваха то да се преосмисли и критерият да отпадне. Така по настояване на председателя на ПГ на ГЕРБ гласуването за подоходния критерий беше отложено.\r\nСлед консултации с премиера и финансовото министерство отпадането на подоходния критерий беше подкрепено единодушно с 128 гласа \"за\".", "date": "2018.10.12", "title": "След намеса на Борисов: Деца без право на наследствена пенсия ще получават семейна помощ"}
{"url": "https://www.actualno.com/smolyan/gorskite-specheliha-bitkata-s-povredenite-ot-snegolom-i-korojad-gori-v-rodopite-news_699576.html", "text": "  Проблемът с повредената от снеголома през март месец 2015 г. и нападната впоследствие от корояд дървесина в Родопите е разрешен, заяви областният управител на Смолян Недялко Славов на пресконференция днес.     В присъствието на шефовете на ЮЦДП, РДГ и лесозащитни станции той благодари за усърдната работа на всички институции, които водиха тежка битка със заболялата гора в Родопите от три години насам.   \"След множество усилия на Министерството на земеделието, на политическо и експертно ниво, на Агенция по горите, Лесозащитна станция, частни фирми, научна общност, лесовъдите и кооперациите от областта, можем да говорим за разрешаване на проблема с корояда. Изказвам голямата си благодарност към всички тях, защото положиха неимоверни усилия за решаване на този проблем\", заяви Славов.\r\n„За периода от месец март 2015 г. до 04 октомври т.г. на територията на Южноцентралното държавно предприятие (ЮЦДП) са инвентаризирани 3 340 237 куб.м пострадала дървесина от биотични и абиотични фактори, а само за област Смолян са инвентаризирани 1 202 572 кубика. В това число са включени и количества пострадала дървесина в недостъпни басейни в размер на 124 114 кубични метра, съответно 78 980 кубика на територията на област Смолян“, съобщи инж. Ботьо Арабаджиев – шеф на ЮЦДП.   Той обясни, че 96% от инвентаризираната пострадала дървесина е възложена за добив, което представлява над 3 млн. куб. м. От тях 91% или над 2,9 млн. кубика е вече усвоена. Разликата до 100% са количества дървесина, които ще бъдат усвоени от местното население за дърва за огрев.   От всички териториални поделения на ЮЦДП до края на месец юни т.г. е извършен преглед доколко освободените площи се възобновяват.    Отчитайки нанесените сериозни повреди върху дървесината след падналите обилни снеговалежи в края на 2014 г. и в началото на 2015 г., а и установените нападения от корояди в особено големи размери през следващите години, инвентаризация на възобновяването е била извършена и във всички освободени площи през периода 2015-2017 година.\r\nОбобщените резултати показали, че след извършване на последващите лесовъдски мероприятия през 2015-2016 година се е освободила площ в размер на 4 334  дка на територията на ЮЦДП. И 85% от освободената площ се е възобновила по естествен път, 13% е залесена от горските стопанства и 2% от площта предстои да бъде залесена през пролетта на 2019 година.\r\nСпоред шефа на РДГ в Смолян инж. Венцислав Фурлански естественото възобновяване е със смесена гора – с широколисни и иглолистни дървета, а когато гората е смесена, тя е много по-устойчива както на биотични, така и на абиотични фактори.   Експертите от Лесозащитна станция - Пловдив, казаха, че това, което се случи с гората и бе приемано през последните години като катастрофа, всъщност е предвидено от специалистите при залесяванията през 70-те години на миналия век. Тогава са правени големи залесявания в Смолянско като целта е била борба с ерозията чрез засяване на бял и черен бор, които да създадат с времето хумусен слой за естествена растителност. \"Тези култури са си свършили своята роля и сега отдолу се появява нова гора. Дори и в Пловдивския район над 70% има възобновяване. Нашата цел сега е да подпомогнем появата и укрепването на новата естествена гора от смесен състав на иглолистни и широколистни видове\", казаха от Лесозащитната станция в Пловдив.\r\nСпоред горските, кампанията за усвояване на падналата дървесина е довела до големи инвестиции на фирмите и държавните предприятия в горска техника и пътища. Така вече все повече фирми извършват механизиран добив с трактори и въжени линии, които заместват до 4 бригади работници.   ", "date": "2018.10.12", "title": "Горските спечелиха битката с повредените от снеголом и корояд гори в Родопите "}
{"url": "https://www.actualno.com/crime/sblysyk-na-kola-s-karuca-vkara-dvama-v-bolnicata-v-dobrich-news_699543.html", "text": "  Двама мъже на 42 и на 18 години са настанени в многопрофилната болница в Добрич след пътен инцидент в добруджанското село Василево, съобщават от полицията в града.     Пострадалите са пътували в каруца с конски впряг, когато предната гума на превозното им средство е ударена от навлязъл в насрещното платно лек автомобил \"Ауди\".\r\nЖивотът на двамата пострадали мъже е вън от опасност. По случая е образувано досъдебно производство.", "date": "2018.10.12", "title": "Сблъсък на кола с каруца вкара двама в болницата в Добрич"}
{"url": "https://www.actualno.com/balkani/kosovskijat-prezident-se-nadjava-na-skoroshen-dogovor-sys-syrbija-news_699569.html", "text": "   .     „Промяната на границите не е идея, която искам да представя, но след конфликтите и преговорите мога да заключа, че това е единственото разумно решение и за двете страни. Ако и двете страни се съгласят, никой не може да се противопостави. Такова споразумение носи стабилност”, заяви Тачи пред френската телевизия „Франс 24”, предаде БГНЕС.   Той, също така предложи на тези, които са против предложението да проверят дали има по-добър начин и посочи, че с размяната на територии няма да се отвори кутията на Пандора, а че тя вече е отворена.\r\n„Сърбия и Косово в момента непрекъснато си пречат. Без това споразумение бъдещето и на Косово и на Сърбия е блокирано, а аз не искам това да се случи”, каза още Тачи.  Той посочи, че за да бъде прието едно подобно споразумение от косовската страна, то трябва да съдържа признаването на Косово и членството му в ООН.   Тачи сподели, че е получил положителни сигнали от Русия, че ще изтеглят ветото си за признаване на Косово в съвета за сигурност на ООН. Той също така добави, че правата на сърбите в Косово ще бъдат зачитани в случай на промяна на границите и страната му ще остане мултиетническа.\r\nТачи изрази надежда, че върховният представител на ЕС, Федерика Могерини ще \"продължи да води процеса с нова динамика\" и че \"в следващите седмици\", той ще има нова среща със сръбския президент Александър Вучич.    Той призова всички държави-членки на ЕС да застанат обединени зад общото споразумение между Прищина и Белград.   Засега Германия открито се противопоставя на всеки опит за обмен на територии и промяна на границите между двете страни.\r\nТачи, който е имал среща с френския президент Еманюел Макрон в Ереван и подчерта, че той му казал, че е важно и двете страни да постигнат споразумение и не е изключил възможността за промяна на границите.\r\nТази идея за промяна на границата ще бъде прецедент, призна Тачи, но той ще бъде \"положителен прецедент\". Запитан за срок, косовският президент заяви, че се надява да сключи сделка преди следващата пролет.", "date": "2018.10.12", "title": "Косовският президент се надява на скорошен договор със Сърбия"}
{"url": "https://www.actualno.com/politics/bsp-se-chudi-kakvo-raboti-liljana-pavlova-borisov-objasnjava-news_699530.html", "text": "        Днес (12 октомври) министър-председателят дойде в НС, за да разясни на депутата от БСП какво точно работи Лиляна Павлова, която е начело на Министерството за българското европредседателство.\r\n\"Не разбирам какво точно прави министърът. Австрия, която в момента държи европредседателството, няма такъв министър, а ние имаме\", добави депутатът във въпроса си, като напомни, че в министерството работят около 70 човека, които получават заплати и осигуровки от бюджета.   В отговора си Борисов уточни, че Павлова , от която страната ни е част - Естония, България и Австрия.  \"В държавните органи на Румъния и Хърватия има покана към България да споделим опита си, натрупан по време на нашето председателство. Работим в координация с Естония и Австрия по приетата програма, този процес ще приключи с резултати в края на 2018 г.\", добави Борисов.\r\n\"Задълженията на министър Лиляна Павлова не приключват с официалното закриване на европредседателството, а с официалното приключване на трио председателството, както е залегнало в програмата на ЕС\", обясни още той.   По думите му освен това министър Павлова е председател на Съвета по европейски въпроси към МС. Той добави, че Павлова ръководи заседанията на СЕВ и координира изготвянето на проекти и планови документи.    На Павлова било възложено да координира Седмата годишна среща на страните от Централна Европа и Китай, която се проведе на 6 и 7 юли.\r\n\"Взехме решение тогава да се създаде партньорски център в България, възложено е на министър Павлова да координира работата на този център заедно с китайската страна\", уточни още Борисов.", "date": "2018.10.12", "title": "БСП се чуди какво работи Лиляна Павлова, Борисов обяснява"}
{"url": "https://www.actualno.com/music/specialnata-koledna-programa-na-art-bg-startira-s-bljaskav-koncert-na-vienna-classic-orchestra-v-ndk-news_699522.html", "text": "  На 8 декември 2018 г, в зала 1 на НДК, продуцентска компания АРТ БГ дава началото на традиционната си и чакана с трепет коледна програма, с пищен концерт на , събрал в едно най-виртуозните симфоници на австрийската  столица.     Дни преди най-светлия християнски празник и точно в неговата атмосфера, вечните шедьоври на виенската симфонична класика ще оживеят в сърцето на София и ще зарадват многобройните фенове на класическата музика в града. В непредставян до този момент пищен коледен спектакъл концертмайсторите на световноизвестния Vienna Classic Orchestra ще съберат в една програма най-обичаните образци на една многолетна музикална традиция.\r\nVienna Classic Orchestra  е основан през 1998 г., когато най-значимите солисти на няколко класически формации във Виена  решават да поставят началото на най-елитния, първокласен оркестър, който да очарова с виртуозните си изпълнения публиката по целия свят.\r\nЕдна от смайващите черти  на оркестъра е неговата гъвкавост – в зависимост от програмата, която изпълнява, той променя броя на на музикантите от струнен квартет през камерен състав до мащабен симфоничен оркестър.   Както личи от името му, във всеки тон и всеки детайл на оркестъра се открива неразривната му връзка с традицията на Виена. Всичките му членове получават образованието си във Виена и всички те работят в бароковия град с най-големите местни оркестри в продължение на много години. В този град те се срещат за първи път и изграждат една особена спойка, носеща  неподражаемия дух на Виена.\r\nПродължителните разработки по произведенията на най-големите композитори на виенската класика  дава основание оркестърът да бъде озаглавен на този величествен период на музикален възход, отдавайки почит на Щраус, Ланер и Шуберт.    Тази несравнима атмосфера на най-висша наслада от шедьоврите, оценявани високо от някогашната виенска монархия, ще потопи зрителите в зала 1 на НДК в един аристократичен празник на сетивата, който дълго ще помнят.\r\nКонцертът на Vienna Classic Orchestra е една великолепна прелюдия към последващия грандиозен спектакъл от специалната коледна програма – грандиозния Билети за концерта на Vienna Classic Orchestra са в продажба от и на касите в цялата страна на цени от 40 и 60 лв и ВИП места от 80 и 100 лв.", "date": "2018.10.12", "title": "Специалната коледна програма на АРТ БГ стартира с бляскав концерт на Vienna Classic Orchestra в НДК"}
{"url": "https://www.actualno.com/dobrich/policai-razkriha-krajba-na-zelenchuci-pri-proverka-na-avtomobil-news_699547.html", "text": "  На 80 кг крадени зеленчуци се натъкнали полицаи при проверка на лек автомобил „Фолксваген“ в 21:45 часа снощи в Каварна. Установено е, че кражбата е извършена в земеделско стопанство в землището на добруджанското село Белгун. Тя е дело на 46-годишен пътник в колата.     Самият автомобил пък е управляван от неправоспособен шофьор от добричкото село Могилище.   По двата случая са образувани бързи полицейски производства.", "date": "2018.10.12", "title": "Полицаи разкриха кражба на зеленчуци при проверка на автомобил"}
{"url": "https://www.actualno.com/burgas/njama-drama-s-toploto-v-burgas-tvyrdjat-ot-mestnata-toplofikacija-news_699495.html", "text": "  Жителите на Бургас, които ползват услугите на „Топлофикация – Бургас“ ЕАД могат да са спокойни за предстоящата зима. Парно ще има и то дори си остава едно от най-евтините в страната, каза изпълнителният директор инж. Христин Илиев.     Причината да потърси ръководството на бургаската топлофикация е изказване на шефа на \"Булгаргаз\" Николай Павлов. Той спомена Бургас като един от градовете с най-големи дългoве към газовото дружество и предупреди, че заради това може да има спиране на газовите доставки.   Това не е съвсем точно, контрира инж. Илиев. Преди години дългът на бургаската топлофикация е бил 7 милиона лева, а сега е 2 милиона. Проблемите по-скоро се дължали на смяна в системата на плащанията.\r\n\"Когато новата схема се канализира, всичко ще е наред\", твърди директорът на бургаското дружество.  \"Парите са налице. Когато нашите длъжници ни преведат сумите, веднага ще си ги получаи и \"Булгаргаз\". Нямаме резервни планове за действие, тъй като газ ще има, а също и топлина в домовете на нашите абонати\", твърди инж. Илиев.   До началото на отоплителния сезон остава малко време. Оптимизмът на отговорните за топлото на бургазлии е заразителен, но само той не е достатъчен, за да стопли домовете на хората.", "date": "2018.10.12", "title": "Няма драма с топлото в Бургас, твърдят от местната Топлофикация"}
{"url": "https://www.actualno.com/crime/zadyrjaha-shofior-s-alkoholna-proba-236-promila-vyv-vraca-news_699502.html", "text": "  На 11 октомври около 20 часа във Враца за проверка е спрян лек автомобил \"Ситроен\" с  44-годишен водач, който бил с 2,36 промила алкохол в кръвта.     Врачанинът е отказал проба за наркотици, но при извършения обиск от контроните органи  в личните му вещи  е намерен плик с канабис. Установено е също, че кара нерегистрирана кола. Мъжът е задържан в РУ Враца. Образувано е БП.   ", "date": "2018.10.12", "title": "Задържаха шофьор с алкохолна проба 2,36 промила във Враца"}
{"url": "https://www.actualno.com/crime/dete-postrada-pri-sblysyk-s-kola-news_699506.html", "text": "  12-годишен велосипедист е ранен след  сблъсък с лек автомобил \"БМВ\". Колата е  управлявана също от млад водач на 20 години.     Инцидентът е станал около 20.30 вечерта на 11 октомври, на кръстовището на бул. “Европа“  и  ул. “Околчица“ във Враца, уточняват от полицията. Причина за катастрофата е отнемане на предимство от страна на водача на автомобила.   Ранен е велосипедистът, който е транспортиран за преглед в ЦСМП-Враца. Пробите за алкохол са отрицателни.", "date": "2018.10.12", "title": "Дете пострада при сблъсък с кола"}
{"url": "https://www.actualno.com/crime/pechka-na-dyrva-edva-ne-izpepeli-kyshta-v-blagoevgradsko-news_699504.html", "text": "  Пожар избухна в къща в с. Гърмен, общ. Гърмен. Сигналът за пожара е получен около 21 часа на 11 октомври.     Служители на РСПБЗН- Гоце Делчев веднага са пристигнали на мястото, но щетите вече били нанесени. Изгорели са покривна конструкция и домашно имущество. Смята се, че причината е неправилно боравене с печка на твърдо гориво.   За радост няма пострадали хора.", "date": "2018.10.12", "title": "Печка на дърва едва не изпепели къща в Благоевградско "}
{"url": "https://www.actualno.com/cosmos/posledna-informacija-za-ekipaja-na-avariralija-souz-ms-10-news_699466.html", "text": "  Космонавтите Алексей Овчинин и Ник Хейг са прекарали нощта в централната медицинска част в Байконур и под специалното наблюдение на лекари. В момента екипажът на \"Союз\" МС-10 се чувстват добре и са готови да отлетят за Москва, съобщи ТАСС.     По думите на наблюдаващите двамата са весели  и бодри.   Специалистите отбелязват, че нямат противопоказания за нови полети, но не бива да се изпреварват събитията.", "date": "2018.10.12", "title": "Последна информация за екипажа на авариралия \"Союз\" МС-10"}
{"url": "https://www.actualno.com/sliven/sliven-e-bez-voda-ot-24-chasa-news_699471.html", "text": "  Вече едно денонощие Сливен е без вода. Според официалния сайт на \"Водоснабдяване и канализация – Сливен\" ООД спирането на водата се дължи на извършването на строително-монтажни работи по новото кръгово кръстовище \"Розова градина\".     Спирането на водата засегна кварталите: \"Ново село\", \"Българка\", \"Сини  камъни\", \"Стоян Заимов\", \"Дружба\", \"Младост\", Централна градска част –  изток и цялата източна вилна зона на град Сливен.   Първоначално беше обявено, че водоподаването ще бъде възстановено до 24 часа. В полунощ обаче на сайта на ВиК се появи нова информация – за удължаване на срока до 6 часа сутринта. Този срок обаче също не беше спазен и днес (12 октомври) сливналии тръгнаха недотам измити по работните си места. Засега недоволството на майките с малки деца и хората, които не си казват \"Честита баня\" само в неделя, се излива в социалната мрежа Facebook. В коментарите преобладава раздразнението, че мащабните спирания на водата заради реконструкцията на пътен възел \"Розова градина\" са твърде чести, а работата на обекта върви твърде мудно. Гражданите си задават и въпроса: защо водата се спира и след 18 часа, когато по новото кръгово кръстовище очевидно не се работи.\r\nИзпълнител на проекта е ДЗЗД \"Сливен Партнерс\". Обединението включва фирмите \"Копекс и Ко\" ЕООД, София; \"БГ Ленд Ко\" ООД, Варна; \"Агробилд\" ЕООД, Белица; \"Стройнорм\" ЕООД, София. .  ", "date": "2018.10.12", "title": "Сливен е без вода от 24 часа"}
{"url": "https://www.actualno.com/politics/elena-joncheva-njama-sypernichestvo-i-syrevnovanie-mejdu-radev-i-ninova-news_699483.html", "text": "  \"Няма съперничество и съревнование между Радев и Нинова. Радев е независима институция. В една демократична партия може да има много мнения и спорове и те да се водят на висок тон. Полезно е за партията и за държавата. По-лошо е когато няма различни мнения. Най-страшното е когато в една управляваща партия провежда конгреса си като в Северна Корея\", това каза Елена Йончева в интервю за bTV.     Според нея \"България беше очернена, но не нашата България, а тази на Бойко Борисов, който я създаде. Той каза, че не е чувал по-чудовищни неща, но сам ги създаде. Това разследване гради ниско доверие между институциите. Американското посолство и Брюксел предложиха помощта си. Ние имаме капацитета, имаме уникални криминалисти и професионалисти, но хората им нямат доверие.\"   \"През 2006 години бяхме на едно място по свобода на медиите с Франция, а сега се нареждаме някъде около Конго. Очернени сме. Призовахме в това разследване да се включат чужди органи. Доверието в институциите е много ниско и едно международно участие щеше само да допринесе. Аз нямам съмнение, че нямаме добри експерти, но погледнете социалните мрежи и масовото мнение по въпроса. В една нормална правова държава не е нужно да идват експерти\", допълни още Йончева.\r\n\"Аз ще ви кажа какво чудовищно нещо е прочел Борисов. В американски медии пише, че служители във всички клонове на правителството са замесени в корупционни практики. Цитиран е доклада на Държавния департамент от миналата година. Липсва държавност\", продължи тя.  Попитана дали се реже от заплатите на депутатите, когато не ходят на работа в парламента, Йончева отговори еднозначно, че липсват само и единствено по уважителни причини.   Йончева се изнерви, когато водещият я попита дали някога е имала съвместна офшорна фирма с Цветан Василев, заради твърденията на депутата от ГЕРБ Делян Добрев, че тя има такава.\r\n\"Осъдих Борисов, а сега Делян Добрев ме съди, защото съм била изнесла информация за \"Кумгейт\". Аз нямам офшорна фирма с Цветан Цветанов и никога не съм имала такава. Работила съм в ТВ7 и единствените средства, с които съм боравила са техниката, която се поръчвали за там\", каза още депутатката от БСП.    \"Имам фирма с г-жа Блъскова. Тази фирма е купувала техническа екипировка. Ще осъдя и Делян Добрев, както и Цветан Цветанов, както осъдих Борисов за клевета. Всеки път, когато покажем далавера, аз съм заплашвана, че ще бъда съдена\", допълни още Йончева.   ", "date": "2018.10.12", "title": "Елена Йончева: Няма съперничество и съревнование между Радев и Нинова"}
{"url": "https://www.actualno.com/pleven/bivsh-kmet-na-pleven-stana-predsedatel-na-bylgarskoto-hirurgichesko-drujestvo-news_699520.html", "text": "  Бившият плевенски кмет проф. д-р Димитър Стойков стана председател на Българското хирургическо дружество /БХД/. Хирурзите са го избрали на своя XVI  редовен конгрес миналата седмица в „Златни пясъци”, съобщиха от Университетската болница „Д-р Георги Странски” в Плевен.     Проф. Стойков е зам.-ректор на плевенския Медицински университет /МУ/ и началник на Клиника по коремна хирургия в болница „Д-р Георги Странски”. Той е бил номиниран за председателския пост в БХД от ректора на МУ - Плевен проф. д-р Славчо Томов и от хирурзи от Северна България. При гласуването проф. Стойков е събрал убедително повече гласове от конкурента си проф. Димов от Пловдив. Зад плевенския доктор са застанали голяма част от представителите на университетските болници, твърдят от колеги на проф. Стойков.   Професорът бе градоначалник на Плевен от ГЕРБ в периода 2011/2015 г. Съпартийците му издигнаха неговата кандидатура за втори мандат, но той изгуби „състезанието“ със сегашния плевенски кмет Георг Спартански.", "date": "2018.10.12", "title": "Бивш кмет на Плевен стана председател на Българското хирургическо дружество "}
{"url": "https://www.actualno.com/politics/donchev-pesteliv-v-objasnenijata-za-dji-pi-grup-news_699475.html", "text": "  \"Сигналът ми е базиран на публикация в една медия, но това е достатъчно да се извърши проверка за достоверността на нещата. Задействани са и други държавни служби, проверят се лицата, фирмата, проектите, поръчките. В един програмен период се изпълняват 12-13 хиляди проекта, огромна част се проверяват, стотици милиони финансови корекции се плащат, не всички случаи влизат в медиите. Самата система не предполага политически чадър.\" Това каза вицеприемиерът Томислав Дончев във връзка с подадения сигнал за злоупотреби при усвояването на средства от европейските фондове, свързан с \"Джи Пи Груп\", за което първо сигнализира сайтът за разследваща журналистика \"Биволъ\".     Вицепремиерът подчерта, че на този етап няма данни убийството на Виктория Маринова да е свързано с журналистическото разследване, коментирано и в последното предаване, водено от Маринова.   \"В Европа често има нужда от жертва – някой да е лошото момче или лошото момиче и да бъде посочван. В случая с убийството на журналистката Виктория Маринова и лансирането в чуждестранни медии на версията, че нападението е свързано с работата ѝ, България беше очернена\", каза още Дончев в интервю за bTV.\r\nТой припомни, че Европа в момента е предизборна ситуация и с политици от всички държави членки от различен профил и тоналност биха използвали, употребили и дори злоупотребили с такъв случай.\"  Вицепремиерът призова за повече доверие на институциите – не е проблем да не вярваш на конкретен техен представител, но без самата структура и държавата ще спре да съществува.   На въпрос редно ли е, подалият оставка министър Нанков сега да заема пост на заместник-министър Дончев уточни: \"Нанков е на по-ниска позиция. Не можете да ме убедите, че той не заслужава повече да работи в сектора си.\"", "date": "2018.10.12", "title": "Дончев пестелив в обясненията за \"Джи Пи Груп\""}
{"url": "https://www.actualno.com/asenovgrad/nov-vid-pytna-pomosht-karuca-tegli-zakysala-kola-video-news_699467.html", "text": "  Нов вид пътна помощ вече се предлага в Асеновградско. Иновацията е с ниско екологично замърсяване, осигурява 100%-ов резултат на изпълнение и услугата вероятно е на изключително достъпна цена.     Иновативният метод бе демонстриран вчера на пътя Асеновград – Пловдив. Закъсал лек автомобил „Мерцедес“ със старозагорска регистрация бе теглен от каруца. Видеото е публикувано в социалната мрежа от Атанас Видев. То предизвика редица шеговити коментари от рода на „Този път става все по-европейски“. Други, пък, се възмущаваха заради експлоатацията на коня. ", "date": "2018.10.12", "title": "Нов вид пътна помощ - каруца тегли закъсала кола (ВИДЕО)"}
{"url": "https://www.actualno.com/curious/luboven-horoskop-za-13-14-oktomvri-news_699486.html", "text": "        Вашите вярвания са важни, тези на половинката ви също, но не ги  следвайте сляпо. Ако имате нужда да обсъдите нещо важно, направете го.  Връзката ви не би се разпаднала, ако наистина има любов помежду ви. За някои от обвързаните представители на зодията, уикендът може да се  окаже труден по отношение на любовта. Възможно е половинката ви да крие  някаква информация относно финансите ви. Това ще е като пробив в  доверието ви.   През почивните дни ще се почувствате така, сякаш сте изправени пред  това да избирате кариерата или връзката си. Това не означава непременно,  че ще има конкретна ситуация. Мислите ви може да са провокирани от  някакво чувство за вина или разочарование.     Възможно е да бъдете изправени пред ситуация, в която ще имате нужда  от подкрепата на половинката си, физическа и емоционална. Той или тя  може да не знае как точно да ви помогне, какво да прави, за да улесни  положението ви. Важно е да споделите от какво точно имате нужда. Възможно е да настъпи напрежение помежду ви. Ако се намирате в  неангажираща сексуална връзка и сексът не се получава, бъдете откровени с  партньора си. Само така ще може да поправите нещата или всеки да  продължи по своя път. ", "date": "2018.10.12", "title": "Любовен хороскоп за 13-14 октомври "}
{"url": "https://www.actualno.com/europe/ungarija-prodyljava-s-napadkite-sprjamo-ukrajna-news_699462.html", "text": "  Министърът на външните работи на Унгария Петер Сиярто заяви, че политиката на Киев към закарпатските унгарци е \"достигнала ужасяващо дъно\" и напомня действията на \"най-мрачните диктатури\", предаде БГНЕС, позовавайки се на РИА \"Новости\".     В изявление, публикувано на официалната интернет страница на унгарското външно министерство, Сиярто остро разкритикува действията на Киев в Закарпатска област, които според него имат за цел промяната на етническия облик на региона. Той обвини също Върховната Рада (украинския парламент) на Украйна в \"сговор с екстремисти\". Първият дипломат на Унгария подчерта, че унгарците, живеещи на територията на Украйна, ще могат и в бъдеще да разчитат на помощ от Будапеща. Сиярто допълни, че вече е обсъдил ситуацията с представители на Държавния департамент на Съединените щати и със заместник-генералния секретар на НАТО.   Скандалът между Киев и Будапеща се разгоря на 19 септември, когато в интернет беше публикувано видео, на който е записано как унгарският консул раздава паспорти в Закарпатието. Още същия ден от МВнР на Украйна поискаха разяснения.\r\nСлед като двете страни не успяха да се разберат, Киев обяви за персона нон грата консула на Унгария в Берегово. В отговор Будапеща изгони украинския консул в унгарската столица.  Министърът на външните работи на Унгария Петер Сиярто напомни, че страната му може да блокира присъединяването на Украйна към Европейския съюз и НАТО.   ", "date": "2018.10.12", "title": "Унгария продължава с нападките спрямо Украйна"}
{"url": "https://www.actualno.com/politics/svetlozar-lazarov-ne-beshe-zashtiten-dyrjavnijat-interes-v-pregovorite-s-gazprom-news_699490.html", "text": "  Несъгласие не с политиката на „Атака”, а с решения на правителството – това е довело до оставката на националния координатор на партията Светлозар Лазаров. Бившият главен секретар на МВР уточни в интервю за bTV, че оттеглянето му не е заради сблъсък с Волен Сидеров, завръщане в министерството или заради готвен нов политически проект.     \"Аз имам несъгласия с определени политики на това правителство – напуснал съм партията, защото не желая да бъда съпричастен с това управление\", подчерта Лазаров.   Като пример той даде енергийната сфера:\r\n\"Не беше защитен държавният интерес в преговорите с „Газпром”. Цяла Европа когато преговаряше, ние проспахме този период.  Според Лазаров в топлоенергийната сфера също има заложена „бомба” – не е бил защитен интересът на България по отношение на тецовете и въглеродните емисии.   \"Не е защитен интересът нито пред „Газпром”, нито пред ЕК\", категоричен беше Лазаров.\r\nЗащо при това положение „Атака” остава във властта? „Волен Сидеров е достатъчно мъдър и опитен, няма да му давам оценки”.    Самият Лазаров беше категоричен, че не работи по нов политически проект: „В „Атака” съм работил със структурите, с външни политически контрагенти и с гражданското общество”. Той отбеляза, че „в „Атака” структурата е малко като в МВР”.   Той определи като „незаконосъобразни” действията на българското правителство по казуса „Пирин” и обвърза ултиматумите на вицепремиера Валери Симеонов (НФСБ) със „съмненията за лобизъм в това управление”. „Колко сенки тегнат над г-н Симеонов, а е вицепремиер и с шумомер ходи”, коментира бившият главсек на МВР.\r\nЛазаров допълни още, че с него не са водени преговори отново да оглави професионалното ръководство на МВР. Лазаров призна, че е бил против някои от реформите от 2013-2014 г., които, по думите му, били прокарани от политиците – например изваждането на ГДБОП от МВР. По думите му обаче издигнатите от него като главен секретар хора днес управляват ведомството. Един от тях е министър Младен Маринов, с когото Лазаров преди години е тренирал.", "date": "2018.10.12", "title": "Светлозар Лазаров: Не беше защитен държавният интерес в преговорите с \"Газпром\""}
{"url": "https://www.actualno.com/starazagora/muzikata-na-nino-rota-na-avgustiada-news_699444.html", "text": "  Концерт с вълнуващата филмова музика на Нино Рота е част от програмата на  Фестивала на виното и културното наследство АВГУСТИАДА 2018. На 13 октомври в изпълнение на оркестъра на Държавна опера – Стара Загора, под диригентството на Юрий Илинов зрителите ще имат удоволствието да чуят музиката от хитовите филми „Кръстникът“, „8 и половина“, „Война и мир“, „Леопардът“, „Ромео и Жулиета“ и др.     Нино Рота е един от най-великите творци на филмова музика на 20-и век. Създател е на музикалните теми на повече от 150 киноленти. През 1975 г. той получава мечтаната от всички статуетка „Оскар” за музиката си към „Кръстникът”.   Руският диригентът Юрий Илинов е на 35 и е роден във Волгоград, където завършва Института по изкуство и култура със специалност пиано, а след това се дипломира и в диригентския факултет на Санктпетербургската държавна консерватория „Николай Римски-Корсаков“. На 30 години става главен диригент на Държавния музикален театър „Царицинска опера“ в родния си град. През 2013 г. е член на журито на диригентски конкурс в Държавна опера – Русе, и оттогава работи с нейните музиканти и по различни проекти в страната ни.", "date": "2018.10.12", "title": "Музиката на Нино Рота на АВГУСТИАДА"}
{"url": "https://www.actualno.com/balkani/gyrcija-ne-misli-da-se-otkazva-da-iska-kompensacija-ot-germanija-za-vtorata-svetovna-vojna-news_699463.html", "text": "  Президентът на Гърция Прокопис Павлопулос заяви на своя германски колега Франк-Валтер Щайнмайер, че Гърция възнамерява да поиска от Берлин връщане на \"окупационния заем\" и възмездяване на щетите от окупацията по време на Втората световна война, съобщават от пресцентъра на държавния глава на южната ни съседка, предаде БГНЕС.     Павлопулос е заявил за намерението си по време на вечеря в чест на Щайнмайер, който се намира на официално посещение в Гърция.   В началото на речта си Павлопулос изказа благодарност към немския президент за подкрепата на Германия по време на икономическата криза от последните години и го определи като приятел на страната. Той допълни, че трябва заедно да се борят с вълната от популизъм, която застрашава основите на Европа.\r\nПо-рано в четвъртък, по време на среща с министър-председателя на Гърция Алексис Ципрас, Щайнмайер се извини за престъпленията на нацисткия режим по време на Втората световна война.  Гърция се стреми да получи компенсация за разрушенията по време на немската окупация през 1941-1944 година и възстановяване на принудителния окупационен заем. От финансовото министерство изчисляват сумата на между 278 и 340 млрд. евро. Германия отхвърля финансовите претенции на Атина, тъй като към 1960 година са били изплатени 115 млн. марки.   ", "date": "2018.10.12", "title": "Гърция не мисли да се отказва да иска компенсация от Германия за Втората световна война"}
{"url": "https://www.actualno.com/music/plasido-domingo-posvetih-se-na-operata-i-podkrepata-na-novi-talanti-v-neja-news_699481.html", "text": "  Една от най-ярките звезди в света на оперното изкуство, , изпрати специален поздрав за 20-ия рожден ден на ПРОФОН.     Маестрото адресира колегите си от българското дружество  за колективно управление на правата на продуцентите и музикалните артисти в качеството си на почетен председател на IFPI (Mеждународната федерация на звукозаписната индустрия). „ . Искам да поздравя българските си колеги от ПРОФОН за усилията, които са положили през последните 20 години. Защитавайте стойността на музиката още много години напред!“, казва във видео обръщението си деветкратният носител на „Грами“, съобщиха от дружеството.\r\n„ . Ето защо прекрасно познавам разликата, която музиката създава в нашия свят, и колко голямо признание и респект заслужават усилията на всички, които я изпълняват или инвестират в нейното създаване“, категоричен е тенорът.      Припомняме, че ПРОФОН отбелязва 20-тата си годишнина с поредица активности под слогана „Музиката създава разликата“, които стартираха през август с озвучаване на ключови обществени места. Плейлисти с най-доброто от българската музика за последните две десетилетия променяха ритъма на деня за посетителите на туристически обекти, жп гари и централни улици в Бургас, София и Варна.\r\nСпециално за празника ПРОФОН пренесе любовта си към музиката и в , където в серия колажи феновете могат да видят метаморфозите на любимите си български изпълнители за период преди 20 години и сега. В текущата на дружеството през октомври всеки, споделил своята история с песен на тема „Музиката създава разликата“, има шанс да спечели два билета за част от най-горещите концерти на български изпълнители тази есен.", "date": "2018.10.12", "title": "Пласидо Доминго: Посветих се на операта и подкрепата на нови таланти в нея"}
{"url": "https://www.actualno.com/europe/severin-krasimirov-s-priznanija-pred-germanskija-syd-ekstradirat-go-do-10-dni-news_699524.html", "text": "  Германските власти обявиха, че Северин Красимиров, заподозрян за изнасилването и убийството на българската телевизионна журналистка Виктория Маринова, ще бъде екстрадиран в България в следващите няколко дни, предаде агенция France Presse.     \"Екстрадицията ще се състои скоро\", заявиха от районния съд в Целе. Оттам посочиха, че заподозреният, който беше арестуван във вторник с европейска заповед за издирване, е казал по време на разпитите \" \".\r\n„Арестуваният мъж призна пред съда, че е спорил с жертвата на 06.10.2018 г.”, уточняват още от съда. „Той е бил под силното влияние на алкохол и наркотици и е ударил жената в лицето, след което тя е паднала на земята. ”, добавят още германските съдии, пише БГНЕС.   Заради ускорена процедура, поискана от прокурорите и приета от обвиняемия, той трябва да бъде екстрадиран от датата на решение на съда, което беше взето вчера.  Припомняме, че вчера (11 октомври) влезе в ромските квартали в Русе. Това предизвика напрежение и страх сред жителите на двата квартала. Мотористите обясняваха, че са „на разходка”. Някои от тях говориха пред камери и обясниха, че им е омръзнало „все българи да загиват” и посочиха, че идват с мир, но само с мир нямало да стане.\r\nМеждувременно от Германия отправиха запитване за условията в затворите у нас, като отговорът е важен по отношение на екстрадицията на Северин. През годините многократно имаше предупреждения от Европа относно условията в затворите в България и че те са много далеч от покриването на необходимия стандарт.", "date": "2018.10.12", "title": "Северин Красимиров с признания пред германския съд, екстрадират го до 10 дни"}
{"url": "https://www.actualno.com/sofia/fandykova-schita-che-da-vryshtash-njakoj-da-remontira-pak-bilo-estestveno-news_699470.html", "text": "   Моята задача е да не платя нито един лев за нещо несвършено. Затова и наложих глоба (от 100 000 лева) на надзора – самата аз върнах за пренареждане два реда плочи на площада пред църквата \"Свети Седмочисленици\". Това обясни кметицата на София Йорданка Фандъкова за скандала с ремонта на \"Граф Игнатиево\" и площада пред \"Свети Седмочисленици\".     Същевременно Фандъкова се оплака пред Нова телевизия, че се била наложила фразата \"контрол на контрола\" и затова бил поканен външен надзор – от УАСГ. И добави как имало много политически активисти на протеста срещу нея, но било нормално, защото имало политическа кампания. Кметицата обаче не уточни изрично и пряко колко ще струва този \"надзор на надзора\", който ще извърши УАСГ, като повтори няколко пъти, че Столична община била партньор с университета.   Нито един участък на \"Граф Игнатиев\" не е завършен. Ще връщаме фирмата (бел. ред. – \"Джи Пи Груп\", която нашумя със ), докато всичко не е както трябва. Всеки ден след срока струва на компанията 240 000 лева, санкциите могат до стигнат до 4 000 000 лева, каза още столичната кметица.\r\nСанкциите са огромни, увери Фандъкова по отношение на договорите за ремонти в София. Тя продължи и с твърдението, че налагала най-големите глоби в цяла България.  Не ме ядосва, че хората правят снимки, а че има пропуски. Моля гражданите, след като приключат строителните работи, да отидат на място, за да не им казва някой през снимки и колажи какво да мислят, каза още Фандъкова, според която „снимки и действителност не са едно и също”. Но според нея било много полезно да се пращат снимки на Столична община за нередности.    Говорим за архитектурни бюра, които трябва да представят визия как да се интегрират откритите археологически находки. Не знам дали си спомняте какво беше площадът преди няколко години – грозен паркинг. Съгласете се, че е по-добре големи бюра да дойдат и да представят своята визия, заяви Фандъкова, която застъпи тезата на главния архитект Здравко Здравков – трябва да има визия, която може не само да се представи, но и изпълни. Нищо не пречи млади архитекти да се обединят със свои визии, добави кметицата.    Припомняме, че Камарата на архитектите вече се оттегли от комисията, която ще прави оценка на визиите. Причината – според камарата Столична община залага на финансови параметри, а не на архитектурна визия.", "date": "2018.10.12", "title": "Фандъкова счита, че да връщаш някой да ремонтира пак било естествено"}
{"url": "https://www.actualno.com/tennis/adrian-andreev-shte-igrae-za-bronzov-medal-na-mladejkite-olimpijski-igri-news_699489.html", "text": "  Адриан Андреев ще играе в мача за бронза на младежките олимпийски игри в Буенос Айрес. Местният любимец Факундо Диас Акоста спря българина на полуфинала с 6:4, 6:1.     В първия сет Диас Акоста поведе с 2:0, но малко след това Андреев върна пробива. В средата на тази част Андреев поиска намеса на физиотерапевт и му беше превързано стъпалото. Аржентинецът обаче продължи да играе много активно и проби за 5:4 и след това затвори с гейм на нула - 6:4.   След почивката Диас Акоста започна с пробив още в първия гейм, но Андреев веднага отговори с рибрейк за 1:1.\r\nАкоста продължи да доминира и взе три поредни гейма, предрешавайки всичко. Към момента Андреев е седми в юношеската ранглиста, а Диас Акоста е 13-и. В хода на турнира Диас Акоста победи и световния №1 в тази възрастова група Чун-Хсин Цен.  Така Андреев ще играе в мача за бронза срещу бразилеца Жилберт Соареш Жуниор, отстъпил пред Хуго Гастон от Франция с 4:6, 1:6. Ако здравословното му състояние позволява, в турнира на двойки Андреев и Ринки Хиджиката от Австралия ще срещнат на полуфинала французите Хуго Гастон и Клемен Табур. Мачът ще се играе днес, след 16 ч. българско време.", "date": "2018.10.12", "title": "Адриан Андреев ще играе за бронзов медал на младежките олимпийски игри"}
{"url": "https://www.actualno.com/america/uraganyt-majkyl-vze-oshte-choveshki-jertvi-video-news_699454.html", "text": "  Най-малко шестима души са загинали в американския щат Флорида, след като ураганът от четвърта категория \"Майкъл\" връхлетя източното крайбрежие на САЩ, предаде ABC. Сред жертвите има 11-годишно момиче. По-рано БГНЕС съобщи за четири жертви, позовавайки се на АФП.       От шерифската служба в Панхендъл съобщиха, че в района са установени четири жертви на природната стихия.    !  По-рано беше съобщено и за смъртен случай в съседния щат Джорджия, към който \"Майкъл\" се отправи, след като излезе на брега Мексиканския залив при Панхендъл.\r\nУраганът се движи с ветрове от 150 км/ч, като се очаква скоро да премине и да отиде в Атлантическия океан, като там вече силата му ще отслабне. Природното бедствие вече е тропическа буря и е над Джорджия и Северна Каролина. Всъщност за последните 120 години това е първият ураган, който стига до Джорджия.", "date": "2018.10.12", "title": "Ураганът \"Майкъл\" взе още човешки жертви (ВИДЕО)"}
{"url": "https://www.actualno.com/america/izglejda-sasht-i-turcija-se-razbraha-za-amerikanskija-propovednik-obvinen-v-podkrepa-na-prevrata-news_699456.html", "text": "  Анкара и Вашингтон са постигнали споразумение за освобождаването на американския протестантски проповедник Андрю Брънсън и отмяната на американските санкции срещу Турция, пише електронната версия на вестник The Washington Post, предаде БГНЕС.     Изданието се позовава на неназовани длъжностни лица от администрацията на Белия дом и на други източници, запознати с последните събития по случая Брънсън. Според тях пасторът може да бъде освободен още днес (12 октомври), след края на поредното съдебно заседание. В замяна Вашингтон ще отмени икономическите санкции срещу Анкара, които Тръмп наложи заради ареста на Брънсън.   Брънсън е американски гражданин, но през последните десетилетия пребивава в района на Измир. Той беше арестуван по обвинение за връзки със забранената в Турция Кюрдска работническа партия (ПКК) и с т.нар. терористична организация на Фетхулах Гюлен (ФЕТО). Анкара твърди, че именно привържениците на Гюлен са главните организатори на опита за държавен преврат през 2016 година.\r\nАмериканският проповедник отхвърля всички обвинения. На 25 юли мярката му за неотклонение беше променена в домашен арест. Прокуратурата в Турция настоява за присъда от 35 години лишаване от свобода.  САЩ многократно отправяха призиви за освобождаване на протестантския проповедник Брънсън. В опит да принудят Анкара да отстъпи, на 1 август Съединените щати въведоха санкции спрямо двама министри от правителството на Ердоган и наказателни мита за турските алуминий и стомана. В отговор Ердоган също въведе наказателни мита за редица стоки и обяви бойкот на американската електроника. Политическата криза сериозно се отрази на турската икономика и от началото на годината лирата загуби почти половината от стойността си.   ", "date": "2018.10.12", "title": "Изглежда САЩ и Турция се разбраха за американския проповедник, обвинен в подкрепа на преврата"}
{"url": "https://www.actualno.com/politics/borisov-shte-se-pojavi-za-treti-pyt-na-parlamentaren-kontrol-prez-tazi-godina-news_699458.html", "text": "  Премиерът Бойко Борисов ще отговаря на депутатски въпрос по време на петъчния парламентарен контрол, предаде БГНЕС.     Премиерът ще дойде в парламента за трети път от началото на тази година, за да отговаря на въпроси в рамките на контрола. На 13 юли той беше в НС заради питане на лидера на БСП Корнелия Нинова относно политиката на правителството по въпросите на миграцията в България и Европа. Той беше на парламентарен контрол и на 8 юни като отговори на въпрос от Антон Кутев относно визитата си в Москва в края на май 2018 година.   И на предстоящото си участие в парламентарния контрол министър-председател ще отговаря на един въпрос. Той отново е на депутата от левицата Антон Кутев и е относно функционалните задължения на министъра на Българското европредседателство към момента.\r\nВ програмата на контрола този петък на депутатски въпроси ще отговарят още двама вицепремиери и трима министри. Така пред депутатите на парламентарната трибуна трябва ще застанат заместник министър-председателите Томислав Дончев и Екатерина Захариева, която е и министър на външните работи. Тримата министри, които ще отговарят на въпроси на народни представители са този на културата - Боил Банов, Петя Аврамова, която е министър на регионалното развитие и благоустройството и здравният министър Кирил Ананиев.  ", "date": "2018.10.12", "title": "Борисов ще се появи за трети път на парламентарен контрол през тази година"}
{"url": "https://www.actualno.com/celebrate/sv-mychenici-prov-tarah-i-andronik-news_698797.html", "text": "  По време на Диоклетиановото гонение, станало в първото десетилетие на четвъртия век, наречено с право “ера на мъченичествата”, трима християни Пров, Тарах и Андроник били изправени на съд при съдията Нумерий Максим в Тарс, главен град на областта Киликия в Мала Азия.     Съдията запитал най-стария от тях – Тарах.\r\n- Как ти е името?\r\n- Аз съм християнин – отговорил той.  - Аз не те питам за твоята нечестива вяра – възразил гневно съдията. – Кажи ми името си!\r\n- Аз съм християнин – повторил Тарах.\r\n- Бийте го по устата за тоя отговор – заповядал съдията на своите слуги.    Заповедта била изпълнена веднага.\r\n- Аз съм християнин – потретил Тарах, удрян непрекъснато по устата. – Това име за мене е по-скъпо и по-славно от името, което са ми дали моите родители. Но ако ти е нужно да знаеш и това, чуй: Аз се наричам Тарах.\r\n- От какъв род си?\r\n- От римски и воински. Роден съм в Клавдиопол. Като станах християнин, напуснах службата си.\r\n- Слушай – казал му съдията. – Пощади старостта си и изпълни царската повеля. Вкуси от жертвоприношението и се поклони на боговете, на които се покланят и самите наши царе.   - Те се заблуждават, лукаво прелъстени от демоните – възразил Тарах.\r\nСъдията заповядал да го бият пак жестоко за тоя отговор. След това започнал да го убеждава да извърши езически обред.\r\n- Аз служа на Единия Бог и на Него принасям жертва не в кръв, а в чисто сърце – казал, окървавен от ударите Тарах.\r\n- Жал ми е за твоята старост – заговорил меко съдията. – Затова още веднъж те съветвам: остави християнската вяра и се поклони на нашите богове.\r\n Тарах заявил твърдо:\r\n- Няма да извърша това престъпление, защото обичам закона на моя Бог. И никога не ще се отрека от него!\r\nПочувствал безсилие в себе си, съдията заповядал да мъчат жестоко стареца. При мъченията Тарах се молел горещо. И молитвата му давала сила да понесе тежките изтезания. Оковали го във вериги и тъй го огвели в тъмница.\r\nСъдията повикал Пров и му поставил същите въпроси:\r\n- Името ти?\r\nПров отговорил:\r\n- Моето първо и пречестно име е “християнин”. Другото ми име, дадено от човеци, е Пров.\r\n- Откъде си родом?\r\n- Баща ми е тракиец. Аз съм се родил в Пергия Памфилийска и съм християнин.\r\n- Това название няма да ти бъде от полза – казал съдията. – Съветвам те: поклони се на боговете ни. Тъй ще получиш от царя милост и дарове.\r\n- Аз не търся земни милости – отговорил Пров. – Бях богат и оставих богаството си, за да послужа на истинския Бог.\r\nСъдията заповядал да го бият. Кръвта му се леела под жестоките удари. Мъченикът бил твърд и спокоен.\r\nУбеждавал го и стотникът да се поклони на боговете.\r\n- Тялото ми е във ваша власт, а мъчението за мене е милост – казал Пров, като гледал благодушно към леещата се от тялото му кръв.\r\n- Остави безумието си – казал съдията.\r\n- Аз не съм безумен, а мъдър и мъжествен в Господ – възразил мъченикът.\r\nСъдията наредил да усилят мъченията. Спокойно Пров търпял всичко. Устните му мълвели:\r\n- Господи Иисусе, помогни ми. Помогни на Твоя служител ...\r\n- А къде е помагачът ти? – иронично запитал мъчителят.\r\n- С мене е – отговорил Пров. – Той ми помага. Затова аз за нищо не считам тия ваши изтезания. Те не ще преклонят волята ми!\r\n- Погледни тялото си. Земята около теб е обагрена с кръв.\r\n- Нека се лее моята кръв. Когато тялото страда за Христа, душата крепне и се оживява.\r\nСлед продължителни мъчения и Пров бил окован във вериги и отведен в тъмницата.\r\nДошил ред на Андроник. Повикали и него.\r\nНа въпросите на съдията той дал същите отговори. Нарекъл се християнин. Отказал да се поклони на боговете. Претърпял люти страдания. През цялото време на мъченията славел Господа.\r\nИ него отвели окован в тъмницата.\r\nСлед няколко дни тримата смели изповедници пак били изправени на съд. Съдията се надявал, че мъченията и затворът са пречупили волята им. Но и тоя път те му дали да разбере, че са готови всичко да претърпят за вярата си.\r\nСлед мъчения с огън и желязо пак ги заключили в тъмницата.\r\nНяколко пъти ги довеждали за разпит и подновявали мъченията. Правели ги все по-ужасни.\r\nСъдията ги заплашил със смърт. А те отговорили:   - Умират тия, които правят зло. А ние ще оживеем в небесата, понеже Господ е наше възкресение. Не се надявай да ни отвърнеш от Бога. Ние всички с едно сърце Му служим. И не се боим от твоите заплахи!\r\nСъдията заповядал да донесат вино и месо от идолското жертвоприношение. Слугите свързали мъчениците и насила им турили в устата храна, от която те се гнусели.\r\n- Е, какво? Защо досега се противехте? За какво ви послужи вашето упорство? Вие вече вкусихте от жертвоприношението!\r\nТия думи съдията изказал с особено задоволство. Но отново се намръщил, когато чул отговора на мъчениците из устата на Пров:\r\n- Господ вижда нашата воля. Повярвай ни, мъчителю, ни огън, ни мъка, нито нещо друго в света може да ни откъсне от Бога!   Мъчениците били подложени на нови страдания, които човешкото въображение трудно може да си представи. Рязали им ушите. Изболи им очите. Одирали им кожата.\r\nТяхната мъжествена твърдост предизвикала изумление у езичниците.\r\nНай-после съдията заповядал да ги хвърлят на зверовете в цирка.\r\nВ определения ден на смъртната присъда градският цирк се препълнил с народ. С Тарах, Пров и Андроник били доведени и няколко злосторници, осъдени също на смърт. В един миг зверовете разкъсали злосторниците. После се приближили до светите мъченици и кротки като агънца легнали до нозете им. Ближели раните им.\r\nВместо да се вразуми от това чудо, управителят на града, езичник, помрачен от ненавист, заповядал с копия да убият мъчениците.   Когато заповедта била изпълнена, той наредил на войниците да пазят телята им, за да не би християните от Тарс да ги вземат и погребат с подобаваща чест.\r\nПривечер се дигнала страшна буря. Ураганът бил толкова голям, че войниците, изплашени, се разбягали и изпокрили.\r\nХристияните използвали това и, въпреки бурята, взели телата на светите мъченици. Погребали ги с молитви и песнопения в каменна пещера.\r\nСлед това, по обичая в онова време, с послание известили на вярващите в другите градове за смъртта на мъчениците.\r\n© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).", "date": "2018.10.12", "title": "Св. мъченици Пров, Тарах и Андроник"}
{"url": "https://www.actualno.com/crime/myjyt-izvel-severin-ot-stranata-toj-mylcheshe-prez-cjaloto-vreme-news_699442.html", "text": "  Човекът, извел Северин от България – Синан, е помогнал на предполагаемия убиец на Виктория Маринова от Русе да избяга в Германия. Кара го с колата си до Хамбург. Двамата се познавали от махалата, разказа \"Нова телевизия\". Синан твърди, че през целия път Северин не казал, че е изнасилил и убил Виктория.     \"Изобщо не ми е казал нищо. Беше през цялото време мълчалив. 30 часа карах. Говорихме си общи неща. За толкова часове, да е говорил половин час\", разказва младият мъж. Той разбира, че е возил заподозрян за убийство, едва когато го оставя в Хамбург и германската полиция започва да издирва и двамата.   Синан се прибрал в България, за да даде показания. Не е задържан. Видял Северин и на рождения ден в нощта преди убийството. Детски рожден ден. По думите му предполагаемият убиец на Виктория бил пиян, но не толкова много. Празнували до сутринта. Северин си тръгнал сам.\r\nВ 11:30 часа нападнал жертвата си. Това разказва жената, която вижда Виктория за последно. Двете се разминали на алеята час преди това. Тя се страхува да застане пред камера. Твърди, че не е забелязала убиеца.  Страхуват се и в махалата в Русе, където е живял Северин. Носел се слух, че ще следва отмъщение.   Припомняме, че българските официални представители по-рано съобщиха, че германската полиция , когото са идентифицирали като Северин Красимиров по искане на българските власти. Във вторник вечерта 21-годишният Северин е бил проследен от българските власти в Щаде и задържан от специални части, заявиха генералният прокурор в Целе и Държавната служба за наказателно разследване в Хановер. България поиска достъп до Германия с европейска заповед за арест.", "date": "2018.10.12", "title": "Мъжът, извел Северин от страната: Той мълчеше през цялото време"}
{"url": "https://www.actualno.com/europe/desetki-raneni-sled-katastrofa-s-avtobus-v-germanija-news_699488.html", "text": "  Близо 30 души бяха ранени при сблъсък между автобус и камион край град Хокенхайм.     Автобусът е бил пълен с чуждестранни туристи от Австралия, Канада и Съединените щати. Състоянието на девет от тях е тежко, съобщи bTV.   Според полицейски източник автобусът вероятно се е отклонил в лентата си и се е врязал в камиона, който превозвал гуми.\r\nТочните причини за катастрофата се изясняват.  ", "date": "2018.10.12", "title": "Десетки ранени след катастрофа с автобус в Германия"}
{"url": "https://www.actualno.com/balkani/silno-zemetresenie-v-ujna-gyrcija-news_699451.html", "text": "  Земетресение от 4,4 по скалата на Рихтер е станало факт само преди около два часа на полуостров Пелопонес в Гърция, показва справка на интернет страницата на Европейския средиземноморски сеизмологичен център.     Трусът е бил много плитък - само с 2 километра дълбочина. Той е станал на 79 километра от град Каламата, където живеят 50 000 души, и на 254 километра югозападно от Атина. Де факто епицентърът обаче е в Средиземно море.\r\nЗасега няма информация за пострадали хора и нанесени материални щети.", "date": "2018.10.12", "title": "Силно земетресение в Южна Гърция"}
{"url": "https://www.actualno.com/america/sasht-spira-da-prodava-jadreni-tehnologii-na-kitaj-news_699455.html", "text": "  Съединените американски щати взеха решение да забранят износа на граждански атомни технологии за Китай, предаде БГНЕС, позовавайки се на АФП.     Вашингтон се опасява, че Пекин твърде лесно би могъл да промени предназначението на такива технологии и да ги използва за военни цели.   \"Съединените щати не могат да пренебрегнат последствията за националната сигурност от стремежа на Китай да се сдобие с ядрени технологии, намиращи се извън установения процес на ядрено взаимодействие между САЩ и Китай\", заяви министърът на енергетиката Рик Пери в официално изявление за медиите.\r\nПрипомняме, че търговските отношения между САЩ и Китай се обтегнаха, откакто президент на САЩ стана Доналд Тръмп. Той наложи редица мита на китайски стоки в опит да урегулира огромния търговски дефицит на САЩ.  ", "date": "2018.10.12", "title": "САЩ спира да продава ядрени технологии на Китай"}
{"url": "https://www.actualno.com/chronicles/systaveno-e-chetirideset-i-sedmoto-pravitelstvo-na-carstvo-bylgarija-nachelo-s-nikola-mushanov-news_698993.html", "text": "  Първото, второто и третото правителство на Никола Мушанов са четиридесет и осмо, четиридесет и девето и петдесето правителство на Царство България, назначени с Укази № 7, № 3 и № 3 от 7 септември 1931 г., 12 октомври 1931 г. и 31 декември 1932 г. на цар Борис III. Управлява страната до 19 май 1934 г., след което е наследено от първото правителство на Кимон Георгиев.     В съответсвие с предизборната си програма кабинетът дава пълна свобода на печата. През 1932 г. е обявена амнистия, която позволява на емигриралите през 1923 г. земеделски ръководители да се върнат в страната и да се включат в политическата борба (БЗНС „Александър Стамболийски“). В същото време Народното събрание гласува нова добавка към „Закона за защита на държавата“. Запазени са старите структури на полицията и Обществената безопасност, продължава безкомпромисната борба срещу комунистите.   Основен въпрос за разрешаване във вътрешната политика на правителството е излизане на страната от икономическата криза. Опитите тя да бъде омекотена с външната помощ завършват с частичен успех – на проведената през 1932 г. конференция в Лозана. България получава разсрочка на плащанията си по репарационния дълг. През три годишното си управление на Народния блок настъпват редица промени сред политическите сили в страната. В унисон с международните тенденции за засилване влиянието на фашистката идеология в обществения живот възниква Национално социално движение на бившия министър-председател професор Александър Цанков, което за крато време спечелва голям брой гласоподаватели. Привържениците на авторитарната идеология са и част от българските офицери, обединени в политическия кръг „Звено“, както и някои младежки организации – Съюзът на българските национални легиони, Българската родна защита и др.\r\nС надеждата за връщане на Западна Тракия в българските предели, външната политика на Народния блок дава приоритет на връзките с Франция и Югославия. Основано е българо-югославско дружество, проведени са две срещи между цар Борис III и крал Александър. Една година по-късно отношението между двете страни отново охладнява поради влизането на Югославия в т.нар. Балкански пакт (Румъния, Гърция и Турция). Целта на пакта е да се намерят военни гаранции срещу евентуалните опити на България да промени границите си, определени ѝ от Ньойския договор.  В началото на 1934 г. противоречията в Народния блок се засилват. Борбата е главно между Демократическата партия и земеделците. Последните не са доволни от министерските кресла, предоставени им в правителството, и от предприетите в селското стопанството мерки за излизане от кризата. На 15 май 1934 г. д-р Мушанов подава оставката на кабинета.   ", "date": "2018.10.12", "title": "Съставено е четиридесет и седмото правителство на Царство България, начело с Никола Мушанов"}
{"url": "https://www.actualno.com/healthy/desetki-hiljadi-bylgari-se-nujdajat-ot-domashna-kislorodoterapija-news_699457.html", "text": "  Между 15 000 – 20 000 българи се нуждаят от домашна кислородотерапия, сочи неофициално проучване на пациентски организации. В България домашното кислородолечение се предлага от около 20 години от търговци на медицинска техника, но не се реимбурсира от държавата.     По данни на Световната здравна организация, хроничните белодробни заболявания са третата причина за смъртност след сърдечните и мозъчно – съдови заболявания. От хронична дихателна недостатъчност страдат още редица пациенти със сърдечни, неврологични, онкологични и други заболявания. Лечението на страдащите от хронична дихателна недостатъчност се извършва посредством кислородни концентратори в домашни условия.   В контекста на Европейската седмица на донорството и трансплантацията и предстоящото обсъждане на бюджета за 2019 година, на 12 октомври Народното събрание ще бъде домакин на кръгла маса на тема: \"Възможности за реимбурсиране на кислородолечението в домашни условия\". Организатор на събитието е Комисията по взаимодействието с неправителствените организации и жалбите на гражданите с председател Антон Кутев.\r\nПоканени са представители на Министерство на здравеопазването, на НЗОК, директори на Клиники по белодробни и кардиологични заболявания, пациентски организации и асоциации. На форума са поканени председателят на Комисията по здравеопазване Даниела Дариткова и членовете на комисията, както и омбудсманът Мая Манолова.  ", "date": "2018.10.12", "title": "Десетки хиляди българи се нуждаят от домашна кислородотерапия"}
{"url": "https://www.actualno.com/ruse/pogrebvat-viki-marinova-news_699459.html", "text": "  Днес, 12 октомври, е погребението на убитата по особено жесток начин русенска телевизионна водеща Виктория Маринова - в храма \"Св. Троица\" в Русе. Същевременно бурно недоволство предизвикаха в социалните мрежи разпространени в града съобщения по билбордове за опелото на трагично загиналата журналистка, предаде БГНЕС.     Заподозрян за убийството е 21-годишният Северин Красимиров. Той беше задържан от германските власти във вторник вечерта, осем часа след постъпило искане от българските власти. Северин се е намирал в дома на майка си в германския град Щаде. Според информации в медиите той е направил пълни самопризнания. Предстои съдът в Хановер да реши дали Красимиров да бъде екстрадиран.   Главният прокурор Сотир Цацаров разкри, че задочно са повдигнати две обвинения. Първото е за изнасилване, за което предвиденото наказание е от 10 до 20 г. затвор. Второто - за извършване на убийство по особено жесток начин, което се наказва с 15 до 20 години затвор или доживотен затвор, или доживотен затвор без право на замяна.\r\nВътрешният министър Младен Маринов допълни, че са иззети веществени доказателства, които свързват пряко лицето с местопрестъплението. Част от ДНК експертизите са готови и дават информация за наличие на негов ДНК материал върху тялото на жертвата.  ", "date": "2018.10.12", "title": "Погребват Вики Маринова"}
{"url": "https://www.actualno.com/starazagora/stara-zagora-se-vkluchva-vyv-velopredizvikatelstvo-news_699449.html", "text": "  Професионалисти и любители яхват велосипедите на 13 октомври в парк \"Зеленият клин\", за да дадат своя принос за уникалното предизвикателство \"ДЗИ Вело\" – да изминем заедно разстоянието от Земята до Луната. Навъртяните от всеки участник километри се събират, за да се достигне дистанцията от 384 400 км. В него могат да се включат професионалисти и любители. Стартът за професионалистите е в 11:00 часа. Аматьорите, които в рамките на 30 минути могат да изминат сами или щафетно желан брой обиколки, ще стартират около 15:30 часа.     Целта на предизвикателството е чрез колоездене, плуване, тичане и други спортни активности служителите от 6-те държави, в които белгийската КВС Груп присъства, подкрепени от приятели и партньори, да преодолеят 384 400 километра.   В края на предизвикателството километрите им ще бъдат монетаризирани за каузата „ДЗИ - история с бъдеще“ – висше образование за повече български деца. Програмата на застрахователната компания всяка година подпомага избрани  студенти в дългосрочен план чрез осигуряване на месечни стипендии и покриване на таксите им за обучение в рамките на четири години.\r\nПредизвикателството в България започна в Бургас, където навъртяха 1886 км, след това се включи Пловдив с 3317 км. Приносът на Стара Загора ще стане ясен в събота.  ", "date": "2018.10.12", "title": "Стара Загора се включва във велопредизвикателство"}
{"url": "https://www.actualno.com/climate/s-kakvo-naj-chesto-e-zamyrseno-cherno-more-news_699392.html", "text": "   Кампанията за „Черно море, свободно от пластмаса“ ще продължи и през 2019 г., категорични са сърфистите, преминали от Дуранкулак до Резово по море за 3 дни през септември      Най-често наблюдаваните плаващи отпадъци в Черно море са пластмасовите. Това потвърди изследване, проведено между 18 и 27 септември под ръководството на д-р Димитър Беров. Той беше един от двамата морски биолози, които придружиха с моторна лодка сърфистите Илияна Стоилова и Йоан Колев, от сърф училище Акаша по време на тяхното предизвикателство WIND2WIN.   В началото на септември двамата сърфисти преминаха със силата на вятъра 300-километровото разстояние между Дуранкулак и Резово за 3 дни и общо 24 часа и 15 минути, прекарани на вода. WIND2WIN e първото прекосяване на източната граница на България с уиндсърф и представлява истинско изпитание за тялото и духа. Целта на предизвикателството беше да се привлече внимание върху каузата „Черно море – свободно от пластмаса“.\r\n„Проблемът със замърсяването на Черно море с пластмаса е сравнително нов и слабо проучен. При изследвания от лятото на 2017 г. установихме, че микропластмасите във водите му са не са по-малко от тези в Световния океан. Знаехме, че има такова замърсяване, но нямахме представа, че е чак в такива мащаби“, добавя д-р Димитър Беров. Целта на екипа от учени е да продължи изследванията на плаващите  пластмаси от последните години.  При наблюденията между 18 и 27 септември 2018 г. в крайбрежните води се откриват значително по-малко плаващи отпадъци, отколкото при предишното изследване, проведено през август 2017 г. За сметка на това пък биолозите наблюдаваха увеличени количества пластмасови предмети, отложени по плажове и скални брегове, от което може да се заключи, че обичайните находки в открито море са транспортирани до брега от  силните ветрове и вълнение с посока към българския бряг на Черно море, характерни за месец септември.\r\nСпоред редица съвременни изследвания пластмасите са отпадъците, които най-трудно се разграждат. През лятото основните замърсители по нашите плажове са предмети за еднократна употреба, оставени или изхвърлени от туристи, които попадат и в морските води – бутилки, капачки, найлонови пликове и други продукти от бита ни – фасове, пластмасови чаши и опаковки. (European Environmental Agency – Marine LitterWatch Data. Community: Independent / Black Sea NGO Network)   Водосборният басейн на Черно море обхваща 22 страни. Само от Дунав годишно в него попадат 11.6 милиарда пластмасови предмети по-големи от 5 мм, чието общо тегло възлиза на 532.4 тона (Van der Wal et al. 2015:51). Към тях се добавят още 2.17 милиарда микропластмасови частици под 5 милиметра година (Van der Wal et al. 2015:51) като в крайна сметка 85% от всички морски отпадъци попаднали по българските плажове нашата акватория са от пластмаса.(A. Simeonova et al. 2017:112)    Според прогнозите 70% от морските отпадъци се утаяват на дъното, 15% остават да плават в морския стълб или на морската повърхност, а 15% стигат до крайбрежието. (OSPAR Commission 2007:13). Желаещите да помогнат за наблюденията на крайбрежните води и Черноморските плажове могат да „осиновят“ плаж по българското крайбрежие и да организират мониторинг на замърсяването с отпадъци по него, обяснява д-р Димитър Беров от екипа на  WIND2WIN. Полезно за целта е приложението Marine Litter Watch на Европейската агенция по околната среда (EEA).   Други възможности са участие с доброволчески труд в кампаниите за почистване и наблюдение на замърсяването на българското крайбрежие, както и опознаването на проблема и приетите мерки за мониторинг в България и ЕС и настояването по скоро да се приемат промени в законодателството, които да ограничат ползването на пластмасови продукти за еднократна употреба.\r\nУсилията на сърфистите от Акаша и екипа на WIND2WIN в кампанията „Черно море, свободно от пластмаса“ ще продължи и през следващата 2019 г. година с различни инициативи, които тепърва предстои да бъдат оповестени. Очаква се в началото на 2019 г. да бъде готов и документалният филм, проследяващ целия ход на предизвикателството и дейностите на изследователския екип.   ", "date": "2018.10.12", "title": "С какво най-често е замърсено Черно море?"}
{"url": "https://www.actualno.com/europe/najlonovite-torbichki-shte-bydat-zabraneni-ot-2021-g-news_699439.html", "text": "   , съобщиха от представителството на Европейския парламент у нас.     Евродепутатите приеха доклада с голямо мнозинство и добавиха към този списък много леки пластмасови торбички и продукти от оксоразграждащи се пластмаси. Забраната ще засегне продукти, \"които представляват повече от 70% от морските отпадъци, ще бъдат забранени в плановете, подкрепени от комисията по околна среда\", се казва в съобщение, което също спомена пластмасови чинии и прибори за хранене, които предлагат забрана от 2021 г.   Използването на продукти, за които няма алтернативи, се предлага да бъде намалено в ЕС до 2025 г. Такива елементи включват например кутии за еднократна употреба за хамбургери и контейнери за храна, десерти и сладолед. Докладът ще бъде подложен на общо гласуване от Парламента на 22-25 октомври в Страсбург.\r\nМеждувременно ЕК представи вчера предложение за развитие на устойчива и кръгова биоикономика. Тя може да превърне водораслите в гориво, да преработва пластмаси, да произведе мебели или дрехи от отпадъци, както и да създаде биологични торове от отпадъци от промишленото производство. Тя има възможност да създаде един милион нови \"зелени\" работни места до 2030 г., смята Еврокомисията. За целта ще въведе 14 конкретни мерки. Една от тях е платформа за кръговата биоикономика с бюджет от 100 млн. евро. Комисията ще подкрепя изграждането на нови биорафинерии в Европа.  ", "date": "2018.10.12", "title": "Найлоновите торбички ще бъдат забранени от 2021 г."}
{"url": "https://www.actualno.com/starazagora/ogranichavat-parkiraneto-okolo-zelenijat-klin-news_699450.html", "text": "  Паркирането на улиците около парк „Зеленият клин“ в Стара Загора ще бъде ограничено на 13 октомври, събота, от 6:00 до 16:00 часа.     В този времеви пояс не трябва да се паркира по уличните платна на улиците \"Христина Морфова\", \"Иван Вазов\" и \"Димитър Подвързачов\". При нарушаване на ограничението автомобилите ще се отстраняват принудителн.\r\nОграничението се налага заради провеждането на колоездачното състезание за купа \"Стара Загора\" от серии \"ДЗИ ВЕЛО\". Община Стара Загора се извинява за причиненото неудобство.  Архив   ", "date": "2018.10.12", "title": "Ограничават паркирането около “Зеленият клин”"}
{"url": "https://www.actualno.com/society/prognoza-za-vremeto-12-oktomvri-petyk-news_699430.html", "text": "  Днес облачността ще е разкъсана, по-значителна над източните райони. В Югоизточна България са възможни превалявания от дъжд. Сутринта на места в низините и котловините ще има условия за ниска облачност или мъгла. Ще духа слаб, в източната половина от страната умерен североизточен вятър. Минималните температури ще са от 5° до 10°, а максималните между 19° и 24°.     Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. Атмосферното налягане e по-високо от средното за октомври и ще се задържи почти без промяна.   По Черноморието облачността ще е значителна. На места, главно по южното крайбрежие ще има превалявания от дъжд. Ще духа умерен североизточен вятър. Максимални температури на въздуха: 19°-21°. Температурата на морската вода е 20°. Вълнението на морето ще бъде 3-4 бала.\r\nНад планините облачността ще е разкъсана, в масивите от източната половина от страната – предимно значителна. На места в Родопите, Сакар и Странджа ще превали. Ще духа умерен, временно силен вятър от изток-североизток. Максималната температура на височина 1200 метра ще е около 11°, на 2000 метра - около 5°.  През почивните дни и в понеделник времето ще се задържи без съществена промяна. Облачността ще е разкъсана, в събота над югоизточната половина от страната - значителна, предимно ниска. Повече слънчеви часове ще има в неделя и в началото на следващата седмица. Сутрин на места в низините и котловините ще бъде мъгливо. В нощните часове и рано сутрин ще е почти тихо, а през деня ще духа слаб източен, в Източна България - до умерен североизточен вятър. Преобладаващите минимални температури ще са между 5° и 10°, по-високи по Черноморието, максималните – между 20° и 25°.   ", "date": "2018.10.12", "title": "Прогноза за времето - 12 октомври (петък)"}
{"url": "https://www.actualno.com/society/novini-ili-novini-kartinata-na-pechata-za-12-oktomvri-news_699435.html", "text": "  Последният работен ден от седмицата е – така че поне един повод за радост има. Защото в България добрите новини все още не са кой знае колко или поне не намират лесно широкия път към сърцата и умовете на обществото. Ако не вярвате, вижте картината от печата.      Вестникът набляга на убийството на русенската журналистка Виктория Маринова, като цитира БНТ и как германските власти се интерсуват какви са условията в затворите у нас, като това ще е фактор при произнасянето по екстрадицията на заподозрения за убийството на Маринова Северин Красимиров. Има показания от майка му и, че синът ѝ бил умствено изостанал. Отделно продължават приказките как Северин не може да е извършил сам ужасяващото престъпление и че някакво беемве взело основния заподозрян да го кара.   Основните теми в медията са финансови. Първата касае богаташите в България – малко над 15 500 души са успели да спечелят малко над 106 000 лева всеки през миналата година. А най-много са тези, които са декларирали доход от 6120 лева – малко над 1,6 млн. души.\r\nВтората тема е за приходите на хотелите през август – рекордните 348 млн. лева, което е най-високото ниво от 2008 година. Оказва се, че най-заети са били петзвездните и четиризвездните хотели – 74,7% от капацитета им. Причината е, че там е имало повече реализирани нощувки от чужди гости – средно по 1 денонощие повече престой от българските гости.\r\nДруга важна тема засяга затварянето на Българската независима енергийна борса (БНЕБ). Причината - грешка в подадена оферта от словенската фирма \"Ген-и\". Тя подала искане за 1000 мегавата ток за денонощие, което е колкото мощността на един блок на АЕЦ \"Козлодуй\", но всъщност искала 10 мегавата - станала грешка с десетичната запетая. С това средната цена на тока скочи над 5 пъти и това доведе до крутите мерки.     Основната тема на вестника е председателят на Върховния касационен съд (ВКС) Лозан Панов. В типичен за главния редактор Петьо Блъсков стил на челно място има унищожителен коментар за кариерата на Панов, с много припомняния за \"грехове\" в очите на Блъсков – че е протестирал за независимостта на съдебната система, а не можел, понеже е деполитизиран, че Панов обжалва глоба от 1000 лева, защото не е представил декларация за имуществото си, като се набляга как съдът още не се е произнесъл, защото съдията, гледащ делото, може да бъде спънат от Панов в кариерното му развитие. А вестникът твърди и, че Панов се криел от НАП и избягвал данъчните инспектори нарочно вече два месеца. Централната статия е, че след проверка в 37 училища в цялата страна, има уволнен дисциплинарно един директор, като с него са наказани още четирима директори. На един е прекратен срочен трудов договор на временно изпълняващ длъжността \"директор\", друг е получил предупреждение за уволнение, а останалите двама са се разминали само със забележки.", "date": "2018.10.12", "title": "Новини или Novini - картината на печата за 12 октомври"}
{"url": "https://www.actualno.com/starazagora/pochistvat-kanala-v-stara-zagora-godishno-ot-tam-se-vadi-neverojatno-kolichestvo-bokluci-news_699447.html", "text": "  Отпадъците от коритото на канала, преминаващ в южната част на Стара Загора, се почистват от “Напоителни системи” ЕАД – клон Горна Тунджа, Стара Загора. Това е причината водата в съоръжението да е спряна от няколко дни. За извозването на отпадъците и отстраняването на прорасналите храсти от двете страни на канала съдействие оказват от Община Стара Загора.     По информация на Филип Шукаров, управител на \"Напоителни системи\", годишно от канала се вадят между 200 и 300 автомобилни гуми, строителни отпадъци, непотребни мебели, хладилници, печки и перални, части от автомобили и велосипеди, домакински съдове, трупове на животни, найлонови торбички с битови отпадъци, пластмасови и стъклени бутилки.\r\n26 км е дължината на главния канал на системата за напояване на полетата край Стара Загора. Той тръгва от язовир “Копринка” и минава под Средна гора в тунел с дължина 13 km. В Стара Загора поради по-малката надморска височина по трасето му е изградена ВЕЦ „Стара Загора“, която с инсталираната си мощност от 22,4 МВт средногодишно произвежда 52 ГВтч електроенергия. От 2002 г. е собственост на “Енерго-Про България\" АД.", "date": "2018.10.12", "title": "Почистват канала в Стара Загора, годишно от там се вади невероятно количество боклуци"}
{"url": "https://www.actualno.com/crime/zasega-zadyrjanite-zaradi-zlatno-sykrovishte-ostavat-v-aresta-news_699453.html", "text": "  Специализираният наказателен съд постанови постоянно задържане на четиримата мъже, обвинени в незаконна търговия с културно-исторически ценности, съобщи БНР.     Единият от задържаните, Надко Добчев, е служител на ДАНС и според прокуратурата е координирал действията на групата.   Предотвратена е продажбата за 2 милиона евро на античен златен венец с тегло 400 грама. За съвместната акция на прокуратурата, ГДБОП и ДАНС медиите научиха часове преди днешното съдебно заседание.\r\nЕдин от задържаните, занимавал се от години с иманярство, предал доброволно още четири златни антични артефакти, които заместник-директорът на Археологическия музей Христо Попов датира към средата на IV век пр. Хр.  На пресконференция, на която бяха показани накитите, пазени от маскирани и въоръжени барети, заместник–главният прокурор Иван Гешев на няколко пъти повтори, че с много голяма вероятност те са автентични, както и уточни, че прокуратурата знае, че има и незаконен бизнес с реплики на антични вещи: \"От събраните доказателства, включително и от анализа на тези доказателства, а и включително от експертна справка, изготвена от специалисти от Националния археологически институт, нямаме основание към този момент да се съмняваме, че тези обекти са автентични\".   Иманярите Димитър Андинов и Петър Влаев обаче обявиха античното злато за имитация. Венецът бил изработен от Влаев от сребро и злато и състарен с киселина. След като изслуша страните по делото, съдът уважи искането на прокуратурата и остави в ареста Добчев, Андинов, Влаев и четвъртият в групата Антон Ивов.\r\nРешението може да бъде обжалвано пред Апелативния съд.    ", "date": "2018.10.12", "title": "Засега задържаните заради златно съкровище остават в ареста"}
{"url": "https://www.actualno.com/cite/naj-lesno-e-da-mrazim-chinovnika-news_699472.html", "text": "   Ние често обичаме да укоряваме администрацията. Нека битката да бъде с бюрокрацията, а не с администрацията. Това каза вицеприемиерът Томислав Дончев в интервю за bTV.     ", "date": "2018.10.12", "title": "Най-лесно е да мразим чиновника "}
{"url": "https://www.actualno.com/goodnews/mladojenci-sybraha-pari-za-bezdomni-jivotni-ot-parite-za-cvetja-news_699445.html", "text": "  Младо семейство събра на сватбата си средства за лечение на бездомни животни вместо цветя. Това съобщиха за Радио „Фокус“ – Сливен от сдружение „Зоодоброволци“.     Юлия и Иван решили, вместо да получат цветя на сватбата си, гостите им да бъдат съпричастни с тяхната кауза и да подпомогнат лечението на бездомни животни в Сливен. Така по време на сватбената церемония са събрани 355 лв.   Средствата ще се използват за покриване на сметки за лечението на бездомни кучета и котета, които зоодоброволците откриват и лекуват в местните ветеринарни клиники.", "date": "2018.10.12", "title": "Младоженци събраха пари за бездомни животни от парите за цветя"}
{"url": "https://www.actualno.com/smolyan/minimum-4-kariesa-ima-bylgarskoto-dete-do-7-godini-news_699498.html", "text": "  Всяко дете до 7-годишна възраст в България има минимум 4 кариеса, в Смолян вече на тази възраст имат по шест развалени зъба. Не повече от 7 на сто, подлежащи на силанизиране деца в Смолянско, миналата година са били заведени от родителите си на тази профилактична процедура, която ще заздрави зъбите им за дълго време. Безплатно.     За проведеното скринингово проучване на 21 000 деца в цялата страна, показващо изключително плашещи данни, съобщи главният секретар на УС на Българския зъболекарски съюз д-р Борислав Миланов. Те бяха изнесени на семинар в Смолян, на който бяха отчетени резултатите от програмата за силанизиране на детските зъби.\r\nОбобщените данни за цялото население на страната показва, че над 96,3% от хоратав България имат минимум по един кариес. Между 22 и 24-годишна възраст средно статистическият българин има извадени по около 3 постоянни зъба. Този процес продължава и на около 60-65-годишна възраст липсващите зъби на българина са около 17.\r\nПри децата до 11-тата им година кариесите стават обикновено 11, а до настъпване на зрелостта – 18 години, кариесите стават между 15 и 17.  Всяко четвърто дете до 18-годишна възраст има изваден един постоянен зъб, обикновено дъвкателен.   „На тази възраст липсата на един постоянен дъвкателен зъб променя съотношението на зъбите изцяло, променя начина на хранене, променя оформянето на лицевия скелет, променя изцяло състоянието на лигавицата на зъбодържащия апарат. Създава предпоставки за възникване на други възпалителни процеси в устата. Свързано с лошата устна хигиена и с неправилното хранене и неангажираността, с това, че хората нямат достатъчно средства и трудно отделят за лечение - всичко това прави картината не стряскаща, а кошмарна“, коментира д-р Миланов.\r\nПреди да стартира програмата за силанизиране средно на година са били вадени 11-12 хиляди детски зъбчета. Миналата година данните показват вече под 9 хиляди.    Проучването е показало, че се наблюдава редукция на кариесите със 70-75% при силанизираните зъби в сравнение с останалите. Годишно по програмата се силанизират около 50 000 зъба.   Според д-р Мими Кубатева – директор на Регионалната здравна инспекция в Смолян,  този проблем наистина е много сериозен за нашата област.\r\n„Действително резултатите за децата от Смолянска област са най-тревожни в сравнение с останалите области от България. Затова работата за профилактиката е от изключително значение. Родителите са водещи за здравето на децата и работата с тях е изключително важна“, посочи д-р Кубатева.\r\nТя подчерта, че са се сблъсквали и с други инициативи, свързани с профилактика на децата, които също трудно намират реализация в нашата област, защото родителите са доста резервирани.", "date": "2018.10.12", "title": "Минимум 4 кариеса има българското дете до 7 години"}
{"url": "https://www.actualno.com/america/vijte-koja-e-vtorata-strana-kojato-izcjalo-shte-legalizira-kanabisa-news_699501.html", "text": "  На 12 октомври Канада ще стане втората страна в света, която ще легализира канабиса. Но това не означава, че канадските граждани от днес ще могат да отглеждат, притежават и употребяват трева. Новото законодателство ще влезе в сила на 17-ти октомври, предава БГНЕС.     Освен това продукти съдържащи масла от канабис, като хранителни стоки, козметични продукти и електронни цигари ще бъдат достъпни през 2019 г.   Легализацията на тревата се очаква да даде тласък на канадската икономика и да генерира от 816 милиона долара до 1.1 милиарда долара за последните три месеца от годината.\r\nВ крайна сметка се очаква да бъдат събрани около 400 милиона долара от данъци, от които всички провинции, както и правителството ще вземат дял.  Според статистиката 5.4 милиона канадци ще си купят канабис по легален начин през 2018 г., като към момента 15% от населението на страната вече пушат.   А светът ще наблюдава, как тази легализация ще се отрази на страната.\r\n„Има доста голям интерес от страна на нашите съюзници ”, заяви канадският министър-председател Джъстин Трюдо, който призна пред медиите, че е пушил трева.    \"Те (съюзници ни) виждат, че Канада има смелостта да го направи… и те виждат, че настоящият режим не помага и не пречи на младите хора да имат лесен достъп до канабис\", каза още Трюдо.   В световен мащаб 21 държави са легализирали употребата на марихуана под някаква форма. В повечето страните, включително Турция и Македония, е легално използването на растението за медицински цели. А само в Уганда от 2013 г. насам е изцяло разрешено използването, отглеждането и притежанието на канабис.\r\nНа 10 декември 2013 г. Уругвай става първата страна в света, която легализира отглеждането, използването и продажбата на канабис.  Растението може да се продава само на лица над 18-годишна възраст, които биват записвани в национален регистър, за да се следи тяхната употреба. Цените са фиксирани и се определят от държавата, както и качеството и количеството на произвежданата продукция.", "date": "2018.10.12", "title": "Вижте коя е втората страна, която изцяло ще легализира канабиса"}
{"url": "https://www.actualno.com/kustendil/zadyrjaha-dvama-podali-signal-za-bomba-v-rajonen-syd-kustendil-news_699512.html", "text": "  На 11 октомври в полицията в Кюстендил е постъпил сигнал чрез телефон 112 за , при извършения оглед на място , не се е наложило евакуиране на служители и граждани от сградата.     По време на проведените    По случая е започнато досъдебно производство в РУ Кюстендил, уведомен е дежурен прокурор, предаде за кореспондент от града на , ", "date": "2018.10.12", "title": "Задържаха двама, подали сигнал за бомба в Районен съд - Кюстендил"}
{"url": "https://www.actualno.com/sofia/fandykova-zajavi-che-e-chula-mnogo-lyji-i-spekulacii-za-remonta-v-centyra-na-sofija-news_699465.html", "text": "  \"Манипулации и откровени лъжи по темата\" е чула Йорданка Фандъкова относно ремонта на ул. \"Граф Игнатиев\" и градинката пред църквата \"Св. Седмочисленици\", съобщи . Столичният кмет допълва, че няма да влиза в този тон. По думите ѝ тя не била в политическа кампания, а в активен работен процес.     По прогнозите на зам.-кмета по транспорта Евгени Крусев през ноември се очаква да бъде пуснато движението на трамваите по ул. \"Граф Игнатиев\".   През 2019 година предстои ремонт на трасето на трамвай №5. Той ще бъде от \"Княжево\" към центъра, а трамваите ще бъдат заместени от автобуси. \r\nПроектът е на стойност 125 млн. и по него ще бъдат закупени 13 нови мотриси.  ", "date": "2018.10.12", "title": "Фандъкова заяви, че е чула много лъжи и спекулации за ремонта в центъра на София"}
{"url": "https://www.actualno.com/asia/turcija-predstavi-dokazatelstvo-che-sauditska-arabija-e-ubila-kritichen-kym-sauditskija-rejim-jurnalist-news_699461.html", "text": "  Турските власти са предоставили на американските служби видеозаписи, които доказват, че изчезналият саудитски журналист Джамал Хашоги е бил убит в консулството на Саудитска Арабия в Истанбул, пише вестник The Washington Post, цитиран от БГНЕС.     Неназован източник е потвърдил за изданието, че на записа \"може да бъде чут неговият глас и гласът на друг мъж, говорещ на арабски\". \"Чува се как го разпитват, измъчват и убиват. Записът разкрива какво се е случило с Джамал, след като е влязъл\", твърди анонимният източник. Според него записите по категоричен начин доказват съпричастността на Саудитска Арабия към убийството на журналиста, а също и, че със сигурност той вече не е между живите.   В текста, публикуван от The Washington Post, се подчертава, че не е ясно дали турските власти са предоставили на американската страна самите записи или само са ги представили.\r\nМеждувременно .  Журналистът Джамал Хашоги е бивш съветник в правителството на Саудитска Арабия. Миналата година той емигрира в Съединените щати, за да избегне арест. Хашоги открито критикува някои от политиките на престолонаследника принц Мохамед бин Салман и особено интервенцията в Йемен. Хашоги за последно е видян на 2-ри октомври да влиза в саудитското консулство в Истанбул, за да оформи документи, необходими, за сключване на брак със своята турска годеница.   Във вторник, 9 октомври, от посолството на кралството в САЩ отрекоха твърденията за убийството на изчезналия журналист. Рияд даде разрешение на турските власти да извършат обиск в генералното консулство на страната в Истанбул. Такъв обаче засега не е извършен.", "date": "2018.10.12", "title": "Турция представи доказателство, че Саудитска Арабия е убила критичен към саудитския режим журналист"}
{"url": "https://www.actualno.com/music/cadenza-vagabundos-za-desetija-helouin-s-yalta-club-v-arena-armeec-news_699513.html", "text": "  Нощта, в която никой не се прибира вкъщи. Последната сряда на октомври е запазена за мащабния Halloween X Cadenza Vagabundos. Най-голямото Хелоуин парти в България отбелязва своята десета годишнина с пълно потапяне в изживяването Vagabundos, убийствени декори без аналог и сетовете на Luciano, Michel Cleis и Liubo Ursiny в столичната зала Арена Армеец на 31 октомври.     Роденият в Швейцария и отраснал в Чили харизматичен диджей и продуцент Luciano започва кариерата си от опушените малки клубове на Сантяго в началото на 90-те, за да стигне до огромните сцени на всички големи фестивали за електронна музика. Съвсем в началото, влиянието на първите две вълни легендарни детройтски техно продуценти го навира между шамарите на недоволни рок фенове в чилийската столица, преди да си спечели своя много лоялна публика и да развие латиноамериканската електронна сцена с други пионери като Ricardo Villalobos, Washington Miranda и Argenis Brito.\r\nВъпреки огромния успех в Южна Америка, Luciano се мести в Европа, за да търси нови предизвикателства и да рафинира своето минималистично техно с неповторим латински груув в потните ъндърграунд клубове на Стария континент. След поредица силни издания за големи лейбъли като M_nus, Desolat и Cocoon, Luciano основава Cadenza Records – понастоящем един от най-уважаните лебъли за електронна музика със стотици издания в своята дискография.  Бохемската природа на Luciano обаче не му позволява да стои дълго на едно място. Историята на Vagabundos (скитници на испански) започва с желанието му да представи артистите от лейбъла с тематично парти, което отговоря на представата му за пълно потапяне и изживяване с музиката на Cadenza Records. Идеята за това събитие се ражда в главата на мениджъра Samuel Guetta след турне в Бразилия, по време на което публиката нарича Luciano и неговите артисти със запомнящото се vagabundos sin futuros (скитници без бъдеще). Магическата концепция за пътуващата чергарска трупа от необикновени изпълнители дебютира в клуб Pacha на остров Ибиза през 2010.\r\nИнтересно, но в досегашните събития на Vagabundos липсва тематично Хелоуин парти. Гастролът на скитническата трупа на Luciano е в комбина с най-известното подобно парти в София. Halloween X Cadenza Vagabundos отбелязва десетата годишнина на хелоуинското парти с Yalta Club, започнало с двестатина човека, две маски от Ку-Ку магазин и няколко тиквени фенери, за да се еволюира в мащабен ежегоден ескапизъм за хиляди маскирани фенове, които да се изгубят в имагинерен, но много реалистичен мрачен свят от впечатляващи декори. Изоставен лунапарк с работеща въртележка? Деветметрови кули за замъка на Дракула? Апокалиптична маянска пирамида? Кървави фонтани? Цялостната концепция на Илиян Дяков през годините не изключва и други стряскащи, но визуално впечатляващи неща като демонични клоуни, които черпят гостите с карамелизирани скакалци. Макар през годините на Хелоуин да са гостували такива  гости като Mark Knight, Victor Calderonе, Paco Osuna и Zombie Boy, много хора пазят добри спомени именно от цялостното изживяване и често са искали да повторим някое от емблематичните събития като изоставения Zombieland в Ялта и Freak Show-то в Интер Експо Център.\r\nYalta Club обаче не обича да се повтаря, затова решава да ремиксира най-добрите изпълнители и елементи от досегашната история на хелоуинското парти с нещо невиждано досега. Декорите и естетиката на Vagabundos, собственият почерк на клуба, музиката на Luciano, Michel Cleis и Liubo Ursiny и креативността на гостите обещават само едно - Halloween X Cadenza Vagabundos да бъде много грандиозен.    #halloweenxcadenzavagabundos\r\n#thenightnoonegoeshome\r\n#halloweenxyaltaclub      ", "date": "2018.10.12", "title": "Cadenza Vagabundos за десетия Хелоуин с Yalta Club в Арена Армеец"}
{"url": "https://www.actualno.com/ruse/policijata-uverjava-obstanovkata-v-romskite-mahali-v-ruse-e-spokojna-news_699468.html", "text": "  До момента няма сигнали за пострадали граждани, оперативната обстановка е спокойна. Няма задържани, няма напрежение. Това заяви комисар Теодор Атанасов относно създаденото напрежение в ромските махали в Русе след убийството на русенската телевизионна водеща Виктория Маринова.     Атанасов посочи, че засилено полицейско присъствие и жандармерия има в два квартала – \"Тракция\" и \"Селеметя\". Нямаме индикации и сигнали за предстоящи нарушения, добави полицаят. Той не пожела да уточни какви дейности и мероприятия са направени, дали темата е преекспонирана.   Припомняме, че вчера (11 октомври), сериозна група мотористи с каски влязоха в ромските квартали в Русе. Това предизвика напрежение и страх сред жителите на двата квартала. Мотористите обясняваха, че са „на разходка”, като стояха с каски. Някои от тях говориха пред камери и обясниха, че им е омръзнало „все българи да загиват” и казваха, че идват с мир, но само с мир нямало да стане.\r\nВсе още се чака решението на германския съд за екстрадицията на задържания за убийството на Виктория Маринова Северин Красимиров. Снощи стана ясно, че от Германия са отправили запитване за условията в затворите у нас, като отговорът е важен за решението дали да има екстрадиция. През годините многократно имаше предупреждения от Европа относно условията в затворите у нас и че те са много далеч от необходимото ниво.  Друга линия в историята е, че Северин извършил престъплението дрогиран и пиян. Майка му твърди и, че той бил умствено изостанал. Продължават и сериозните подозрения дали Северин е единственият извършител и дали може сам да се справи по такъв начин с Виктория. Появиха се и Facebook сметки – как Северин бил изнасилил и убил Виктория за поне час, а на видеозапис бил заснет как бяга по алеята в 12:11 часа, след като Виктория била с приятелки до около 11:30 часа и чак след това започнала джогинга си.   ", "date": "2018.10.12", "title": "Полицията уверява: Обстановката в ромските махали в Русе е спокойна"}
{"url": "https://www.actualno.com/america/favorityt-za-bydesht-prezident-na-brazilija-opita-da-se-zashtiti-ne-sym-krajnodesen-news_699460.html", "text": "  Жаир Болсонаро, най-вероятният бъдещ държавен глава на Бразилия, обяви, че се възхищава на президента на Съединените американски щати Доналд Тръмп, предаде БГНЕС, позовавайки се на информация от АФП.     В четвъртък Болсонаро даде първата си пресконференция, след като на първия тур на президентските избори в неделя спечели 46% от гласовете на бразилците, откъсвайки се далеч пред кандидата на левицата Фернандо Хадад, който получи 29%. Болсонаро отхвърли етикета \"крайнодесен\", който често му се приписва.   \"Аз не съм крайнодесен. Покажете ми едно мое действие, което е крайнодясно\", заяви той. \"Когато говоря по въпроса за миграцията, то е защото не можем да се наречем държава, ако нямаме граници\", продължи Болсонаро.\r\n\"Възхищавам се на президента Тръмп. Той иска велики Съединени щати, а аз искам велика Бразилия\", подчерта най-вероятният бъдещ държавен глава на най-голямата южноамериканска държава.  Опонентите на Болсонаро, когото мнозина наричат \"тропическия Тръмп\", обръщат внимание на предишни негови коментари, които според някои са оскърбителни за жените и гейовете. В миналото той е подкрепял използването на изтезания, а също се е изказвал ласкаво за военната диктатура в Бразилия в периода 1964-1985 година.   ", "date": "2018.10.12", "title": "Фаворитът за бъдещ президент на Бразилия опита да се защити: Не съм крайнодесен"}
{"url": "https://www.actualno.com/society/borisov-ne-se-pritesnjava-ot-etnichesko-naprejenie-v-ruse-news_699533.html", "text": "        \"Не се притеснявам. Всеки ден се извършват престъпления от българи и роми\", лаконично коментира той.\r\nВ ромската махала \"Тракция\" в Русе снощи местните роми се притесниха от насилие, след като група от 15-20 мотористи нахлу в района.   Целта им е била да открият близки и роднини на Северин Красимиров, който уби Виктория Маринова и избяга в Германия, където беше арестуван.  Мотористите не са успели да открият никого и са се отправили към другия ромски квартал \"Селеметя\", където се знае, че също живеят близки на 21-годишния мъж.\r\nНощта в Русе е преминала спокойно благодарение на полицейските патрули, които и към момента следят за напрежение.", "date": "2018.10.12", "title": "Борисов не се притеснява от етническо напрежение в Русе"}
{"url": "https://www.actualno.com/vraza/282-ma-petkovci-shte-otpraznuvat-imen-den-v-nedelja-vyv-vraca-news_699531.html", "text": "  14 октомври е денят, посветен  от  православната християнска църква на преподобна Параскева или Петка Българска. Петковден е един от големите народни празници, който слага края на лятото и идването на зимата. Зимният Петковден не е само празник в чест на св. Петка (Параскева) като закрилница на децата, но и дава началото на почитта към покровителя на семейството и рода. Св. Петка покровителства брака и плодовитостта.     Обредна трапеза на този ден включва  овче месо, курбан чорба, яхния с праз, сарми. Във Враца наздравица за имен ден ще вдигнат 282 Петковци, 3 жени носят името Петка. 124 дами са Параскева, само 1 мъж е наречен Параскев, една дама носи името Кева. Петканите са 9.\r\nНа празник на св. Петка канят и от Дирекция на Природен парк \"Врачански Балкан\" и Кметството на с. Очин дол. Празникът ще е в неделя, от  12,00 часа, на оброка пред Младежки еколагер. В програмата са включени водосвет, курбан и народна музика. Весел празник на именяците и наздраве за техния празник, защото както е казал народа – \"Петима Петко не чакат\".", "date": "2018.10.12", "title": "282-ма Петковци ще отпразнуват имен ден в неделя във Враца"}
{"url": "https://www.actualno.com/blagoevgrad/zaloviha-s-kanabis-i-metaamfetamini-43-godishen-myj-ot-sandanski-news_699505.html", "text": "  Заловиха с канабис и метаамфетамини 43-годишен мъж от Сандански.     Служителите на РУ-Сандански са заловили вчера следобед 43-годишен мъж, с инициали А.Г. от Сандански, при проверката на когото са открили 9,6 грама канабис и 2,2 грама метаамфетамини. Мъжът е задържан със заповед до 24 часа, след което е образувано досъдебно производство.   В последните месеци служители на МВР затегнаха контрола, след като се появиха серия случаи на шофьори, които карат след употреба на алкохол и/или наркотици. Последният такъв случай беше пак от Сандански където 20-годишен мъж беше заловен с 0,78 грама канабис.", "date": "2018.10.12", "title": "Заловиха с канабис и метаамфетамини 43-годишен мъж от Сандански"}
{"url": "https://www.actualno.com/sofia/roditeli-shte-se-borjat-sreshtu-kolite-po-trotoarite-news_699534.html", "text": "  Кола до кола върху тротоарите и празни платени паркинги на броени метри от тях – това е всекидневието на хиляди родители с малки деца в София и страната. Така се налага количките да се движат по пътното платно с риск за живота и здравето на малки и големи. Родители започнаха инициатива за свободни тротоари около училищата и детските градини, съобщи bTV.     Сдружение „Безопасни детски площадки” вече е събрало десетки сигнали.   \"Установихме, че има сериозни проблеми не само с качеството на детските площадки, но и с това как родителите да стигнат до тях\", посочи пред камерата на bTV организаторът на кампанията „Освободи тротоара” Мая Цанева.\r\nТя посочи, че освен на им, гражданите е добре да използват и всички канали за връзка с общините по места, както и независимите платформи за граждански сигнали.  Майките се надяват на повече контрол от страна на властите, колчета близо до училища и детски градини и повече и по-достъпни паркинги.   ", "date": "2018.10.12", "title": "Родители ще се борят срещу колите по тротоарите"}
{"url": "https://www.actualno.com/business/baawards-2018-barkodna-uspeha-44-kampanii-uchastvaha-v-konkursa-za-nagradite-na-bylgarskata-asociacija-na-reklamodatelite-news_699500.html", "text": "  Българската асоциация на рекламодателите (БАР) обяви резултатите от петото издание на конкурса „BAAwards’2018-БАРкод на успеха“: 44 подадени кампании, 12 отличени, заедно с включената за първи път тази година, студентска награда.     След трудна селекция журито определи победителите в „BAAwards’2018-БАРкод на успеха“ в следните категории:\r\n- „Нов продукт“: кампания „HEINEKEN 0.0 – Сега можеш“\r\nКомпания: Загорка АД  /Виктория Мадемова-индивидуална награда  - „Нов продукт“: кампания „VICKS - №1 бранд в света при простуда и грип вече в България“\r\nКомпания: Актавис ЕАД\r\n- „Новa услуга“: кампания Жилищен кредит „Безлихвен край“    Пощенска банка\r\n- \"Активиране на бранд\": кампания „Почисти и разкраси с Cif“\r\nКомпания: Unilever България / Никол Богданова-индивидуална награда\r\n- Активиране на бранд“: кампания „Decathlon – Пътят към Малта“\r\nКомпания: Декатлон България   - Второ място в категория \"Активиране на бранд\": кампания „Добри заеми, добри приятели“\r\nКомпания Мениджмънт Файненшъл Груп АД\r\n- \"Корпоративна социална отговорност и спонсорства\": „Мога там, искам тук“\r\nКомпания: TELUS International Europe\r\n- „Нововъдение в продукт и повторно пускане на пазара“: кампания „Фини кори, фини творби“\r\nКомпания: Белла България /Нели Стефанова-индивидуална награда\r\n- „Корпоративен ребрандинг“ : кампания „Мтел става А1“\r\nКомпания: А1 България ЕАД\r\n- „Продуктов ребрандинг“: кампания „Загорка- Доброто Тук“\r\nКомпания: Загорка АД\r\n- Студентска награда:\r\n1во място: Кампания „URBNICE-BORN REBEL“, Пускане на пазара на нов брандиран продукт в съществуваща категория, сектор „Храни, вода и безалкохолни напитки“ / Деница Раднева, Нов български университет\r\n2ро място: Кампания „TeTrade - Учи.  Инвестирай. Постигай. Повтаряй.“, Пускане на пазара на нов      брандиран  продукт или услуга в съществуваща категория, сектор „Банки и небанкови  финансови услуги“/Борислава Стоименова, УНСС На гала церемонията в клуб „JoyStation” с водещи актьорът Павел Владимиров и Кристияна Милева, студент по „Рекламен мениджмънт и визуален брандинг“ в Нов български университет, изпълнителният директор на БАР, г-н Росен Мисов, сподели: “BAAwards’2018 стана емблематичен не само с броя кампании - 44, но и с новата студентска награда, с високото качество и успешното разшифроване на „БАРкода на успеха“, което ще обобщим в уникално ноу-хау, важно за професионалистите в сектора. Тази година е специална, защото отбелязваме растеж не само в качеството, но и в годините-10 години от създаването на Българската асоциация на рекламодателите и 5 години BAAwards. Радвам се, че днес на нашия рожден ден, събираме живата история на асоциацията в лицето на създателите, рекламодателите, маркетолозите и много свързани с рекламата приятели и нашето бъдеще-студентите. Вярваме, че конкурсът BAAwards’2018 ще им даде пример и надежда за успешна реализация в България.” Подробна информация за конкурса BAAwards и отличените кампании, може да прочетете на  Българска асоциация на рекламодателите (БАР) е  учредена в началото на 2008г. Едни от основните цели на асоциацията са повишаване ефективността на инвестициите в рекламата, въвеждане и развитие на стандарти за отговорна и етична комуникация към потребителите.\r\nМисия на БАР е да насърчава професионализма в маркетинговите комуникации, да утвърждава високи професионални стандарти, да споделя българските постижения, да развива ноу-хоу и практическо обучение на специалисти и студенти.\r\nОт 2014 година асоциацията отличава компаниите реализирали най-успешни и иновативни маркетингови стратегии през предишната година с наградите BAAwards, които вече се утвърдиха като нейна запазена марка.\r\nДобрият маркетолог умее да разшифрова кода на пазара и на потребителските нагласи, за да избере най-ефективните подходи, които водят до успех. БАР отличава екипите, които успяват да разшифроват пазарните тенденции и потребителски нагласи и да ги превърнат в успешни кампании, белязани с “Баркод на успеха“- слоганът на BAAwards 2018.\r\nПовече информация за организацията може да намерите на: ", "date": "2018.10.12", "title": "„BAAwards 2018 – БАРкод на успеха“ 44 кампании участваха в конкурса за наградите на Българската асоциация на рекламодателите"}
{"url": "https://www.actualno.com/pleven/speshno-proverjavat-vsichki-ottochni-shahti-v-pleven-news_699535.html", "text": "  Спешна проверка на всички отточни шахти в Плевен и незабавно почистване на затлачените започва днес, съобщи пресцентърът на общинската управа.     Акцията е разпоредена от кмета Георг Спартански. Според него има опасност шахтите да не могат да поемат водата при по-силен дъжд, защото падащите от дърветата листа, инертни и строителни материали са запушили голяма част от решетките.   Най-застрашена е централната градска част, която е и най-ниско разположената в Плевен. Георг Спартански е категоричен, че общински средства за несвършена работа по почистването няма да бъдат изразходвани.", "date": "2018.10.12", "title": "Спешно проверяват всички отточни шахти в Плевен"}
{"url": "https://www.actualno.com/crime/19-godishen-na-syd-za-opit-za-ubijstvo-zaradi-otkradnati-cigari-news_699571.html", "text": "  Даден е ход на съдебно следствие по дело за грабеж, придружен с опит за убийство, съобщават от Окръжния съд в Добрич.     19-годишния Стивън С. от добруджанското село Росица го грози присъда от 15 до 20 години, доживотен затвор или доживотен затвор без право на замяна. Срещу него е повдигнато обвинение, че в нощта на 12 август 2017 г. е влязъл в дома на свой 79-годишен съселянин, нанесъл му множество удари по главата и тялото и му отнел 2 кутии цигари, едната от които била наполовина пълна. След като не успял да намери пари си тръгнал. Пребитият възрастен мъж останал да лежи на пода.\r\nНа сутринта пострадалият от грабежа бил открит окървавен и неконтактен от свой родственик. Настанен е в болницата в Добрич в много тежко състояние. Според съдебно-медицинската експертиза животът му е бил в реална опасност от побоя. Оцеляването му е само благодарение на навременната високоспециализирана медицинска помощ, която му е била оказана. Изписан е от болницата през септември, след което е настанен в хоспис, където започнал да се възстановява. Но в хода на досъдебното производство старецът е покосен от внезапна сърдечна смърт.\r\nПредявените граждански искове на двамата наследници на възрастния мъж са общо в размер на 6199 лв. за причинени имуществени вреди и разноски по делото.  ", "date": "2018.10.12", "title": "19-годишен на съд - за опит за убийство заради откраднати цигари"}
{"url": "https://www.actualno.com/curious/vijte-kakvi-zaplati-poluchavat-donald-trymp-i-vladimir-putin-news_699538.html", "text": "  Хората често се чувстват неудобно да питат какви са заплатите на познатите и дори близките им. При възнагражденията на президенти и премиери обаче нещата стоят по друг начин - те са известни на всички и така трябва да бъде. Ето по колко взимат световните лидери.      Неговата заплата е 12 220 долара на година. По данни на Forbes Порошенко е шестият най-богат човек в Украйна със състояние от 1,3 млрд. долара.      Годишното му възнаграждение възлиза на 20 500 долара. То е такова от 2015 г. насам, когато бе увеличено с 62% наведнъж. Възнаграждението ѝ е близо 200 000 долара на година. Британският премиер е известна с любовта си към обувките и вероятно заделя значителни суми, за да попълва колекцията си.        Неговата годишна заплата е 211 500 долара. Преди да влезе в политиката, Макрон бе банков гуру и вероятно е получавал дори повече. Заплатата на този лидер със сигурност е най-високата - той получава по 2,2 млн. долара на година. И то след намаление от 53%, до което се стигна след народното недоволство.    ", "date": "2018.10.12", "title": "Вижте какви заплати получават Доналд Тръмп и Владимир Путин  "}
{"url": "https://www.actualno.com/curious/nikoga-ne-puskajte-peralnjata-na-tozi-rejim-news_699539.html", "text": "        Преминаването в наши дни на по-ниски температури на пране използването на по-щадящи перилни препарати отколкото от времето на нашите баби дава фалшиво чувство за чистота на прането. Бактериите изобщо не се унищожават, а напротив – те откриват отлична жизнена среда на 30 градуса и превръщат съдържанието на пералната машина в „бактериална супа“.   Поради тази причина експертът по хигиена д-р Лиса Акърли съветва поне веднъж месечно този електродомакински уред да се пуска без пране на програма с 90 градусово нагряване на водата, за да могат да се унищожат натрупаните микроорганизми. Акърли съветва да се перат интимното бельото, спалното бельо и чорапите отделно от кърпите за лице и хранене. Изследвания са установили, че остава 0,1 грама фекална маса дори и върху бельо, изпрано с леките програми при ниски температури. А това съответства на 10 000 микроорганизма. Ако перете на гореспоменатите режими, винаги си измивайте добре ръцете, след като извадите влажното пране от барабана, съветва Акърли", "date": "2018.10.12", "title": "Никога не пускайте пералнята на този режим  "}
{"url": "https://www.actualno.com/healthy/otbeljazvame-svetovnija-den-za-borba-s-artrita-news_699491.html", "text": "  Та 12-ти октомври се отбелязва Световния ден за борба с артрита. Артритните заболявания са най-голямата група хронични заболявания в световен мащаб. В Европа от тях страдат 120 млн. души.     Денят се отбелязва за пръв път през 1996 г. и целта му е да се подобри информираността сред медицинските среди, хората с ревматични заболявания и обществеността. Чрез различни инициативи на този ден се привлича вниманието на отговорните институции върху трудностите, пред които са изправени хората с ревматични и мускулно-скелетни заболявания и мерките, които трябва да се вземат за преодоляването им.   Най-общо артитът представлява възпаление на ставите, което може да засегне ставния хрущял, подлежащите му костни повърхности, състоянието на ставната капсула и течността в нея. Най-честите симптоми са болка, скованост и ограничена подвижност на ставите, подуване и зачервяване на кожата над засегнатата става, а на по-късен етап деформации на ставите. Има над 100 вида артрит, сред които най-често срещани са остеоартритът, известен още като остеоартроза, артроза или дегенеративна ставна болест, ревматоидният артрит, болестта на Бехтерев и др.\r\nПо неофициални данни в България с диагноза болест на Бехтерев са 30 000 души, а страдащите от ревматоиден артрит са около 70 000. За тези пациенти се грижат само 82 ревматолози, които са съсредоточени предимно в големите градове.  ", "date": "2018.10.12", "title": "Отбелязваме Световния ден за борба с артрита "}
{"url": "https://www.actualno.com/bgfootball/pomogna-li-dyrjavata-finansovo-na-grisha-ganchev-da-kupi-emblemata-na-cska-news_699570.html", "text": "  Девет областни дирекции на МВР получиха 341 нови служебни автомобила. От тях 51 са марка VW Tiguan, а  и са финансирани по проект на ЕС \"Подкрепа за справянето с миграционния натиск по българските външни граници\" (проектът е част от средствата за в размер на 160 млн. евро, които ЕС ни отпусна за справяне с мигрантския натиск). Цената на един Great Wall Hover варира според екстрите, като има калкулатор на сайта на автомобилната компания, . А новината се появи в публичното пространство на 7 октомври (неделя).     Вчера (9 октомври) спортната общественост беше развълнувана от новината, че дружеството \"Ред енимълс\" ЕООД, зад което стои собственикът на ЦСКА-София Гриша Ганчев, е платило . Вчера беше и крайният срок, в който трябваше да се преведат , с които фирмата спечели търга.\r\nНа пръв поглед между двете новини няма нищо общо. Това може би щеше да е така, ако автомобилите не бяха закупени от \"Българска автомобилна компания\" .   Всъщност, макар и Гриша Ганчев да не участва директно в  \"Българска автомобилна компания\" (БАИ), всички връзки сочат към него.  Едноличен собственик на \"Българска автомобилна компания\" е , който участва в управлението на ЦСКА-София и \"Централна автогара\" и до 2015 г. е бил в управата на \"Литекс моторс\". През юли 2015 г. \"Литекс моторс\" прехвърля целия имот в Баховица (земя и сгради) на дружеството \"Торинекс\" за сумата 11.4 млн. лева. Десет дни по-късно следва ново прехвърляне за почти същата сума – този път от \"Торинекс\" към компанията \"Ловеч моторс\", която от средата на февруари се казва \"Българска автомобилна индустрия\".\r\nПричината за прехвърлянията са започналите дела за разваляне на прихващанията от синдиците на КТБ. Компанията е сред 20-те най-големи длъжника на КТБ и има цесии за общо близо 77 млн. лв. с 57 различни депозанти в банката. Ако съдът обяви сделките за недействителни, КТБ ще може да тръгне да си събира вземанията от \"Литекс моторс\", включително и чрез продажба на завода, но когато той вече е сменил няколко собственика, това ще е трудна задача.       Да се върнем обаче закупените автомобили. Според и автомобилите са доставени по проект по Фонд \"Вътрешна сигурност\" на ЕС \"Подкрепа за справянето с миграционния натиск по българските външни граници\". Нито от сайта на Агенцията по обществените поръчки (АОП), нито от сайта на вътрешното ведомство обаче личи да е провеждана обществена поръчка за автомобилите.\r\nНа запитване на репортер на до пресцентъра на МВР дали е проведен търг, ни беше обяснено, че \"всичко е казано в съобщението на сайта\". Търгът за активите на фалиралия клуб се състоя през май. В него участваха още членът на управителния съвет на \"ЦСКА 1948\" Никола Газдов, както и две фирми - \"Интегрис лаб\" ООД и \"Еко депозит сълюшънс\" ЕООД.   Предложената сума от \"Ред енимълс\" беше - 1 646 325 лева. В пакета най-голяма тежест имат три емблеми на ЦСКА на стойност 971 705 лева, както и няколко имота край морето и в Панчарево, които са оценени на 490 410 лева.   Развоят около казуса с търга за активите на фалиралия ПФК ЦСКА АД предизвика огромно вълнение и напрежение сред привържениците на клуба, които бяха в очакване дали сумата ще бъде платена тази седмица - именно в седмицата, в която бяха доставени автомобилите на вътрешното ведомство. От платените от Ганчев вчера пари над 4,5 млн. лева отиват към НАП. Още 3 млн. лева се разпределят между кредитори, голяма част от които са бивши футболисти и треньори на ЦСКА, като те получават пълната сума от признатите си вземания. Остава въпросът обаче дали в крайна сметка парите, с които беше узаконено \"истинското ЦСКА\" не дойдоха от ЕС т.е. от джоба на всички европейски данъкоплатци.", "date": "2018.10.12", "title": "Помогна ли държавата финансово на Гриша Ганчев да купи емблемата на ЦСКА?"}
{"url": "https://www.actualno.com/dobrich/poskypnaha-zelenchucite-v-dobrich-news_699541.html", "text": "  Щандовете на кооперативния пазар в Добрич са отрупани със сезонни плодове и зеленчуци, което е очаквано за този сезон. Проверка на показва, че цените на пипер и домати растат нагоре. С 20 стотинки е поскъпнал само за седмица килограм червен пипер и се предлага от търговците средно за 1,80 лв. По полетата на Шабленско още берат пипера, но е на привършване и качеството му вече е влошено, обясняват излезлите на пазара. Килограм розови домати от Пловдив и Петрич се предлагат за 4 лв., а за градински червени домати търговците искат поне 3,30 лв. Най-скъп е чесънът – цената му удари 7 лв.     Тази година всичко е по-скъпо заради дъждовете в началото на лятото, обясняват продавачи. Доматите „Рома“, търсени за лютеници и консерви, не са паднали под лев, а предишни години се търгували наполовина по-евтино. Пиперът също е средно с 60% на по-висока цена от миналото лято.   Плодовете и зеленчуците на пазара в Добрич са основно български или поне така ги представят търговците. Голямо е разнообразието от родни ябълки и грозде, а стойността им варира в зависимост от сорта и качеството. Десертното българско грозде се продава за 3 лв. килограма и е с 50 стотинки по-евтино от гръцкото.", "date": "2018.10.12", "title": "Поскъпнаха зеленчуците в Добрич"}
{"url": "https://www.actualno.com/society/zapochva-izgrajdaneto-na-pytja-mezdra-botevgrad-news_699628.html", "text": "  Aгенция „Пътна инфраструктура“ стартира обществените поръчки за избор на изпълнител при изграждането на 33 км от път I-1 между Мездра и Ботевград. Проектът ще се финансира със средства от републиканския бюджет. Индикативната му стойност е близо 302 млн. лв. без ДДС.     За първи път при изпълнението на тези обществени поръчки ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък, съобщиха от АПИ. Целта е бъдещите изпълнители да работят максимално мобилизирано и да завършат обекта качествено и в кратък срок. Направлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.   Строителството на направлението Видин - Ботевград ще започне от една от най-сложните отсечки Мездра - Ботевград. Участъкът е разделен в два лота, за да може на обекта да се работи едновременно и да завърши в кратък срок. Пътят ще бъде с две платна с по две ленти за движение в посока с габарит 20 м. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м.\r\nИндикативната стойност на поръчката за актуализация на техническия проект и строителство на лот 1 е 123 000 000 лв. без ДДС, но тя не е пределна. Срокът на изпълнение е 1096 дни, от които 180 дни за проектиране и 916 дни за строителство. Кандидатите могат да подават офертите си до 17,30 ч. на 3 декември 2018 г.  За участъка от лот 2 - индикативната стойност е 178 800 000 лв. без ДДС и не е пределна. Срокът на изпълнение е 1096 дни, от които 180 дни за проектиране и 916 дни за строителство. Офертите се приемат до 17,30 ч. на 10 декември 2018 г.   ", "date": "2018.10.12", "title": "Започва изграждането на пътя Мездра - Ботевград"}
{"url": "https://www.actualno.com/pleven/toplofikacija-pleven-ne-govori-za-verojatnostta-bulgargaz-da-im-spre-gaza-news_699581.html", "text": "  Ръководството на плевенската \"Топлофикация\" ЕАД не е много разговорливо по темата за вероятността \"Булгаргаз\" да им спре доставките на синьо гориво, ако дружеството не изплати задълженията си за юли, август и септември.     Както стана ясно по-рано тази седмица след изказване на директора на \"Булгаргаз\" Николай Павлов, компанията може да спре подаването на газ до топлофикациите в Плевен, Бургас и Враца, ако не бъдат направени необходимите плащания за покриване на дълговете на дружествата. Топлофикационните дружества в трите града дължат общо 15 милиона лева на \"Булгаргаз\" и не са си плащали от юли. Изпратени са напомнителни писма. Имат срок до 19 октомври да си погасят задълженията.    попита изпълнителния директор \"Топлофикация Плевен\" инж. Йордан Василев колко са дълговете към \"Булгаргаз\", водят ли се разговори за тяхното разсрочване и как ще реагира дружеството, ако наистина се стигне до спиране на доставките на газ. Чрез своята секретарка .\r\nПроверка на в сайта на КЕВР показа, че за 2017 година условно-постоянните разходи на \"Топлофикация Плевен\" са в размер на 15 741 000 лева, а до 30 юни, тази година, вече са се увеличили до 16 631 000 лева. А прогнозата за обема на разходи за закупена енергия е 697 000 лева, като акцизът на природния газ е малко над 1 млн. лева.  Източници на обаче коментираха, че дружеството се готви по обичайния начин за новия отоплителен сезон. Сред служителите му не коментира възможността да спрат доставките на газ.   \"Възможно е да има натрупани задължения. Летният сезон е финансово слаб за топлофикациите, защото абонатите консумират само топла вода. Това е и времето, когато се правят планови ремонти на системите. В случай на спиране на газа, топлоцентралата ще премине на мазут. Обичайно поддържаните запаси от това гориво са за 3-4 дена, през които трябва да организират доставки на още мазут. До този вариант се стига само при апокалиптична ситуация - случи се преди 7-8 години\", казва източникът ни.   \r\nПодготовката на \"Топлофикация Плевен\" за новия отоплителен сезон наистина върви по обичайния начин. На официалния сайт на дружеството е качена информация, че \"във връзка с подготовката на предстоящия отоплителен сезон от 8 октомври 2018 год. започна запълването с вода на вътрешните отоплителни инсталации в сградите. Преди запълването, термостатичните вентили на отоплителните тела трябва да бъдат напълно отворени. Поради понижаване на среднодневните температури, при писмено изразено желание от потребителите, отоплението на отделни сгради може да бъде пуснато предсрочно\".    ", "date": "2018.10.12", "title": "\"Топлофикация Плевен\" не говори за вероятността \"Булгаргаз\" да им спре газа"}
{"url": "https://www.actualno.com/curious/dneven-horoskop-za-13-oktomvri-news_699514.html", "text": "        Задачата ви днес е да спазвате правилата на играта. Всеки опит за манипулиране ще ви излезе прескъпо. Каквото и да правите днес, то ще се хареса на всички. Погледите ще са приковани към вас, така че няма да можете да се отпуснете до края на деня.   Тази събота ви очаква печалба. Може да си позволите малък, но изключително премерен и разумен риск. Не преминавайте границата.     Способни сте да си намерите хиляди оправдания, но нещата не са такива, каквито трябва да бъдат. Следователно нещо трябва да се промени. Няма как. Днес не се затваряйте вкъщи. Навън ще срещнете това, което търсите - движение, разнообразие и много усмихнати хора - всичко, от което имате нужда. Днес ви очаква мъничка, но съществена промяна. Тя ще бъде вашата приятна изненада и красив подарък в съботния днес.   Това е ден, който да прекарате с приятели. Минало е много време от последното ви истинско събиране с тях. Поправете това. Нещата може да се променят и то именно от вас. Напълно способни сте да повлияете на хода на събитията, така че не се колебайте да действате. Въпреки че е почивен ден, днес ще имате възможност да сключите изгодна сделка, макар и устна. Преговорите ще положат основната на успешно сътрудничество. Днес е добре да бъдете добрият слушател. Опитайте се да не показвате отегчението си и вникнете в проблема на човека срещу вас.    През този ден не бързайте да си правите изводи от случващото се. Нещата ще се променят доста бързо и ситуацията ще се обърне във ваша полза. Очаква ви ден, наситен с много общуване. Опитайте се да отсеете полезното от празните приказки, за да не се изтощите прекалено. Погрижете се за почивката си.", "date": "2018.10.12", "title": "Дневен хороскоп за 13 октомври"}
{"url": "https://www.actualno.com/showbusiness/grigor-dimitrov-smeni-vizijata-si-snimka-news_699578.html", "text": "  Първата ракета на България Григор Димитров направи изненадваща промяна във визията си - той се подстрига доста късо и изглежда по доста необичаен начин.     В момента тенисистът тренира и вероятно се готви за следващия турнир, в който ще участва - този във Виена от категория АТР 500. Надпреварата започва на 22 октомври.   Вие какво ще кажете за новата прическа на Гришо?   ", "date": "2018.10.12", "title": "Григор Димитров смени визията си (СНИМКА)"}
{"url": "https://www.actualno.com/actualno/vlastovo-regionalno-bezochie-news_699540.html", "text": "  \"Нанков е на по-ниска позиция. Не можете да ме убедите, че той не заслужава повече да работи в сектора си\". Това заяви във връзка със случилото се с бившия вече регионален министър Николай Нанков. Той подаде оставка заради автобусната катастрофа край Своге, която взе 20 човешки живота, заедно с вътрешния министър Валентин Радев и транспортния министър Ивайло Московски, но се върна като в парламента, само за да бъде освободен и отново да отиде да работи в регионалното министерство – като .         Този пример специално представя изключително крещящо наглостта на властимащите. Обяснението за \"ротацията\" е, че с оставката се поемало \"политическа отговорност\", но иначе Нанков не бил виновен за качеството на ремонта на пътя при Своге. Това е толкова абсурдно, че заслужава златен тиквен медал – наравно с \"малко бременните\". В случая няма невинно-виновен – или си виновен, или не си. Като не си, няма оставка. Като си – изчезваш вовеки веков.\r\nСамо че в България това е модел на мислене. Като се разхвърчат лайната, залягаме и после се прегрупираме. Има си и поговорка: \"Пременил се Илия, погледнал се – пак в тия\". Тя иносказателно описва наглостта и изкривеното мислене на паралелната властова вселена.  Изкривеното мислене беше добре демонстрирано и от друг топ властови кадър – Фандъкова. е нормално да връщаш дадена фирма да си поправя пропуските. Аз пък си мисля, че е нормално като има такава фирма, да я върнеш, да поправи и след това по нова обществена поръчка от същото. Защото истински нормалното нещо е фирмата да си свърши работата, без да ѝ висиш на главата и да я глобяваш за мързела ѝ.   Точно това е един от най-големите проблеми на българите – те ме лъжат, че ми плащат, аз ги лъжа, че им работя. Ако някой смята, че го лъжат в плащането, спира да работи. Ако някой смята, че държавен служител му иска подкуп, за да спечели обществена поръчка – отива при прокуратурата и съда. Ако някой обаче си казва \"ами то е така в България\", тогава ще си носи последствията от всички тези, които смятат, че не трябва да е така. Все още сме повече тези – поне така се надявам!", "date": "2018.10.12", "title": "Властово \"регионално\" безочие"}
{"url": "https://www.actualno.com/sciencelogy/apple-e-na-finalnata-prava-da-zashtiti-iphone-ite-ot-spam-pozvynjavanija-news_699452.html", "text": "  Потребителите на смартфоните, произведени от американската компания Apple, съвсем скоро може да получат защита от спам позвънявания, твърди интернет порталът The Verge, цитиран от БГНЕС.     Става въпрос за все по-популярните методи за измама, при които се начислява гигантска сметка чрез обаждания, правени през интернет от автоматични системи. Според публикацията Apple е патентовала система за автоматично определяне на спам обажданията и известяване на потребителите. Собствениците на iPhone ще виждат на екрана специално предупреждение заедно с информацията за входящото повикване.   Технологичният гигант Google също разработват подобна антиспам система, която може да бъде използвана в смартфоните модел Pixel 3. Става въпрос за прихващане на такива обаждания чрез Google Assistant. Оценката на The Verge е, че Google е много по-напред от Apple в тази област.", "date": "2018.10.12", "title": "Apple е на финалната права да защити iPhone-ите от спам позвънявания"}
{"url": "https://www.actualno.com/plovdiv/bum-na-pnevmonii-sled-esenen-grip-v-plovdivsko-news_699580.html", "text": "  Тежки пневмонии изпращат десетки пациенти във вътрешно отделение с белодробна насоченост на УМБАЛ „Пловдив“. Инфекцията се появява като усложнение след изкарано вирусно заболяване. Това съобщи началникът на отделението д-р Илияна Вълканова.     Усложненията засягат сравнително млади хора – основно на възраст между 40 и 55 години. По думите на д-р Вълканова, заболяването започва безобидно – с леко възпалено гърло, умерено повишена температура. То се повлиява лесно от парацетамол и други обезболяващи, с които се постига облекчение. За съжаление често след седмица болестта се завръща с нова сила, като симптомите вече са много по-тежки – вдигат висока температура, която не спада с никакви лекарства. При прегледа се установява, че пациентът е развил пневмония.   След поставяне на диагнозата боледуването продължава 7-10 дни, после още десетина дни имат кашлица. Като се прибави и първата „по-лека“ седмица, в която са заболели, боледуването излиза най-малко месец, а може и повече, посочва д-р Вълканова. Степента на тежест зависи от състоянието на болните, както и от тяхната възраст. Хора с потиснат имунитет обикновено карат инфекциите, независимо какви, по-трудно, а при някои за жалост картината може да завърши и фатално.\r\nСпоред д-р Вълканова още в края на септември са потвърдени 10 случая на грип тип „А плюс“, което показва, че той вече не е типично зимно заболяване, а се е разпространявал и в края на лятото. Специалистите обясняват това с хладното и дъждовно лято. От УМБАЛ „Пловдив“ отново подчертаха, че ваксината може да предотврати тежки усложнения през зимните месеци, като според д-р Вълканова е добре тя да се постави до края на октомври, за да може организмът да изгради имунитет.  ", "date": "2018.10.12", "title": "Бум на пневмонии след есенен грип в Пловдивско"}
{"url": "https://www.actualno.com/moresport/bylgarija-podpisva-dogovor-za-sportno-sytrudnichestvo-s-kazahstan-news_699627.html", "text": "  Министърът на младежта и спорта Красен Кралев ще участва в 15-ата Конференция на министрите на спорта към Съвета на Европа. Форумът ще се проведе в Тбилиси, Грузия  от 15 до 17 октомври 2018 г.     В рамките на тридневното си посещение в Грузия министър Кралев ще проведе редица работни срещи с министри на спорта и с делегати.   Ще бъде подписано  двустранно споразумение за сътрудничество в сферата на спорта между Министерството на културата и спорта на Казахстан и Министерството на младежта и спорта на България.\r\nВ тази връзка днес беше проведена среща между посланика на Казахстан в България Н. пр. Темиртай Избастин и Красен Кралев. Двете страни обсъдиха окончателния текст на споразумението за сътрудничество, като след подписването му ще бъде уговорена среща между казахстанския министър на културата и спорта и министър Кралев.  По време на разговора посланикът представи номинацията на Казахстан за президент на Световната боксова асоциация (АИБА) Серик Конакбаев и се обърна към министър Кралев с молба за подкрепа.", "date": "2018.10.12", "title": "България подписва договор за спортно сътрудничество с Казахстан"}
{"url": "https://www.actualno.com/smolyan/s-govoresht-aparat-premahvat-perde-na-okoto-v-smoljanskata-bolnica-news_699577.html", "text": "  С „говорещ“ на 8 езика апарат премахват перде на окото в смолянската болница. За модерната апаратура в навечерието на Световния ден на зрението съобщи началникът на очното отделение в МБАЛ – Смолян, д-р Галя Драгнева. Тя използва повода, за да напомни колко са важни редовните прегледи при офталмолог за предотвратяване на слепотата, съобщиха от областната болница.     Благодарение на добрата техника и последните научни новости отделението успява да помогне на още повече пациенти да възвърнат зрението си.   Статистиката отчита увеличение на операциите за перде на окото. В Смолян се извършват около 30 на месец.\r\n„Ние сме малък град, в който всичко се разчува. Стараем се да показваме отношение към пациентите, както и да им помагаме с всички новости, които се прилагат в най-реномираните клиники у нас и в света“, обясни д-р Драгнева.  Такава новост е и „говорещата“ система, която освен на хирурга, помага и на пациента.   Машината Infinitii е без аналог в световната практика. Апаратът \"разбира” гласови команди на 8 езика. И \"докладва\", когато извърши определената команда. „Помни“ как работи всеки хирург и се настройва спрямо него. Апаратът се използва за първия етап от премахването на пердето, наречен факоемулсификация. Той има ултразвуков наконечник, който разбива помътнялата човешка леща. Наконечникът е с дебелината на игла за спринцовка и по време на процедурата пациентът не чувства болка. След това остатъците от лещата се аспирират от окото и на нейно място се поставя изкуствена. Цялата процедура трае около 15 минути, извършва се с капкова упойка, няма шевове за пациента. Престоят в болницата е един ден. Операцията на перде се заплаща от Здравната каса. Касата не поема единствено цената на имплантите.\r\n„Катарактата е причина №1 за слепота сред възрастните хора. За щастие, благодарение на информационните кампании, в които участваме, жителите на Смолян и региона са добре информирани, че трябва да вземат мерки за отстраняване на пердето възможно най-рано. Не се чака то да „зрее“, което е стар мит“, каза д-р Драгнева.    Друга новост в работата на отделението са високотехнологични вътреочни лещи, които помагат и на хората с астигматизъм да имат отлично зрение без очила. Така с една операция 2 в 1 човек може да премахне едновременно и катарактата, и астигматизма и да се радва на кристален образ.   „За последния месец имаме няколко пациента, при които приложихме това решение и те се чувстват отлично“, обясни още д-р Драгнева. Освен, че премахват астигматизма, тези лещи предпазват от вредните UV- лъчи, позволяват виждане и наблизо, и надалеч.", "date": "2018.10.12", "title": "С \"говорещ\" апарат премахват перде на окото в смолянската болница"}
{"url": "https://www.actualno.com/burgas/nov-socialen-centyr-za-hora-s-tejki-uvrejdanija-news_699509.html", "text": "  Най-уязвимите хора в Бургас ще имат дом, в който да получават грижи, внимание и да общуват. Социалното заведение е за 30 души. За създаването му ще се използват съществуващи общински помещения в комплекс \"Братя Миладинови\". Те ще бъдат реконструирани и оборудвани за извършването на необходимите услуги.     В новия социален център ще се извършват консултации, терапия, рехабилитация, почасови и дневни услуги и транспортиране от дома до центъра или здравно заведение.\r\nХората с тежки увреждания ще могат да бъдат настанявани в центъра за период от 14 дни в рамките на една календарна година. По този начин близките на болните ще имат възможността да пътуват или да се заемат с решаването на други ежедневни въпроси.  \r\nВ центъра ще има дневна стая за активни занимания, санитарни помещения и стаи за персонал, кухня за приготвяне на храна, медицински кабинет, кабинет на психолог, ателие за арт терапия и зала за индивидуална работа.     За извършването на различните видове услуги в новото социално заведение ще бъдат наети 11 души, които ще се грижат за хората с увреждания. Те ще минат специално обучение за надграждане на професионалната им квалификация.\r\nОбщина Бургас ще изгради новия център по проект \"Развитие на нови интегрирани услуги в Център за комплексна подкрепа  на лица с увреждания на територията на община Бургас\". Той се изпълнява по Оперативна програма \"Развитие на човешките ресурси\", \"Намаляване на бедността и насърчаване на социалното включване\" по процедура \"Подкрепа за лицата с увреждания\".    ", "date": "2018.10.12", "title": "Нов социален център за хора с тежки увреждания "}
