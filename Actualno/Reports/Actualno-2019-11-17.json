{"url": "https://www.actualno.com/europe/rusija-vryshta-na-kiev-zadyrjanite-v-kerchenskija-protok-korabi-news_1407087.html", "text": "      Украинските кораби  „Бердянск“, „Никопол“ и влекачът „Яна Капу“, задържани миналия ноември, напуснаха стоянката в пристанище Керч, придружени от руски кораби, съобщи източник в силовите структури на Крим пред РИА Новости.      Според събеседника на агенцията, корабите и влекачът ще бъдат предадени на украинската страна в неутрални води.   \"Корабите ще отидат до мястото на срещата без военен конвой, нашите териториални води минават покрай полуострова и не е необходима допълнителна охрана.\r\nОт страна на  Украйна също излязоха кораби без оръжие на борда\", каза за РИА Новости Дмитрий Белик, депутат от Държавната дума от Севастопол.  В навечерието одеското издание \"Дума\" съобщи, че Киев е изпратил влекачи \"Титан\" и \"Гайдамак\" и кораб за търсене и спасяване \"Сапфир\" за задържаните кораби.\r\nСпоред съобщения в медиите, трансферът ще се извърши в морето, на около 60 мили от Одеса, недалеч от кримския нос Тарханкут. ", "date": "2019.11.17", "title": "Русия връща на Киев задържаните в Керченския проток кораби "}
{"url": "https://www.actualno.com/politics/petyr-cholakov-cinichna-e-temata-za-zloupotreba-s-bolnichni-sled-apartamentgejt-i-kyshtite-za-tyshti-news_1407083.html", "text": "      Цинично е една партия, която се е замесила в Апартаментгейт, в скандала с къщите за тъщи, да говори за това, че трябва да се въведат промени по отношение на здравното осигуряване в България, за да се пресечели фалшивите болнични, защото имало хора, които злоупотребявали с парите на всички.      Това каза пред БНР политологът доц. Петър Чолаков от Института за обществата и знанието в БАН.   „Захарчетата в държавния бюджет бяха поднесени преди изборите – 10% увеличение на доходите в бюджетната сфера, увеличаване на пенсиите. Горчивият хап беше споделен след изборите – като първия ден болнични да не се заплаща“, каза още той.\r\nДоц. Чолаков заяви, че в много развити демокрации по света много по-малки от тези скандали биха довели до предсрочното прекратяване на живота на изпълнителната власт.  Той сподели, че не би се изненадал, ако управляващите изкарат пълен мандат. Друго, което не би го изненадало, е „да се смени плочата за болничните и за тяхното изплащане“.\r\n„В държава, в която имаме все по-голяма цензура в сферата на медиите, в която процедурата за избор на главен прокурор породи много критики сред уважавани юристи, това означава, че възможността да се чува различното мнение намалява с всеки изминал ден“, коментира още доц. Чолаков. ", "date": "2019.11.17", "title": "Петър Чолаков: Цинична е темата за злоупотреба с болнични след ”Апартаментгейт” и ”къщите за тъщи”"}
{"url": "https://www.actualno.com/society/ninova-spechelila-poredna-bitka-s-vytreshnata-opozicija-v-bsp-news_1407107.html", "text": "      Корнелия Нинова е успяла да спечели още една вътрешна битка в БСП. Част от опонентите й тази седмица отново й поискаха оставката във връзка с резултатите от местните избори.      Днес имаше (т.нар. пленум). Той се проведе \"на тъмно\", като журналисти не бяха допуснати на заседанието, но от него вече започна да изтича предварителна информация.\r\nНа него председателят на Предизборния щаб е изчел анализа на ръководството за вота. Вътрешната опозиция от своя страна през седмицата разпространи свой – алтернативен, анализ, който рисува лоша картина след местния вот.\r\nСлед около шест часа дебати на пленума днес е имало гласуване.  Анализът на ръководството е одобрен с 86 гласа „за“, 20 „против“ и 11 „въздържал се“, предаде „Флагман“. В проценти това е 73,5% от Националния съвет в подкрепа срещу 26,5%.\r\nТака лидерът Корнелия Нинова е получила своеобразен вот на доверие няколко месеца преди края на първия й мандат като председател на БСП.\r\nПленумът на БСП e решил да започне процес на нови избори в партията, като през април преди конгреса ще има пряк избор на председател. Именно това беше и желанието на Нинова.    Изказване е имал и един от водачите на вътрешната опозиция - Сергей Станишев, който е и президент на Партията на европейските социалисти. Той бе председател на БСП дълги години – между 2001 и 2014 г.\r\nКогато днес той попитал от трибуната на пленума защо пак са загубили изборите, се чули възгласи „Пеевски, Пеевски“.   Това вероятно е препратка към 2013 г., когато Станишев принуди съпартийците си в парламента да гласуват „за“ депутата от ДПС Делян Пеевски за шеф на ДАНС.\r\nИзборът на Пеевски предизвика сериозно обществено недоволство и протести още в самото начало на правителството „Орешарски“. Това дестабилизира кабинета, който оцеля малко повече от година.\r\nСпоред членове на социалистическата партия, връзките на Станишев със задкулисието са нанесли дългосрочни поражения върху БСП, които тегнат и до ден днешен.   Днес Весела Лечева, бивш световен шампион по спортна стрелба, сега депутат е имала остро изказване срещу Сергей Станишев, напомняйки му за краха от периода 2013 – 2014 г.\r\nПрезидентът на обаче й отговорил, че сега годината е 2019-а и не може днешното ръководство на БСП да се оправдава със стари дела.   Единственото предложение на вътрешната опозиция, което днес било прието на пленума, е до края на декември да се приеме Етичен кодекс. Той бил заложен в устава на БСП, но до момента все още не бил изработен.\r\nНа върха на БСП има различия, но в никакъв случай партията не е разцепена, заяви пред журналисти лидерът на БСП Корнелия Нинова.\r\n50-те подписали се, които искаха оставката й, се оказали наполовина. Освен това тези хора не излъчвали мнението на организациите си, а лично мнение.\r\nТова не е разцепление в партията, защото нито вие, нито аз съм партията, казала им соцводачката. Фактът, че 7 часа дискутираме, спорим, че пред медиите има алтернативен доклад, че всички вътрешни опозиционери говорят различни неща пред медиите, е опровержение на твърдението, че сме авторитарна партия, обясни още Нинова.\r\nТя е недоволна, че се правят заклинания, че партията никога няма да спечели. \"Чакайте, как го разбрахте това? Това зависи от нас. Казах им, че не предлагат решения на проблемите\", посочи лидерът на червените. Оставката й се искала само пред медиите, не и в заседателната зала, където се събира пленумът. Пленумът приел решение за започване на процес на нови избори в партията. През април преди конгреса трябва да има пряк избор на председател на БСП. ", "date": "2019.11.17", "title": "Нинова спечелила поредна битка с вътрешната опозиция в БСП?"}
{"url": "https://www.actualno.com/society/shofior-si-osvobodi-mjasto-kato-obyrna-drug-avtomobil-snimka-news_1407057.html", "text": "      Шофьор обърна кола, за да си освободи място за паркиране на ул. „Любен Каравелов” в София. Това заяви пред екип на БГНЕС жител от сградата, пред която се е разиграла случката.      По думите му автомобилът е бил обърнат тази нощ, защото вчера той е бил паркиран на това място.   Днес той е обърнат на две гуми, а син автомобил е заел мястото му. Според жителя, именно този водач е обърнал другия, който му е пречел.\r\nНа място пристигна екип на полицията. Случаят се изяснява.   ", "date": "2019.11.17", "title": "Шофьор си освободи място като обърна друг автомобил (СНИМКА)"}
{"url": "https://www.actualno.com/europe/britanskoto-pravitelstvo-i-armija-sa-prikrivali-voenni-prestyplenija-v-afganistan-i-irak-news_1407085.html", "text": "       Правителството на Великобритания и военните са прикрили достоверни доказателства за военни престъпления от британски войници срещу цивилни в Афганистан и Ирак , сочат резултатите от разследване на BBC и Sunday Times.      Изтичането на информация от две разследвания, поръчани от правителството, за поведението на войски в конфликтите, предполага замесване на войски в убийството на деца и изтезанията на цивилни , установи разследването. Обвиненията включват убийства, извършени от  войник от елитните части САС, както и смърт в ареста, побои, изтезания и сексуално насилие над задържани от членове на пехотното подразделение „Черен страж “.   Военните детективи, които откриха доказателства за предполагаемите военни престъпления, разказаха за дългогодишното разследване пред вестника и програмата \"Панорама\" на BBC, че старшите командири го крият \"по политически причини\".   \"Министерството на отбраната (МО) нямаше намерение да преследва който и да е войник от какъвто и да е ранг, освен ако не е абсолютно необходимо и те не биха могли да се измъкнат от него\", заяви разследващ пред BBC.\r\nОт МО заявиха, че твърденията са \"неверни\" и че решенията на прокурорите и следователите са \"независими\" и включват \"външен надзор и правни съвети\".\r\nОбвиненията произтичаха от две разследвания за военни престъпления - Екипът за исторически обвинения в Ирак (IHAT) и операция Нортмур, която се занимаваше с Афганистан - които приключиха през 2017 г. без никакви преследвания.    Правителството приключи проучванията, след като адвокатът Фил Шайнър, който записа стотици обвинения, беше отстранен от практикуване на фона на твърденията, че е платил на хората в Ирак да си намерят клиенти.   Амнести Интернешънъл критикува решението по това време и някои бивши разследващи за IHAT и Операция Нортмур сега твърдят, че действията на Шанър са били използвани като оправдание за приключване на разследванията, тъй като са установили неправомерни действия на високи нива.\r\nSunday Times съобщи, че военните детективи са открили твърдения за фалшифицирани документи, които са \"достатъчно сериозни, за да заслужават преследването на висши офицери\".\r\nИзданието съобщава, че един от най-висшите командири на САС е привлякъл вниманието на прокурорите за опит за изкривяване на правосъдието преди приключването на разследванията .\r\nВестникът каза, че разкритията могат да доведат до разследване на военни престъпления в Международния наказателен съд, ако се сметне, че Великобритания не е успяла да държи сметка на военните си за техните действия.   Външният министър Доминик Рааб заяви пред BBC в неделя, че въпреки липсата на каквито и да било съдебни преследвания, се е \"получил правилният баланс\" за гарантиране, че \"фалшивите искове\" няма да бъдат преследвани. ", "date": "2019.11.17", "title": "Британското правителство и армия са прикривали военни престъпления в Афганистан и Ирак "}
{"url": "https://www.actualno.com/curious/dneven-horoskop-za-18-noemvri-news_1407124.html", "text": "       Овен       Днес не се колебайте да дадете повече от себе си. Със сигурност ще спечелите повече, отколкото да загубите. Телец Денят е добър за благотворителност. Потърсете кауза, която изцяло кореспондира на вашите убеждения.   Близнаци Днес не оставяйте нищо недовършено. По-добре да останете до късно в офиса, отколкото да рискувате да се натрупа извънредна работа. Рак     Това е ден, в който ще може да си починете психически от всичко, което ви е натоварвало през последните дни. Не бързайте със следващите задачи. Лъв Днес е важно да предусетите хода на конкурентите ви. За целта се опитайте да се поставите на тяхно място и да погледнете с техните очи на ситуацията. Дева Този понеделник е важно да следите за вещите си. Ако може не носете голяма сума пари и пазете портфейла си. Не оставяйте документите си в раница на гърба.   Везни Това е ден, в който ще може да прецените добре и далновидно как ще се развият нещата в личния ви живот в бъдеще. Помислете за вероятните ви бъдещи крачки. Скорпион Този понеделник може да направите грешка. Опитайте се да премислите всяка своя крачка и да предвидите развоя на събитията. Стрелец Днес не се оставяйте на строенето на въздушни кули. Сега е важно да имате напълно реалистичен поглед върху нещата и да не губите връзка с реалността. Козирог    През този ден не си правете илюзии относно хората. Не очаквайте от тях поведение, което до момента не са проявили. Водолей Този понеделник не разчитайте на чужда помощ. По-добре отделете повече време, но свършете работата си сами. Риби Този понеделник не се доверявайте на никого, колкото и да ви е близък и стар приятел. Само вие знаете същността на нещата и всички детайли. ", "date": "2019.11.17", "title": "Дневен хороскоп за 18 ноември"}
{"url": "https://www.actualno.com/politics/manolova-za-bezplatni-detski-gradini-i-jasli-sa-nujni-66-mln-lv-v-budjet-2020-news_1407116.html", "text": "      За да отпаднат напълно таксите за детски градини и ясли на всички деца у нас е нужно в бюджета за 2020 г. да бъде заложена сумата от 66 млн. лева.      Това заяви в своя позиция Мая Манолова по повод предложението на управляващата коалиция таксите за детски градини и ясли на социално слабите семейства да се поемат от държавата.\r\n\"Отчетеният излишък за деветмесечието е около 2 млрд. лв., по данни на правителството. Тоест, осигуряването на 66 млн. лева за децата е напълно възможно\", уточнява Манолова в позицията си.   Според Манолова не само социално слабите деца, но всички български деца в тази възраст следва да бъдат освободени от такси.  \"Всяко дете има право на образование, но не всеки родител може да си го позволи\", допълва тя и напомня, че голяма част от родителите не могат да плащат такси поради ниски доходи.\r\nПо думите на Манолова, деца, непосещавали детски заведения, след това по-лесно отпадат от училище, а инвестициите в ранно детско развитие имат най-висока възвръщаемост.\r\n\"Осигуряването на таксите за ясли и градини от бюджета би било стимул за подобряване на раждаемостта на фона на демографската криза\", аргументира се тя.       Според нея проблемът в столицата и в някои от другите големи градове е в липсата на достатъчно места в детските градини и ясли.\r\n\"За София са нужни 35 нови детски градини за чакащите 7 000 деца. Това би струвало около 70 млн. лв. само в столицата\", посочва Манолова.\r\nПо думите й, в момента в проекта на бюджета за 2020 г., в чл.101, са предвидени до 70 млн. лв. за изграждане и реконструкция на детски ясли, градини и училища в цялата страна, които средства очевидно няма да са достатъчни за решаване на проблема през 2020 г.\r\n\"Затова смятам за справедливо, предвидената в чл.101 сума за 2020 г. от до 70 млн. лева да бъде увеличена на до 100 млн. лв.\", обосновава се още Манолова. ", "date": "2019.11.17", "title": "Манолова: За безплатни детски градини и ясли са нужни 66 млн. лв. в Бюджет 2020 "}
{"url": "https://www.actualno.com/politics/kornelija-ninova-njama-razceplenie-v-bsp-news_1407123.html", "text": "      „Категорично не приемам аргумента за разцепление и разединение в партията . Обясних на другарите си защо. Щях да го приема и страшно да се разтревожа, ако зад тези 50 подписа, макар че се оказаха 21, ако зад тях стояха 21 или 50 партийни организации. Това щеше да е катастрофа за партията. Ако зад това писмо стоят 50 общински организации, това е тежко. Направихме проверка и се оказа, че в нито една от организициите не е приемано такова решение , не е обсъджан такъв доклад.      Те не са упълномощавани да го изразяват. Казах им – другари, това е лично мнение на вас. Уважавам го, то е различно, но това не е разцепление в партията. Защото нито вие, нито аз съм партията. Партията са членовете, а те не са ви упълномощили да пишете това“, коментира лидерът на БСП  Нинова пред журналисти, предаде БГНЕС.   Тя призна, че имат различия от три години, но в никакъв случай това не означава, че партията е разцепена.\r\n„Никъде в структурите на партията не се говори за разделение, разцепление. Ние на върха се караме. Фактът, че 7 часа дискутираме, спорим, че пред медиите има алтернативен доклад, че всички вътрешни опозиционери една седмица  говорят различни неща пред медиите, е опровержение на твърдението, че сме авторитарна партия“ , подчерта  Нинова и обяви, че БСП е възможно най-демократичната партия, а не е като ГЕРБ, която свиква събрание, лидерът им говори, членовете пляскат и си тръгват без дискусия.  Нинова посочи още, че част от въпросното писмо, с което се иска оставката й е пълно с фалшиви новини , мъртви души и заклинания.\r\n„Фалшива новина е в това писмо, че общинските ни съветници във Варна са гласували за председател от ГЕРБ. Фалшива новина е, че Градският съвет на Варна е искал оставката на ръководството, няма такова решение. Показах им примери за мъртви души и ги призовах да изчистим този процес в партията, ако искаме да управляваме добре държавата. Само преди седмица в централата пристигнаха формуляри от Варна за регистрация на членове, за издаване на електронни карти. Тези регистрации са от 2010 г. При проверката се установи, че 7 души от заявените са починал и преди няколко години. Казах на другарите си, че това е нетърпимо“, заяви Нинова.   Тя поясни, че такова писмо не приема и обърна внимание, че се правят заклинания, че партията никога няма да спечели избори.    „Чакайте, как го разбрахте това? Това зависи от нас. Казах им, че не предлагат решения на проблемите. Ние имаме проблеми, разбира се, Не предлагат решения, освен едно – ако сте забелязали писмото завършва само с едно предложение за решение. Там се казва, че всички проблеми в партията ще се решат, ако сменим председателя. Т.е. не се дава обективна препоръка. Очевидно това е целта, защото предстои прекият избор на председател“, каза още лидерът на БСП.\r\nНа въпрос вярно ли е, че в Сандански е закрит клуба и са били взети 3000 лв. от касата на партийната им организация, Нинова каза, че това го научава от медиите и ще извърши проверка, и че не е видяла протестиращите на „Позитано“ 20, които стояха по време на пленума. ", "date": "2019.11.17", "title": "Корнелия Нинова: Няма разцепление в БСП"}
{"url": "https://www.actualno.com/society/novinite-naj-vajnoto-za-denja-17-noemvri-news_1407110.html", "text": "      Редакционният екип на ви представя най-важните новини от изминалия ден.       Корнелия Нинова е успяла да спечели още една вътрешна битка в БСП. Част от опонентите й тази седмица отново й поискаха оставката във връзка с резултатите от местните избори. Днес имаше заседание на Националния съвет на БСП (т.нар. пленум). Той се проведе \"на тъмно\", като журналисти не бяха допуснати на заседанието, но от него вече започна да изтича предварителна информация.   Една страна трябва да има достатъчно учители. При нормална възрастова структура трябва да се пенсионират 25%, а при нас - 45%. Трябва да обезпечим системата с добри учители. Това призна пред БНР министърът на образованието и науката Красимир Вълчев. По данни на Вълчев в предишни години е имало недостиг на учители по информационни технологии и по английски език, а през следващите години се очаква търсене на кадри по математика, физика и химия. По думи на Вълчев за първи път в системата на образованието има повече деца от семейства с по-ниско образование на родителите. Според него това се дължи на демографското възпроизводство. „Категорично не приемам аргумента за разцепление и разединение в партията. Обясних на другарите си защо. Щях да го приема и страшно да се разтревожа, ако зад тези 50 подписа, макар че се оказаха 21, ако зад тях стояха 21 или 50 партийни организации. Това щеше да е катастрофа за партията. Ако зад това писмо стоят 50 общински организации, това е тежко. Направихме проверка и се оказа, че в нито една от организициите не е приемано такова решение, не е обсъджан такъв доклад, обяви лидерът на БСП.     Правителството на Великобритания и военните са прикрили достоверни доказателства за военни престъпления от британски войници срещу цивилни в Афганистан и Ирак, сочат резултатите от разследване на BBC и Sunday Times. Изтичането на информация от две разследвания, поръчани от правителството, за поведението на войски в конфликтите, предполага замесване на войски в убийството на деца и изтезанията на цивилни, установи разследването. БСП подкани Партията на европейските социалисти да вземе отношение по въпросите с честността на изборния процес в България. Това се казва в доклада, разгледан на заседанието на Националния съвет на пратията днес.    Настъпление по всички фронтове - в икономиката, образованието и религията. Турция не пести средства за разширяване на влиянието си на Балканите. Албания играе ключова роля в \"неоосманската външна политика” на Ердоган. Нова трета приливна вълна се задава към Венеция. Безпрецедентно трето голямо наводнение за по-малко от седмица ще трябва да посрещне града, след като морската вода вече опустоши историческия център, където е обяовено и извънредно положение. Прогнозата за града \"висока вода\" от 160 сантиметра за малко след обяд, е с малко по-ниска от 187 сантиметра във вторник - най-високото ниво от половин век - но все пак опасна. ", "date": "2019.11.17", "title": "Новините: Най-важното за деня, 17 ноември"}
{"url": "https://www.actualno.com/society/pernik-bez-voda-jiteli-gotvjat-protest-news_1407132.html", "text": "      От понеделник Перник влиза във воден режим - перничани ще имат вода от 5 до 10 ч сутринта, и вечер от 17 до 22 ч. Това предложение беше подкрепено от ВиК Перник и от областната управа.      Режимът е съобразен с разхода от 1 млн. кубически метра вода месечно, обясни кметът на града Станислав Владимиров. Така Перник и околните села ще издържат 5 месеца с наличната вода от язовир Студена, дори и да няма валежи.   Кметът обвини водното дружество, че е подценило ситуацията, пропуснало е ценно време, в което е могло с по-леки мерки да избегне тежката катастрофа.\r\nПерничани също търсят виновника за пресъхналия язовир и заплашиха с протест. В града се говори, че водата е била изпусната умишлено, за да може да се ремонтира язовирната стена, но от ВИК Перник категорично отрекоха това да е причината за безводието.  Според регионалния министър Петя Аврамова малкото валежи са довели до критичното ниво на водата в язовир Студена.\r\nВ момента се търсят варианти за отклоняване на водохващания, които не са собственост и не са в територията на ВиК- Перник към язовир Студена.   В понеделник се очакват резултатите от взетите проби от яз. Долна Диканя за това дали водата му става за питейни нужди. Ако тя се окаже е годна, започват проектански и строителни дейности, така че да захранва язовир Студена.     ", "date": "2019.11.17", "title": "Перник без вода, жители готвят протест "}
{"url": "https://www.actualno.com/curious/sedmichen-horoskop-za-18-24-noemvri-news_1407074.html", "text": "       Овен       През тази седмица се вгледайте и вслушайте в знаците на съдбата. Бъдете предпазливи. Обстоятелствата ще ви показват подводните камъни. В сряда не е добър за препирни и започването на спорове по сериозни теми. Надмощието няма да ви донесе нищо добро. В петък може да се сетите за забравена задача - приключете я същия ден, за да не ви тежи в бъдеще. В събота и неделя може да помислите за освежаване на интериора у дома. Телец Това е седмица, която ще ви предложи разнообразни предизвикателства. Не се хвърляйте на най-сериозното от тях. Започнете с малките и стъпка по стъпка продължете нататък. Това ще е правилната тактика, а тя е важна за добрия резултат от делата ви. В петък обърнете внимание на домашните въпроси, особено ако имате деца. Не бързайте с наказанията, разговаряйте спокойно с детето. През почивните помислете за образователни занимания с малките.   Близнаци Вашият успех през тази седмица ще зависи от проявата ви на разумно постоянство и компетентност. Спорове и разногласия са възможни на работното място, но те ще са от полза за начинанията ви. В сряда е препоръчително да отделите достатъчно време за изграждане на планове за близкото бъдеще. В четвъртък точността при изпълнение на професионални задължения няма да позволи на конкурентите ви да ликуват. През уикенда ще сте в подходящо настроение за решаването на голям семеен въпрос. Рак     През тази седмица ще преживеете катарзис, свързан със семейните отношения. Не бъдете прекалено взискателни или поне толкова, колкото бихте искали да са взискателни към вас. Трудът и усилията ви ще бъдат многократно възнаградени. Може да се каже, че ви предстоят дни на своеобразен изпит, по време на който да докажете своята лоялност и готовност за действие. За почивните дни оставете инициативата на близките си за прекарването на времето. Лъв Тази седмица е подходяща за стъпки, насочени към повишаване на доходите ви. Бъдете напористи, но и толерантни. Не градете щастието си на чуждите проблеми. Периодът ще е тест за вашата лоялност и човечност. Това е добро време за благотворителност. Някои инициативи може да се превърнат в тенденция и добър пример. Решаването на семейните проблеми сега ще доведат до дълготрайни положителни резултати. Дева Внимателно анализирайте събитията, като вземете предвид житейския опит и логиката. Не следвайте мнението на другите. Във вторник се опитайте да се въздържате от открита критика към вашите колеги. В сряда е възможно преминаването към нова позиция в работата. В края на седмица нещо ново ще е на път да напредне и това ви обещава истински успех и подобряване на финансовото ви състояние. През уикенда вашите планове може да се различават от плановете на членовете на семейството, опитайте се да стигнете до компромисно решение.   Везни В първите дни на новата седмица е добре да бъдете активни, но да не разкривате всичките си планове докрай и да не слушате съветите на другите, тъй като вашето собствено мнение може да е по-полезно от всяко друго. В четвъртък си струва да обърнете внимание на близките си, те очакват повече внимание и ангажираност от ваша страна. Петък може да се окаже ден на реализация на идеите ви в служебно отношение. Също така помнете старите обещания и се опитайте да ги спазите. Каквито и планове да направите за почивните дни вашите роднини вероятно ще ги променят. Очаквайте изненадващи гости.    Скорпион Тази седмица посветете на плановете и анализ на миналите дни и седмици. Сега може да мечтаете с размах и да предполагате, че добрите неща ще се случат. Мислите ви ще имат своя шанс да се сбъднат. Необходима е активност от ваша страна и повече вяра в способностите ви. Много е важно да не се товарите с излишни тревоги. Те може да бъдат пречка за прогреса ви. Почивните дни направете нещо специално за себе си. Поглезете се с процедура и изискана храна. Стрелец През новата седмица може да имате нужда от нови преживявания, за да избягате от скуката и монотонността. Обърнете взора си към изкуството - то вероятно ще ви даде усещанията, от които имате нужда. В средата на седмицата са възможни някои вътрешни семейни търкания, но вие ще можете спокойно и правилно да ги разрешите. В петък нов човек може да навлезе в живота ви. Не бързайте да оказвате пълно доверие на хора, които познавате от скоро, колкото и приятни да ви се струват. Козирог    В много области на живота тази седмица ще бъдете победител. Можете да успеете да направите много и дори да получите видими резултати по-рано, отколкото сте очаквали. Със сигурност ще започнете да печелите лидерски позиции. В средата на седмицата е възможно неочаквано посещение на роднини. Отнесете се към тях с нужното уважение. В петък активността и креативността ви ще бъдат на изключително високо ниво. Почивните дни прекарайте по ваш вкус и желание. Водолей През тази седмица ще получите висока оценка за дейността ви. Това е знак, че трябва да продължавате в същия дух, а не да оставате на едно място. Можете много повече, отколкото предполагате. В сряда ще получите насърчаваща информация. В четвъртък и петък не се колебайте да подадете ръка на нуждаещ се приятел, но в рамките на разумното. Почивните дни посветете на вашите любими занимания. Риби През тази седмица ще се наложи да носите няколко дини под една мишница. Опитайте се да приоритизирате задачите си. Някои от тях ще откраднат ненужно от времето ви. Заложете на действия, свързани с повишаване на квалификацията и попълването на знанията ви. В личен план търпението и компромисите ще изиграят своята положителна роля. Дръжте се с близките ви така, както бихте искали те да се държат с вас. ", "date": "2019.11.17", "title": "Седмичен хороскоп за 18-24 ноември"}
{"url": "https://www.actualno.com/europe/velikobritanija-shte-vyvede-medicinski-danyk-za-vsichki-chujdenci-news_1407143.html", "text": "      Великобритания възнамерява да повиши размера на медицинския данък за чужденците до 625 британски лири годишно от 2021 г. Това съобщи британският министър на външните работи Доминик Рааб, цитиран от ТАСС.      Предвижда се след Брекзит той да обхване и гражданите на Европейския съюз, за които в момента няма никаква такса за включване в здравната система.   Целта на планираната от правителството мярка е Обединеното кралство да може да покрие разходите на националната здравна система. От нея се очаква през 2021 г. в бюджета на Националната здравна служба да влязат 500 милиона паунда.\r\nЗа първи път медицински данък за чужденци беше въведен през 2015 г. Тогава той възлизаше на 200 паунда на година. Впоследствие обаче беше повишен до настоящите 400 паунда годишно.  Медицинският данък е част от мерките за нова имиграционна политика, които обяви днес Консервативната партия. Други мерки са изравняване на правилата за всички имигранти, независимо дали идват от ЕС или от друга страна, изчакване 5 години за достъп до помощи от социалните фондове.\r\nВ момента гражданите на ЕС чакат за това обикновено около 3 месеца, за допускане в страната ще е нужно предварително да има отправена покана за работа, независимо от коя част на света идва чужденецът, а изключения ще се правят единствено за висококвалифицирани учени и за желаещите да започнат бизнес.    ", "date": "2019.11.17", "title": "Великобритания ще въведе медицински данък за всички чужденци"}
{"url": "https://www.actualno.com/europe/prestrelka-v-odrin-11-dushi-sa-raneni-news_1407141.html", "text": "      11 души бяха ранени при престрелка в кафене в турския град Одрин. Стреляно е с пистолет по посетителите.      Пострадали са хората, които са седели отпред, съобщи вестник „Сабах“. Те са били откарани в болница за лечение.   Очевидци разказват, че автомобил с четирима души спрял пред кафенето и от него започнало да се стреля. Всички хора, които се намирали в близост, налягали по земята.\r\nСпоред свидетели, цитирани от „Сабах“, става въпрос за вражда между две фамилии, които живеят в квартала, където се намира и кафенето.   ", "date": "2019.11.17", "title": "Престрелка в Одрин, 11 души са ранени"}
{"url": "https://www.actualno.com/bgfootball/bylgarija-pobedi-chehija-i-sloji-kraj-na-chernata-serija-v-poslednija-mach-na-ivelin-popov-news_1407097.html", "text": "       постигна първа победа в квалификациите за Евро 2020. Пред празния  стадион \"Васил Левски\" България победи с 1:0 Чехия в  европейска  квалификация, последна от цикъла.      Единственото попадение отбеляза Васил  Божиков през втората част. Това бе официален дебют за селекционера  Георги Дерменджиев, както и последният мач за капитана Ивелин Попов,  който преди срещата обяви своето оттегляне.\r\n\"Лъвовете\" нямаха нито една  победа в този квалификационен цикъл, а  последният им успех бе от  октомври миналата година срещу Кипър, но след  12 мача без победа успяха  да надвият чехите в мач без значение за двата  тима. Родните национали завършват група А на четвърто място с актив от шест  точки и ще имат шанс да гонят класиране за финалите на Евро 2020 в  плейофите през март, докато чехите финишират на втора позиция и имат  осигурено място на Европейското първенство.       ПРЕДИ ДВУБОЯ Чехия вече се е класирала за Евро 2020, докато ние заемаме последното  място в нашата група. Този цикъл се превърна в истински  кошмар за  нашия отбор, след като записахме 12 поредни мача без победа.  Затова, за  самочувствието на отбора, е важно днес да запишем успех.\r\nАко  това не  се случи, ще запишем исторически антирекорд. Дори и при равен, ще  запишем най-слабото представяне в евроквалификации за всички времена.  Досега само още веднъж сме завършвали пресявките за този форум без  победа. Това е станало при първото ни участие в тях - за Евро 1960.    Днешната среща ще бъде последната с националната фланелка за капитана  Ивелин Попов. Вчера той обяви решението си, че прекратява кариерата си с  националния тим и не би размислил.  Атакуващият халф ще запише тази  вечер своя мач номер 90 с националната фланелка. ", "date": "2019.11.17", "title": "България победи Чехия и сложи край на черната серия в последния мач на Ивелин Попов"}
{"url": "https://www.actualno.com/europe/protestirashti-sa-blokirali-vsichki-vhodove-na-parlamenta-v-tbilisi-snimki-news_1407158.html", "text": "      Представители на грузинската опозиция, които протестират в центъра на Тбилиси с искане за оставката на правителството, са блокирали всички входове на парламента, заяви един от лидерите на опозицията Георги Вашадзе, цитиран от РИА Новости и Фокус.        Парламентът на Грузия не успя да приеме изменение в конституцията, което предполагаше преминаване от смесена към пропорционална избирателна система. В Тбилиси пред парламента започнаха протести на опозиционери, различни неправителствени организации и техните поддръжници.\r\nВсички опозиционни сили се обединиха срещу правителството. Те изискват провеждането на предсрочни парламентарни избори и назначаването на преходно правителство. В момента пред парламента се провежда митинг с участието на около 20 опозиционни сили, неправителствени и обществени организации и техните привърженици.    \"Блокирахме всички входове на сградата, нека депутатите не идват утре. Ключовете са у нас, което означава, че не е възможно влизането в сградата. Призоваваме полицията да не нарушава закона и да не предприема никакви действия\", каза Вашадзе пред репортери.\r\nТой призова протестиращите да не се разпръскват, да се запасяват с топли дрехи и да „стоят до края“. \"Народът трябва да спечели!\" заяви той.    В района на сградата на парламента са поставени палатки, в които опозицията и техните привърженици планират да спят.\r\nПо-рано грузинското вътрешно министерство призова всички участници в протестите в Тбилиси да спазват обществения ред и предупреди, че опитите за щурм или блокиране на държавните органи ще бъдат пресечени от органите на реда. ", "date": "2019.11.17", "title": "Протестиращи са блокирали всички входове на парламента в Тбилиси (СНИМКИ)"}
{"url": "https://www.actualno.com/cite/opozicijata-v-bsp-izvadi-edin-goljam-no-mek-i-typ-mech-news_1407163.html", "text": "      „Какво се случи на този пленум, на който се говореше, че ще се иска оставката на Корнелия Нинова, но както казах на Валери Жаблянов, както винаги опозицията извади един „голям, но мек и тъп меч?“, попита водещата Илиана Беновска председателят на БСП-София в седмичното обзорно политическо предаване „Беновска пита“ по „Канал 3“.      Събеседникът й отговори: „Добро сравнение в рицарски стил!“.    Изводите от пленума на НС на БСП. На пленума са се чули различни гледни точки като трактовка на изборите. Изводът на Паргов е, че БСП няма нито велики успехи, нито велики загуби. Изборите са показали, че БСП има организационни проблеми, защото в сравнение с предишни местни избори в определени области БСП са останали без кметско представителство.  Донякъде БСП са се „върнали в мача“, защото имат 4 областни града. „Но разбира се резултатите, колкото и да са добри, те не са достатъчни за претенциите, които ние имаме като партия и от днес започва подготовката за следващите избори!“. Представянето на БСП на местните избори в София.    Не бих казал, че сме победители в София, защото загубихме с 20 000 гласа, макар и това да е най-доброто представяне на балотаж на БСП в София от 30 години. Рекордът все още го държи Стоян Александров от 2003 г., който загуби на първи тур с 5 000 гласа, но на втори за съжаление увеличи разликата на 35 000. Но това е само статистика.    Като цяло мога да кажа, че имаме връщане в местната власт, което си го обещахме като реванш след 2015 г. Двойно и малко повече увеличихме листата, имаме двама районни кмета. Можеше да имаме и повече, стотина гласа не ни достигнаха в район „Искър“. В „Люлин“ и в „Красна поляна“ предимството на ромския вот надделя. Но така е, на избори в България като на избори.\r\nСега след направената равносметка трябва да започнем да работим, ние ще следваме нашите платформи, ще се опитваме да налагаме решенията и да търсим съюзници в новия общински съвет!“, категоричен беше председателят на ГС на БСП-София. Той добави, че политическата обстановка в София е доста разбъркана. ", "date": "2019.11.17", "title": "Опозицията в БСП извади един голям, но мек и тъп меч"}
{"url": "https://www.actualno.com/asia/sekretni-dokumenti-pekin-dejstva-bez-milost-kym-musulmanite-v-sindzjan-news_1406967.html", "text": "      Рядко случващо се и мащабно изтичане на съдържанието на китайски правителствени документи хвърли нова светлина върху противодействието на Пекин  срещу мюсюлманите в китайския регион Синдзян. По отношение на района президентът Си Цзинпин е заповядал на длъжностните лица да действат \"абсолютно без милост\" срещу сепаратизма и екстремизма, съобщава в \"New York Times\".      Правозащитни групи и външни експерти твърдят, че повече от милион уйгури и други предимно мюсюлмански малцинства са събрани в мрежа от лагери за интерниране в далечния западен регион.\r\n403 страници вътрешни документи, получени от „New York Times“, предоставят безпрецедентен поглед върху противоречивото противодействие от страна на потайната комунистическа партия, което е подложено на нарастваща международна критика, особено от страна на Съединените щати.\r\nДокументите включват досега  непубликувани изказвания на Си Цзинпин, както и директиви и доклади за наблюдението и контрола на уйгурското население, съобщи изданието през уикенда.  Изтичането на тази информация също така предполага, че е имало известно недоволство вътре в партията по повод на репресиите срещу мюсюлманите.\r\nДокументите са станали публично достояние в резултат действията на неназован член на китайското политическо ръководство, който изразил надежда, че разкриването им ще попречи на ръководството, включително на Си, да „избяга от виновност за масовите задържания“, посочва „New York Times“.   В реч през 2014 г. пред служители, произнесена след като бойци от уйгурското малцинство убиват 31 души на гара в , Си призова за всестранна \"борба срещу тероризма, инфилтрацията и сепаратизма\", използвайки \"органите на диктатурата\" и показвайки \"абсолютно никаква милост\", сочи публикацията във вестника. Лагерите за интерниране бързо са се разширили след назначаването Чен Куанггу през 2016 г. на нов шеф на партията в Синдзян.    Според „New York Times“ той разпространил изказванията на Си, за да оправдае репресията и призовал служителите да „приберат  всички, които трябва да бъдат прибрани“.\r\nИзвестен в партията за своите действия срещу малцинствените групи, по-рано Чън е ръководил политика на желязната ръка за разбиване на несъгласията в Тибет. ръководство за отговор на въпроси от студенти, които след завръщане по домовете си в Синдзян разбират, че семействата им или са изчезнали, или задържани в лагери.\r\nДлъжностните лица били инструктирани да казват, че членовете на семейството на студентите са били заразени с \"вируса\" на екстремисткото мислене и трябва да се лекуват, преди \"болестта да стане сериозна\".   Китайското външно министерство и регионалното правителство Синдзян не отговориха веднага на исканията на AФП за коментар.   Документите хвърлят светлина и върху съдбата на представителя на властите Уан  Юнджън, който бил разследван от 2017 до 2018 г. за неспазване на партийните директиви. По своя собствена инициатива той освободил  над 7000 души от лагерите в Синдзян, тъй като „се безпокоял, че информацията за задържането на толкова много хора ще предизвика конфликт и ще задълбочи негодуванието“.\r\nСлед като първоначално отрече Китай ги определи като професионални училища, насочени към намаляване на примамливостта на ислямисткия екстремизъм и насилие чрез образование и обучение на работното място.\r\nНо групите за права на човека и чуждестранните медии, включително AФП, съобщават, че официалните документи и сателитните изображения показват, че съоръженията са оборудвани и функционират като затвори. припомня, че тази година беше дадена именно на борец за правата на уйгурите. Председателят на европарламента Давид Сасоли го обяви в Twitter:\" С удоволствие съобщавам, че Европейският парламент избра Илхам Тохти за носител на наградата „Сахаров” за свобода на мисълта през 2019 г. Тохти е посветил живота си на застъпничество за правата на уйгурското малцинство в Китай. Въпреки че е глас за умереност и примирение, той бе осъден на доживотен затвор след изпитателен процес през 2014 г. Настояваме за незабавното му освобождаване\". Всичко за съдбата му можете да прочетете в . ", "date": "2019.11.17", "title": "Секретни документи: Пекин действа без милост към мюсюлманите в Синдзян "}
{"url": "https://www.actualno.com/crime/atanaska-disheva-dumite-na-ivan-geshev-kym-men-bjaha-zaplaha-news_1407156.html", "text": "      Усещането ми от думите на г-н Гешев към мен бе за заплаха. Начинът, по който беше направено изказването му, препратката бе недвусмислена, маниерът и начинът, по който ми се изсмя накрая ме накара да се почувствам така.      Това заяви пред Би Ти Ви членът на ВСС Атанаска Дишева по повод по време на втория дебат за кандидатурата на Иван Гешев за главен прокурор на страната.   Сотир Цацаров настояваше да говори с мен по време на почивката. В негово присъствие и на г-н Чолаков г-н Гешев излезе от кабинет на етажа, застана над Цацаров и мен и ми каза думите, които споделих и пред целия съвет: \"Поздравявам ви, г-жо Дишева - пред вас стои блестяща политическа кариера. От вас ще излезе прекрасен общински съветник.“ Попитах - заплашвате ли ме? А той каза\" Не, не!\" и се изсмя... „Нямам намерение да ставам общински съветник и никога не съм имала такова”, заяви съдия Дишлиев.\r\nЦацаров ми говореше, че г-н Панов не бил толкова бял и чист, колкото съм смятала. Очевидно според него логиката е, че щом не подкрепям г-н Гешев съм в лагера на г-н Панов. „Не съм твърдяла такова нещо (че Панов е бял). Поставянето ми в лагер е погрешно.  Това, че имаме едни и същи виждания по тълкуването на закона не означава, че сме се сговорили”, заяви Дишева. По думите й хората трябва да имат лично мнение, което да аргументират и аз имам такова. В коридора има камери, но не знам дали е записан разговорът. Никой в залата не отрече, че е бил точно такъв разговора. За мен това е лично. Показването на страх не е начин да се покаже какво се случва.\r\nМалко ме притеснява тиражирането на страха, не искам да ми се създава образ на страхлив човек. Но това което виждам, това което се случва с хора, които на мълчат, се вижда. Явно дразня определени хора, дразня определени медии с мнението си. Едничкият ми глас не може да промени везните във ВСС, но това за мен не означава да си мълча, както правят много други. Това е въпрос на характер и лично разбиране. Не знам дали е лесно да се замълчи, за мен това би било по трудното, за добро или за лошо.   Обясних и тогава, че съпругът ми е бил около 4 месеца член на „Да, България“. Той публикува веднага след дебата във ВСС декларацията си за напускане.  Беше показателно и сега изглежда така, че за първи път се появи информация за това членство на съпруга ми в момента, когато аз подадох документите си за членство във ВСС.    Абсолютно съм убедена, че г-н Кирилов знае този факт, че съпругът ми не е член на тази партия, както и че много добре знае, че не се кандидатирал за общински съветник. Дали очаквам, не бих казала, но мога да кажа, че искам въпросът за процедурата за избор на главен прокурор да се отнесе към Конституционния съд.\r\nСпоред мен текстът е лаконичен и следва да има тълкуване. Има много въпроси по конституционния текст на чл. 129, ал. 2 и какво трябва да прави ВСС в случай на президентско вето при избора на обвинител №1, обяви още тя пред Би Ти Ви. ", "date": "2019.11.17", "title": "Атанаска Дишева: Думите на Иван Гешев към мен бяха заплаха"}
{"url": "https://www.actualno.com/europe/predsrochni-parlamentarni-izbori-v-belarus-news_1406959.html", "text": "      В Беларус днес се произвеждат предсрочни избори за членове на долната камара на парламента. Те бяха насрочени с указ на президента Александър Лукашенко от 5 август 2019 г. Срокът на пълномощията на Националното събрание е 4 години. То има две камари: горна - Съвет на републиката и долна -  Камара на представителите.      Камарата на представителите се състои от 110 депутати, избирани чрез общи, преки и тайни избори по мажоритарната система. За тези места днес ще се борят 514 кандидати, съобщи БНР.   Право на глас имат над 6 милиона и 800 хиляди граждани на Беларус. Днешният вот ще се следи от над 1000 международни и 28 000 местни наблюдатели, отбелязва ТАСС, цитирана от БГНЕС.\r\nИма ли опасност Русия да анексира Беларус? Можете да прочетете    ", "date": "2019.11.17", "title": "Предсрочни парламентарни избори в Беларус "}
{"url": "https://www.actualno.com/society/nad-43-000-shofiori-sa-globeni-ot-nachaloto-na-akcija-zima-news_1406970.html", "text": "      Над 43 хиляди шофьори са глобени за различни нарушения от началото на месеца, когато стартира акция \"Зима\" на КАТ-Пътна полиция, предаде репортер на БГНЕС.      Акция \"Зима\" по традиция се провежда в три части - 1 до 10 ноември бяха проверявани водачите на велосипеди и каруци; от 11 до 20 ноември продължават проверките дали шофьорите спазват предимството на пешеходците, както и дали самите пешеходци пресичат на позволените места. От 21 до 30 ноември ще се проверява техническата изправност на колите.   Грайферите на гумите трябва да са с поне 4 мм дълбочина, а светлините трябва да са постоянно включени. Ако фаровете не работят на 100%, ще се налагат санкции в зависимост от степента на повредата. Глобата за гумите пък ще бъде 50 лв.\r\nОбщо 221 загинали в катастрофи е имало през миналия зимен сезон от 1 ноември до 31 март. Това е с 28 по-малко от предходния.   ", "date": "2019.11.17", "title": "Над 43 000 шофьори са глобени от началото на акция \"Зима\" "}
{"url": "https://www.actualno.com/politics/plenumyt-na-bsp-zapochna-govori-vytreshnata-opozicija-news_1407021.html", "text": "      С кворум от 115 души започна Пленумът на БСП, предаде репортер на Агенция \"Фокус\". Пленумът е разширен, на заседанието присъстват кметове от партията и общински съветници.      Традиционно на влизане представителите на двете тенденции в партията  дадоха своите прогнози за това, което ще стане в киносалона. А докато те  коментираха, медиите отбелязаха десетина недоволни от соцръководството  социалисти - двама от Сандански и група от Варна. Варненци спряха  президента на ЕС Сергей Станишев и му се оплакаха: \"Не ни пускат вътре.  Дойдохме да спасяваме партията. Превръща се в дясна и консервативна\".  Самият Станишев пък отправи остри критики към ИБ на БСП. Според него  същественият въпрос не са оставките, а връщането на доверието към БСП, в  която се извършила \"подмяна на целия курс на характера на БСП\", предава Dariknews.   Президентът на ПЕС смята, че БСП се самоизолирала от европейското  семейство. \"Големият въпрос, който стои пред нас, е защо трета поредна  година при три различни избора - национални, европейски и местни, при  условия, когато всички виждаме, че ГЕРБ ерозират, въпреки това българите  не припознават БСП като по-добрата алтернатива. Това е големият въпрос,  който трябва задълбочено да бъде обсъден на пленума, а и в целия период  до конгреса\", коментира Станишев.\r\nТой предрече, че левицата не я чака добра перспектива за следващите  парламентарни избори. \"БСП се превръща в лидерска партия, в която  демократичното начало е потиснато. БСП от демократична се превръща в  тоталитарна партия\", заключи Станишев. Той обвини още Корнелия Нинова,  че обявява БСП за консервативна и традиционалистка партия. Тази подмяна и  вътрешните войни в партията се отразявали, според него, върху  избирателите.  На подобно мнение са и останалите от вътрешната опозиция, от които  единствено се разграничи Георги Гергов. Друг път пръв издигащ призива за  оставки, сега лидерът на БСП-Пловдив отчита ръста на БСП на отминалите  избори - 30-40 000 гласа повече. Гергов прогнозира нормален пленум и  беше категоричен, че сега не е време за оставки.\r\nНа същото мнение са и социалистите Янаки Стоилов и Георги Гьоков - и  според тях не е време да се говори за оставки. Лидерът на варненската  организация Борислав Гуцанов продължава да държи на оставката на  ръководството.   \"Надявам се, че анализът ще бъде трезв и разумен, а не захаросан,  какъвто беше на предходните парламентарни и европейски избори\",  коментира Гуцанов, който се оплака, че е бил брутално погазен уставът  спрямо варненската организация. Според него БСП имала голям шанс за добро  представяне на парламентарния вот, но това минавало през смените на  върха.     Проектът на дневен ред предвижда четири точки. По първа точка заместник-председателят на БСП и председател на Националния предизборен щаб на партията Кирил Добрев ще представи политически анализ и оценка на резултатите от местните избори. На вниманието на Пленума проф. Румен Гечев ще представи алтернативните политики на БСП в бюджет 2020 г. В проекта на алтернативен бюджет на БСП за 2020 г. основният фокус е върху дълбоки реформи в три сектора: публични финанси; социален сектор и здравеопазване.\r\nЧленовете на Националния съвет ще вземат решение за провеждане на пълен цикъл отчети и избори в БСП. Това се налага, тъй като изтича мандатът на 49-тия конгрес на БСП. Неговото първо заседание се проведе на 7 и 8 май 2016 г., а по устав най-висшият форум на партията се избира за срок от четири години. Това се отнася и за мандата на Национален съвет и председател на партията. След промените в Устава обаче конгресът няма да е органът, който избира председателя, а той ще се избира пряко от членовете на БСП. ", "date": "2019.11.17", "title": "Пленумът на БСП започна, говори вътрешната опозиция "}
{"url": "https://www.actualno.com/europe/velikobritanija-shte-publikuva-doklada-za-ruskoto-vlijanie-sled-izborite-news_1407025.html", "text": "      Британското правителство ще публикува парламентарния доклад, в който се обяснява за руското влияние в политиката на Обединеното кралство след изборите от 12 декември, твърди Британският министър, отговарящ за сигурността, съобщава Агенция \"Фокус\".      Опонентите на консервативното правителство на премиера Борис Джонсън го обвиняват в забавянето на публикуването на доклада, изготвен от парламентарната комисия по безопасността и разузнаването. Информацията е била прегледана от експерти и одобрена за публикуване, но според критиците Джонсън се бави, тъй като доклада може да разкрие неприятни факти за него и партията.   Люис заяви пред британски журналисти, че докладът не е можел да бъде публикуван по-рано, заради предизборните указания. \"Искаме да сме сигурни, особено когато става дума за националната сигурност, че сме преминали изцяло през този процес\", заяви той.\r\n\"Не можем да публикуваме такива неща по време на изборите\", добави той, но увери, че след 12 декември докладът ще бъде одобрен.  Преди дни бившият държавен секретар на САЩ Хилари Клинтън разкритикува британския премиер Борис Джонсън и британското правителство заради отказа им да обявят преди предсрочните парламентарни избори на Острова парламентарен доклад, разглеждащ намесата на Русия в референдума за Brexit, пише Агенция \"Фокус\", позовавайки се на The Guardian. Още по темата можете да прочетете  ", "date": "2019.11.17", "title": "Великобритания ще публикува доклада за руското влияние след изборите "}
{"url": "https://www.actualno.com/analysis/osmanski-balkani-tova-iska-erdogan-news_1407032.html", "text": "      Настъпление по всички фронтове - в икономиката, образованието и религията. Турция не пести средства за разширяване на . Албания играе ключова роля в \"неоосманската външна политика” на Ердоган.      В средата на октомври Европейският съюз (ЕС) блокира започването на преговори за членство с Според анализатори, ветото на френския президент Еманюел Макрон ще създаде вакуум в Тирана и Скопие, който държави като , Китай и Турция ще се опитат да запълнят. Борбата за влияние в страните от Западните Балкани не е от вчера, но напоследък се забелязва една нова динамика, която решението на ЕС може само да подсили.    Дългата ръка на Ердоган В края на октомври Сърбия подписа Споразумение за свободна търговия с водения от Русия Евразийски икономически съюз. През 2018 година пък стана ясно, че заемът в размер на 1,3 милиарда, който Черна гора взе от Китай за изграждане на магистрала в страната, може да доведе страната до финансов колапс, а публично-частното партньорство с китайска компания, което Подгорица обмисля за завършването ѝ, би означавало нови задължения. Предстои да видим какви ходове ще предприемат Скопие и Тирана сега. Една държава вече инвестира сериозно не само в икономическото, но и в културното си влияние в двете държави.   \"Паркът на демокрацията\" Паркът се намира в Тирана и беше завършен на 15 юли 2019 година. На този ден стотици жители на албанската столица отидоха на тържественото откриване, развявайки албански и турски флагове. На възпоменателна плоча от черен гранит са изписани имената на 251 души, загубили живота си по време на опита за преврат в Турция на 15 юли 2016 година. До нея се стига по алея от 251 дънери на дървета, докарани специално от Турция.\r\n\"Паркът на демокрацията” е финансиран от Турската агенция за сътрудничество и координация (TİKA). Тя е създадена през 1992 година. Целта на агенцията е да осигурява подкрепа за развиващите се страни. Първоначалният фокус е върху държавите с тюркско население в Централна Азия. В периода 2002-2012 година обаче координационните офиси на агенцията нарастват от 12 на 33, а дейността се разширява в Близкия изток, Африка и на Балканите. Нови офиси са отворени в Тирана, Скопие, Прищина, Подгорица, Сараево и Белград.        Културна агресия или солидарност? Според албанския политолог Енри Хиде, Албания играе ключова роля в \"неоосманската външна политика” на Турция. По повод масовото изкупуване на учебни заведения в страната от турски фондации, едно албанско частно училище излезе с прессъобщение, в което определи това поведение на Анкара като “културна агресия”.\r\nНараства и турското участие в различни културни и религиозни проекти. Един от тях е най-голямата джамия на Балканите, която се изгражда в центъра на Тирана. Тя е финансирана изцяло от \"Дианет” - Турската дирекция по религиозните въпроси.\r\nПрисъствието на Турция в образованието е видимо и не е от вчера. През 2018 година турската държавна фондация „Маариф“ закупи Нюйоркския университет в Тирана и дъщерните му училище и детска градина. В тях се обучават общо над 1000 деца и младежи. Тази година церемонията на абсолвентите в университета включваше специално послание от президента Ердоган. През тази година фондацията откри училище в град Елбасан и огромна детска градина в Тирана с 2 000 квадратни метра площ. Войната срещу Гюлен       Както медиите в Турция отбелязват, фондацията „Маариф“ е създадена с цел да замени „свързаните с тероризъм училища в чужбина“, с което се визират учебните заведения, свързани с живеещия в САЩ ислямски проповедник Фетхуллах Гюлен. Училищата, финансирани от неговото движение, датират още от деветдесетте години на миналия век. Сред тях е и първият частен колеж в Тирана, основаван през 1993 година по време на президента Тургут Йозал.\r\nАлбанският елит праща децата си да учат там заради качественото образование, казва журналистът Ермир Ходжа пред \"Балкан Инсайт“. Сега Ердоган обяви война на тези институции. Според председателя на „Маариф“, към февруари 2019 година 191 от училищата, свързани с Гюлен, вече са под контрола на фондацията, която е подчинена на турското Министерство на образованието. Затова Ермир Ходжа смята, че дейността на „Маариф” не е само образователна, но и политическа.\r\nТурският президент настоява Албания да закрие училищата, които те смятат за свързани с Гюлен. Отговорът от албанска страна е, че не виждат основание да затварят лицензирани учебни заведения, които работят от години в Албания, и за които няма никакви данни, че представляват заплаха за страната. Не е ясно обаче, докога правителството в Тирана ще игнорира исканията на Анкара и дали няма скоро и тези учебни заведения да бъдат заменени от такива, финансирани от \"Маариф\".\r\n* Анализ на \" \" ", "date": "2019.11.17", "title": "Османски Балкани, това иска Ердоган"}
{"url": "https://www.actualno.com/balkani/lekarite-ot-vma-spasiha-jivota-na-vuchich-news_1407013.html", "text": "      Министърът на здравеопазването на Сърбия Златибор Лончар заяви пред Танюг, че президентът има хронични, леки сърдечни проблеми, но че здравето му се влошило в петък, когато решил да се обърне към лекарите от ВМА.      \"Веднага след приемането беше преценено, че президентът на Сърбия е застрашен\", каза министър Лончар.   Според министъра Вучич е реагирал добре на предписаната терапия и е бил посъветван да намали редовните си дейности през следващия период, за да възстанови напълно влошеното си здраве. ", "date": "2019.11.17", "title": "Лекарите от ВМА спасиха живота на Вучич "}
{"url": "https://www.actualno.com/crime/hvanaha-14-godishen-zad-volana-v-nova-zagora-news_1407041.html", "text": "      Полицията в Нова Загора залови седмокласник зад волана, съобщи bTV.      Полицаите спрели за проверка лека кола на улица в града. Оказало се, че шофьорът е 14-годишен.   Колата е на родителите на момчето, а те са в чужбина. Стояла паркирана без номера пред къщата им. Той успял да сложи регистрационните табели и тръгнал към бензиностанцията да зарежда.\r\nЗа момчето се грижат болните му баба и дядо. Съседи защитават малолетния шофьор, но признават, че често го виждат зад волана.  Момчето е седмокласник в близкото училище и дори не криел, че има ключ за колата. Според директора случаят не е прецедент ", "date": "2019.11.17", "title": "Хванаха 14-годишен зад волана в Нова Загора"}
{"url": "https://www.actualno.com/crime/prodyljava-izdirvaneto-na-myja-obral-gazstancija-v-sofija-news_1407040.html", "text": "      Продължава издирването на мъжа, обрал газстанция на булевард \"Тодор Каблешков\" в София. Той открадна близо 1100 лв. и рани служителка с нож в крака.      53-годишна жена беше ранена при към 21 ч. в събота. Обирджията бил маскиран, когато нахлул в помещението с касата и поискал оборота. Последвало нападение с нож, при което жената е ранена леко. Нападателят избягал пеша. Пострадалата сама подала сигнал на телефон 112. Медиците обработили раната й на място. Тя не е била хоспитализирана. След това дала показания в полицията.\r\n\"Това, което ми беше докладвано, е, че от служителката в газстанцията са   отнети около 1080 лв. Тя е с порезна рана на бедрото, оказана й е  помощ  на място и не е хоспитализирана. Колегите продължават да издирват   извършителя\", каза министърът на вътрешните работи Младен Маринов.   По информация на BTV камерите в района не са работели.  Служители на газстанцията разказаха пред NOVA, че това не е първото подобно нападение там. По данни от разследващите в последните месеци в района са извършени няколко грабежа, като на този етап не е ясно дали става въпрос за група или един човек, който повтаря схемата на нападенията.     ", "date": "2019.11.17", "title": "Продължава издирването на мъжа, обрал газстанция в София"}
{"url": "https://www.actualno.com/politics/bsp-podkani-pes-da-povdigne-na-evropejsko-nivo-vyprosa-za-chestnostta-na-izborite-u-nas-news_1407052.html", "text": "      БСП подкани Партията на европейските социалисти да вземе отношение по въпросите с честността на изборния процес в България. Това се казва в доклада, разгледан на заседанието на Националния съвет на пратията днес.      От левицата призовават партиите от политическото си семейство да инициират публична дискусия на европейско ниво по темата с участието на държавните институции като репресивни инструменти и намесата им политическия живот на страната извън техните правомощия. Това е един от начините, по който ще можем да дадем сигнал и да направим крачка в посока предотвратяване на тези порочни практики, информира пресцентъра на партията.\r\n\"За пореден път на избори се наблюдава намеса от страна на МВР и други държавни институции в процеса, която е в полза на управляващите. Държавата не предприема необходимите мерки и за прекратяване на корпоративния и контролиран вот, натиска върху българските граждани, особено в малките общини, където основен работодател е общинската администрация\", заяви в доклада си председателят на Националния предизборен щаб Кирил Добрев.   \"Приема ли ПЕС за нормални изборните практики в България и с какво може да допринесе те да бъдат преодолени\", попита той и подчерта, че БСП трябва да ангажира и целия си юридически и експертен потенциал, с който да подпомогне парламентарната група на \"БСП за България\" при изработването на законодателни текстове, които да променят и дори спрат в зародиш практиките, които опорочават изборния процес. \"Това трябва да стане незабавно преди следващите национални избори\", допълни зам.-председателят на левицата.  \"650 хиляди са невалидните бюлетини. Колко трябва да станат, за да разберем, че така повече не може да се продължава; че този начин на гласуване деформира най-много местните изборни резултати\", попита съпартийците си Добрев.\r\n\"Инициирането на дискусия по повод машинното гласуване и възможността да бъде включено в изборния процес не бива да закъснява\", подчерта още Добрев. Той лансира и идеята подобни публични разговори да бъдат проведени с други политически сили, които имат същите разбирания за подобен тип гласуване, както и привличането на граждански и неправителствени организации, които пряко наблюдават изборните процеси в България и могат да бъдат полезни със своята експертиза. Равносметката след местния вот     Входът на БСП за местната власт е през областните градове, категоричен е зам.-председателят на БСП Кирил Добрев. Той отчете с доклада си пред пленума на пратията, че \"за първи път от 1995 г. се слага край на тенденцията БСП да получава по-ниски резултати на местни избори.   Според отчета за кметовете на Коалиция „БСП за България” са гласували над 650 хиляди български граждани, което е с близо 100 хиляди повече в сравнение с 2015 година. БСП спечели изборите на |-ви тур в 35 общини, яви се на балотаж в 57, от които спечели – 24, както и 4-те областни града – Благоевград, Перник, Разград и Русе.\r\nВ градовете с районно деление левицата се яви на балотаж в 4 варненски, 2 пловдивски и 10 района на столицата, като от тях спечели софийските \"Изгрев\" и \"Младост\". През 2015-та година БСП е била на балотаж в 3 софийски и 2 варненски района, но няма спечелен нито един.\r\n\"ГЕРБ и ДПС, в комбинация с икономически субекти, успяват буквално да превземат малките общини с население до 10 хиляди човека. И ако БСП в началото на прехода беше партия, която печелеше именно селата и малките общини, входът днес на БСП в местната власт е през големите общини и областни центрове, където зависимостта на хората е по-малка и те гласуват свободно\", подчерта Добрев.\r\nПо думите му \"симбиозата между ГЕРБ и ДПС при буквалното разпределяне на малките и средни общини, скоро ще обезсмисли местните избори\".  Добрев изказа опасението, че след 4 години от избори няма да има смисъл, ако не бъде пресечена тази тенденция. По думите му иначе, следващият път общините, попаднали чрез схеми между партията на управляващите и ДПС, ще бъдат повече.   В доклада си Добрев отчете, че през последните 3 години се забелязва положителна тенденция младите хора да се идентифицират с левицата. \"Тези избори бяха показателни за това – имахме доста кметове под 35 години, а в листите ни се наблюдава сериозно подмладяване. И то реално. Защото младите, новите- вече са общински съветници, а не пълнеж в листите”, зяви той и посочи като примери с Нови Пазар, Хасково, Дряново и други общини. ", "date": "2019.11.17", "title": "БСП подкани ПЕС да повдигне на европейско ниво въпроса за честността на изборите у нас"}
{"url": "https://www.actualno.com/america/kuba-iztegli-ot-bolivija-226-svoi-lekari-news_1406992.html", "text": "      Група от 226 кубински лекари се завръщат от Боливия в Куба след решение на властите в Хавана за това поради промяната в управлението на Боливия.      Представителят на Интерпол в Боливия Роналдо Миларес заяви, че е излетял самолет с 226 кубински граждани, добавяйки, че всички те са лекари, които се връщат в Куба.   Групата е част от 726 кубинци, изпратени от хаванските власти да помогнат на Боливия, но след промяната на властта от правителството беше взето решение те да се завърнат.\r\nДосега Куба и Венецуела бяха най-големите регионални съюзници на представителя на левицата Ево Моралес, който подаде оставка като президент на Боливия преди няколко дни, а властта беше поета от десния сенатор Жанин Агнес.  Тя веднага призна опозиционния лидер на Венецуела Хуан Гуайдо, който се радва на подкрепата на САЩ. ", "date": "2019.11.17", "title": "Куба изтегли от Боливия 226 свои лекари "}
{"url": "https://www.actualno.com/society/sindikatite-zaplashiha-s-napuskane-na-nsts-i-protest-zaradi-bolnichnite-news_1407071.html", "text": "      КТ “Подкрепа” е готова да напусне Националния съвет за тристранно сътрудничество и да организира масов национален работнически протест.      Към тези действия синдиката ще пристъпи ако управляващите партии не преразгледат намерението си първият ден от болничните да не се плаща на работника. Това се казва в позиция на синдиката, съобщава БНР.\r\nВ отговор на твърденията на бизнеса, че покрай празници броят на боледуващите работници нараства, от синдиката казват, че има и работодатели, които спестяват разходи за заплати като принуждават работници да си вземат болнични, но да продължават да ходят на работа.   В случай че се приеме презумпцията за виновност на всеки болен, от КТ \"Подкрепа\" ще настояват това да важи и за други области. Те предлагат да не се плащат първите 20% от средствата по обществените поръчки. Тази мярка, според тях, ще дисциплинира и двете страни в процеса - управляващи и бизнес.  Идеята да не се плащат първите 20% от средствата по обществените поръчки изрази по-рано днес президентът на синдиката Димитър Манолов пред БНР. Манолов заяви също, че решението първият ден от болничните да не се плаща, е взето на тъмно.\r\nСиндикатите настояват премиерът Бойко Борисов да се запознае с техните аргументи в спешен порядък, тъй като срокът за промени в Бюджет 2020 изтича на 20 ноември, сряда.\r\nВ случай че не се състои поисканата среща или подобно предложение бъде включено между първо и второ четене, синдикатът ще напусне Тристранния съвет и ще организира масов протест.     ", "date": "2019.11.17", "title": "Синдикатите заплашиха с напускане на НСТС и протест заради болничните"}
{"url": "https://www.actualno.com/education/vylchev-uchitelite-u-nas-masovo-se-pensionirat-deca-sa-po-nisko-obrazovani-ot-roditelite-si-news_1407072.html", "text": "      Една страна трябва да има достатъчно учители. При нормална възрастова структура трябва да се пенсионират 25%, а при нас - 45%. Трябва да обезпечим системата с добри учители. Това призна пред БНР министърът на образованието и науката Красимир Вълчев.      По данни на Вълчев в предишни години е имало недостиг на учители по информационни технологии и по английски език, а през следващите години се очаква търсене на кадри по математика, физика и химия.   По думи на Вълчев за първи път в системата на образованието има повече деца от семейства с по-ниско образование на родителите . Според него това се дължи на демографското възпроизводство.\r\nТой обясни, че причината за дисбаланса при заплащането в сферата на училищното и висшето образование е в модела на регулиране на двете системи и в нивото на отговорност. В системата на училищното образование до голяма степен възнагражденията са централно регулирани, докато висшето образование е напълно автономно, поясни просветният министър.  По негови думи средните заплати във ВУЗ-овете са над 1900 лева, но разликата между най-ниските и най-високите е средно 150% . В сферата на училищното образование пък разликата е 40%\".\r\nВълчев заяви и че от всички бюджетни програми с най-висока обществена възвръщаемост е тази за предучилищното образование. Според него въвеждането на задължителна подготовка на 4 години няма да струва много.   Финансираме голяма част от това обучение - 14 млн. лева, но увеличеният обхват от 78% деца до над 90% деца ще струва около 25-30 млн. лева на годишна база, прогнозира министърът.    Относно освобождаването от таксите за предучилищна възраст той поясни, че все още няма решение колко точно ще бъдат средствата, но те ще се допълнят със средствата от държавния бюджет и от средствата от европейския социален фонд.\r\nМинистърът изтъкна, че в рамките на програмата за интеграция на ромските деца през последните три години са записани близо 40 000 деца. По негови думи основният проблем е културен - това е отношението към образованието. ", "date": "2019.11.17", "title": "Вълчев: Учителите у нас масово се пенсионират, деца са по-ниско образовани от родителите си"}
{"url": "https://www.actualno.com/europe/rusnacite-namaljavat-pieneto-na-alkohol-news_1406947.html", "text": "      Ако вярвате на най-новите оценки за най-пиещите страни, тогава руснаците стават все по-осъзнати. Според статистиката консумацията на алкохол там непрекъснато намалява.      Експертът на пазара за алкохол Михаил Смирнов смята, че приетият метод за броене, когато количеството продаден алкохол в страната просто е разделено на броя на жителите, не може да даде адекватен отговор на въпросите: какво, къде, кога и колко.   Той сподели пред РИА Новости: „Реалистично е да се определи колко консумира човек - необходимо е внимателно да се провеждат няколко оценки в различни категории. Средната температура на пациентите в болницата не ни казва нищо. Ако съберете данните от моргата и тези на пациенти с висока температура – ще се окаже, че тя ще е 36.6\".\r\nВ света има много рейтинги на пиещите страни и понякога те са много различни, особено в челната петица. Някъде водят Беларус, Украйна, Естония, Чехия и Русия. В други класации това са Литва, Австрия, Франция, Чехия, Люксембург и Латвия. Русия е по-назад. Всичко изглежда като слот машина, в която страните попадат след случаен набор и на случаен принцип.  Британците рядко се появяват на първите места в оценките за консумация на алкохол, но в Европа те имат репутация на отчаяни пияници.\r\nКаквито са известните английски футболни фенове, които трезви, навярно едва ли биха гледали футбол. А британските журналисти са сигурни, че самата кралица пие много повече алкохол, отколкото препоръчва британското Министерство на здравеопазването - поне четири коктейла на ден.   Може би убеждението, че в Русия се пие повече от други страни, се е формирало под влияние на съветската пропаганда. В СССР, където, както знаете, нямаше секс, наркотици, корупция, пиянството беше признато и почти официално беше обявено за публичен порок номер едно. В СССР домашното производство на алкохол беше преследвано от закона и заплашено със сериозни ефективни присъди.     ", "date": "2019.11.17", "title": "Руснаците намаляват пиенето на алкохол "}
{"url": "https://www.actualno.com/politics/syvetite-na-pasi-da-prodadem-na-trymp-belene-da-poiskame-sytrudnichestvo-s-nasa-i-trump-tower-news_1407002.html", "text": "      Протоколът е инструмент на дипломацията. Има неподражаеми протоколи и  такъв е този на , който е непостижим и уникален. Така  бившият външен министър Соломон Паси коментира нетрадиционния начин, по  който премиерът запозна новата американска посланичка у нас Херо Мустафа  с особеностите на българската природа, археология и душевност. Пред BTV Паси каза, че след като , няма преминаване на границата.      Когато за дипломация говори човекът, отвлякъл за 30 минути генералният секретар на НАТО Манфред Вьорнер с транбанта си...   \" Протоколът  е нещо като котката – няма значение дали е черна, или бяла, а е важното  да лови мишки. Целият този протокол, който видяхме, е адресиран към  визитата на премиера в . Да видим с какви мишки  ще се върне от там”, каза Паси.\r\nТой подчерта, че тази визита е в отговор на покупката на Ф-16. По думите му така американският президент Доналд Тръмп заявява благодарността си за покупката на самолетите. В съобщението се отбелязва, че Тръмп ще приеме Борисов като знак за  силните и трайни отношения, които съществуват между двата народа.  Първото, което можем да поискаме от Тръмп е засилено сътрудничество в авиокосмическата област, специално в НАСА.\r\n\"България е на опашката за членство в Европейската космическа агенция. Първото, което може да поискаме, е засилено сътрудничество с НАСА . Това, че Тръмп каза, че ще връща американци на Луната до 5 г., може да бъде използвано. Ако бях премиер, щях да му предложа да изпрати един български космонавт на Луната. Той също не би отказал”, каза Паси.\r\nДругото нещо, което можем да поискаме от президента Тръмп, е засилено военно сътрудническо, посочи бившият външен министър. Според него трябва да има и стратегическо сътрудничество между България и САЩ за изграждане на 5G мрежата у нас.       \"Добре е да погледнем и кой е основният противник на САЩ, а това е  Китай. Трябва да се направи едно стратегическо сътрудничество между  България и САЩ и да се поиска инвестиция в изграждането на 5G мрежата у  нас \", допълни Паси.\r\n\"Направихме справка сред младежите на Атлантическия клуб и те ми дадоха  много интересни идеи. Според тях е добре да поискаме от нещата , които  Тръмп обича”, каза още бившият външен министър.\r\n\"Може да се поиска от Тръмп да построи Trump Tower в например Малко Търново, Смолян или Видин. Или дори голф игрище на Перелик, защото той е нестандартен президент\", подчерта Паси.\r\nToй изтъкна още, че като киноартист можем също така да предложим на американския президент да дойде да снима в Бояна филм, който се подготвя да спечели Оскар. България би могла да предложи на Тръмп и да му продаде остров Белене и АЕЦ \"Белене\" . \"Това може да бъде комбинирано – остров Белене с АЕЦ \"Белене\". На  острова може да се базира противовъздушна отбрана на САЩ и така може да  ни подарят F16 или F35. Купувайки остров Белене заедно с площадката на  АЕЦ \"Белене\" могат да се реализират мащабни изследвания в ядрената  област, които да донесат нобелови награди\", даде идея Паси.      Това означава, че ще могат да се финансират мащабни изследвания в ядрената област, поясни той.\r\n\"Той е нестандартен президент и могат да бъдат поискани нестандартни неща.Тръмп няма да се уплаши от тези идеи\", смята Соломон Паси. ", "date": "2019.11.17", "title": "Съветите на Паси: Да продадем на Тръмп \"Белене\", да поискаме сътрудничество с НАСА и Trump Tower"}
{"url": "https://www.actualno.com/crime/dnsk-prekrati-licenzite-na-6-firmi-za-stroitelen-nadzor-news_1406983.html", "text": "      ДНСК прекрати лицензите на 6 фирми за строителен надзор. От началото на годината дирекцията е наложила санкции за близо 300 хил. лв. на фирми за строителен контрол, съобщават от там.      Мярката по прекратяване на лицензите е във връзка с влезли в сила три наказателни постановления за срок от две години, с които са наложени имуществени санкции на санкционираните юридически лица.   С проекта на Закон за изменение и допълнение на Закона за устройство на територията е предвидено повишаване на контрола върху надзорните фирми, както от регионалните дирекции за национален строителен контрол, така и от Централно управление. За целта РДНСК ще извършват служебни проверки на комплексния доклад, съдържащ оценка за съответствие на инвестиционните проекти с основните изисквания към строежите.\r\nОсвен това се предвижда служебните проверки на ДНСК да обхванат всички издадени разрешения за строеж, с изключение на издадените от министъра на регионалното развитие и благоустройството.  Целта е по-стриктното изпълнение на задълженията и отговорностите на участниците в строителния процес, както и повишаване качеството на строителството, сигурността и безопасната експлоатация на строежите.\r\nЗа периода януари – септември тази година ДНСК е наложила имуществени санкции на фирми за строителен надзор в размер на близо 300 000 лв. и глоби на физически лица за още над 10 000 лв. За сравнение – за същия период на 2018 г. от ДНСК са наложени имуществени санкции на лица упражняващи строителен надзор в размер на близо 215 000 лв. и глоби на физически лица за над 5 000 лв.   Направени са 4341 проверки на фирми, извършващи контрол при строителството на строежи от първа до трета категория. За установени нарушения са съставени 61 акта по ЗАНН, по които са издадени наказателни постановления и 4 заповеди за спиране на строежи.    От началото на годината до сега ДНСК е извършила над 17 000 служебни проверки на издадени разрешения за строеж и заповеди за допълването им, като са отменени 145 разрешения за строеж. ", "date": "2019.11.17", "title": "ДНСК прекрати лицензите на 6 фирми за строителен надзор"}
{"url": "https://www.actualno.com/curious/kakyv-e-myjyt-ot-zodija-oven-news_1406208.html", "text": "      Мъжът Овен е секси, не е алчен, дори е щедър. Той е страстен любовник и остроумен разговорник. Обича добрия хумор. Той е авантюрист. Пада си по това да има нещо ново и свежо. Винаги иска да опита възможно най-много в живота. Жените се влюбват в него от пръв поглед. Самият мъж Овен обича жените уникални, мистериозни, красиви и секси. Оценява онези жени, които подкрепят неговите вкусове и желания. Обича комплименти и похвали. Истински приятел, очарователна личност.      Думите „милост” и „доброта” го описват много добре. Той винаги изпълнява обещанията. Понякога е твърде самоуверен и може да защити мнението си, дори и да не е прав. Неговата праволинейност, импулсивност и суетене му създават много проблеми. Никога няма да се откаже, без причина. Как мъжът Овен обича Мъжът Овен няма да смени избраницата си. Той просто не знае как да се справи с две жени наведнъж. Любовта му е романтична и вярна. Обичайки, вярва, че това е единственото и последно чувство в живота му. Той обича да флиртува, обича процеса на ухажване и завладяване на жената.  Наслаждавайки се на острото любовно усещане, дава всичко от себе си и без следа. Външно не обича да го показва. Не прощава.\r\nЗа да се харесате на мъжа Овен, трябва да сте независима, женствена, индивидуална личност и ненатрапчива любовница. Овен мъж сексуалност     Мъжът Овен притежава сексуалността, която подлудява жените. Той е в състояние да изненада с желанието си за най-забранено в секса и за най-шокиращо проявление. Той може да поиска секс навсякъде и по всяко време. Желанието да научи нещо ново присъства, както през целия му живот, така и при секса. Той се опитва да достави максимално удоволствие в леглото на любимата си. Апетитът на мъжа Овен в секса е просто ненаситен. Овенът е най-добрият сексуален партньор. Партньорката му трябва да е готова да експериментира, да обича секса и да се ангажира с него с пълна отдаденост. Той обича най-горещите думи за любов и похвали по време на секс. Мъжът Овен като съпруг    Ако Овенът се ожени, преди 30-годишна възраст, тогава женската Лъв или женската Стрелец е най-подходяща за него. Малко по-късно ще избере по-малко пламенни жени – като жена зодия Дева или жена Телец. За да се ожени, мъжът Овен няма да мисли дълго време. Той е доста влюбчив, импулсивен и лесно може да се предаде на първия импулс. Не понася лъжите. От първия ден на брачния си живот ще започне да налага правилата си на жена си. Ще взема отношение за дрехи, грим и прическата, както и, с когото и къде да общува. Най-интересното е, че виждайки любовта във всичките си действия, самата съпруга, дори няма да забележи как започва да играе по неговия тон. Съпругът Овен изисква пълно представяне. На свой ред е верен, грижовен и честен.               ", "date": "2019.11.17", "title": "Какъв е мъжът от зодия Овен"}
{"url": "https://www.actualno.com/sciencelogy/otkriha-143-novi-izobrajenija-v-naska-snimki-news_1406953.html", "text": "      Изследователи от университета в Ямагата, Япония откриха 143 нови геоглифи на платото Наска в Южно Перу, които изобразяват животни и други същества, както и мистериозни „чудовища“ с квадратни глави.        Новите геоглифи, разположени главно в западната част на платото, бяха открити по време на полеви работи, както и след анализ на 3D данни. Един от геоглифите за първи път е идентифициран с помощта на изкуствен интелект.   В същото време някои рисунки изобразяват необичайни „чудовища“, наподобяващи хора, но с квадратни глави, както и двуглави змии.\r\nГеоглифите вероятно датират от периода между 100 г. пр. н. е. и 300 г. пр.н.е.      Мистериозните линии и фигури на платото Наска са открити в средата на 16 век от испанските конквистадори, които ги смятат за „пътни знаци“. Повторното откриване на геоглифите става едва през 1939 г., когато перуанският археолог Торибио Ксеспе обявява съществуването им. През същата година американският историк Пол Косок направи първите снимки на странните изображения от самолет.  Засега между археолозите и историците няма консенсус за това как представители на културата Наска, които са обитавали платото в средата на първото хилядолетие след Христа, са били в състояние да „нарисуват“ гигантски рисунки. Учените спорят за ролята, която играят геоглифите в живота на индианците.  ", "date": "2019.11.17", "title": "Откриха 143 нови изображения в Наска (СНИМКИ)"}
{"url": "https://www.actualno.com/society/toploto-vreme-otloji-gripa-news_1406999.html", "text": "      Тази есен температурите в София няма да са отрицателни. Това се случва един път на 20 години, каза пред БНТ климатологът проф. Георги Рачев.      „Септември, октомври, ноември не само, че нямаме топло време, но нямаме и отрицателни температури“, уточни той и добави: „Грипът го отложихме с един месец именно поради топлото и сухо време“.   Според него на Балканите температури през ноември са от 5 до 7 градуса над нормата, което е \"много за Балканите и за Източна Европа\". В Западна Европа е по-хладно, но вървим към затопляне. Обикновено топлото време се смесва със замърсяването на въздуха, това са две големи различни теми и се използват с икономически и политически цели, подчерта проф. Рачев. ", "date": "2019.11.17", "title": "Топлото време отложи грипа "}
{"url": "https://www.actualno.com/europe/dva-samoleta-se-sblyskaha-na-letishteto-vyv-frankfurt-news_1407073.html", "text": "      Самолет на Еър Намибия се сблъска със самолет на Кореън Еър след кацане на летището във Франкфурт на Майн в събота вечерта, съобщиха служители и добавиха, че никой не е ранен.      И двата самолета бяха повредени при това, което от Еър Намибия в неделя беше наречено \"малка авария\".   Говорителка на летището във Франкфурт заяви, че инцидентът е станал около 18:00 ч. в събота. Тя каза, че никой не е пострадал и причините за катастрофата остават неясни.\r\n\"Лявото крило на самолет на Еър Намибия се сблъска с хоризонталния стабилизатор на полета на Кореън Еър KE905, докато чакаше на пистата за рулиране след кацане\", се казва в съобщение на Кореън Еър.  Южнокорейският самолет е превозвал 241 пътници и 40 души екипаж по това време.\r\n\"Ние потвърждаваме, че нито един пътник и член на екипажа не са пострадали\", добави Еър Намибия в собствено изявление.   Кореън Еър  заяви, че полетът до Сеул е отложен с 21 часа, а на засегнатите пътници е било предложено настаняване.    От Еър Намибия също настанили пътниците, докато намерят алтернативен полет. ", "date": "2019.11.17", "title": "Два самолета се сблъскаха на летището във Франкфурт "}
{"url": "https://www.actualno.com/business/peti-blok-na-aec-kozloduj-zarabotva-s-normalna-moshtnost-news_1407056.html", "text": "      Отново повишават мощността на пети блок на АЕЦ \"Козлодуй\".      Припомняме, вчера тя беше временно ограничена до 50% заради аварирала главна циркулационна помпа.   Натоварването на блока е започнало в 10.35 часа и се извършва поетапно според изискванията на технологичния регламент. То ще продължи до достигане на 100%.\r\nОт атомната централа уверяват, че са направени всички необходими проверки, с които е потвърдена работоспособността на оборудването.  Шести блок на АЕЦ \"Козлодуй\" продължава да работи с пълно натоварване на мощността. ", "date": "2019.11.17", "title": "Пети блок на АЕЦ \"Козлодуй\" заработва с нормална мощност"}
{"url": "https://www.actualno.com/health/ferma-pod-metroto-misijata-vyzmojna-news_1407033.html", "text": "      На 23 септември в град Сангдо в южен Сеул отвори врати първата ултрамодерна ферма за отглеждане на зеленчуци. Тя е уникална по рода си в целия свят, цзащото е разположена под метрото в града, но дава пълноценна възможност за отглеждане на биопродукти в страната, която се бори за всеки квадратен метър земя.      Преди дни стартира и втората ферма, а още две подобни ще бъдат изградени до края на годината, пише The Asian Times.     Така наречените \"метроферми\" са продукт на партньорството между местните власти и компания за изграждане на умни ферми.  Първата по рода си ферма под метрото е разположена на 394 кв. метра, които са разделени на четири сектора: остъклена вертикална ферма, по-малка самостоятелна умна ферма в преносим контейнер, пространство за обучение за деца, и магазин.\r\nЗеленчуците се отглеждат в среда с лед-осветление и хидропоника (метод за отглеждане на растения без почва, - корените им са потопени във вода със специални подхранващи торове - бел.ред), като до момента са събрани 8 вида зеленчуци. За да се избегне замърсяване, пропускателният режим във фермата е изключително строг.\r\n\"Тъй като жителите на града са силно загрижени за здравето и чистотата на въздуха, ние не вкарваме въздуха от градската среда или метрото, а използваме филтрираща система\", казва Ким Сунг-ун, управител на фирмата, изградила фермата под метрото. Така, благодарение на почти стерилната среда, не е необходимо да се ползват много хербецити и пестициди, а това пък води до по-екологично чисти зеленчуци, радват се производителите.       Новите ферми привличат изкючително много посетители, затова е отреден и специален кът за детски семинари и игри - в специална класна стая децата биват обучавани нагледно чрез много пъзели, стикери, дървени играчки, които \"възпитават\" към балансирано хранене. В края на сесиите, децата имат възможността да си наберат нещо от \"градината\".\r\nФермата разполага и със салатен бар в близост, където градските пътници могат да хапнат на крак или вземат за вкъщи салата или натурален сок.\r\n\"Най-важното е, че иновацията трябва да може да реализира печалба без държавни стимули\", казва управителят, въпреки, че имат такива и затова са конкурентоспособни. Макар и далеч от традиционото земеделие, с упорита работа и подходяща техника умното земеделие е възможно.\r\nПочти целия процес - от посяване на семенцата, до събиране на реколтата, е автоматизиран. Хора са нужни само за да наблюдават машините.\r\nЗа да бъде максимално в полза на обществото, управата на фермата наема 4-ма души, които са с увреждания, пише БГНЕС.    ", "date": "2019.11.17", "title": "Ферма под метрото: Мисията възможна "}
{"url": "https://www.actualno.com/society/pacienti-s-podpiska-nzok-da-zaplashta-konsumativ-za-hemodializa-news_1406968.html", "text": "      147 пациенти на хемодиализа от Университетската болница във Варна \"Света Марина\" организираха подписка с искане Здравната каса да плаща постоянните катетри, които се използват за вливанията.      Проблемът е от 2018 г. Пациентите трябва да си плащат по 590 лв. В подкрепа на искането им за реинбурсация от Касата, федерация \"Български пациентски форум\" инициира петиция с мотива, че хемодиализата е дефинирана като животоподдържаща процедура в Европа и у нас, предаде БНР. Подписки за това има в още три града в страната.   Красимира Кръстева, пациентка и регионален представител на \"Български пациентски форум\", заяви, че това е поредната несправедливост спрямо тях:\r\n\"До миналата година тези катетри бяха безплатни. Тези катетри са безплатни в Европейския съюз. Това, което ние знаем, е, че на 4-5 години се сменят. Това, което като отговор получихме първоначално от директора на Университетска болница, е, че тези катетри се заплащат в два варианта от миналата година. Единият вариант за здравноосигурени пациенти е 420 лева, а на пациенти без здравна осигуровка - 590 лева. На едното момче му сменят трети катетър - временен. Тъй като той няма възможност за постоянен, му сменят временните катетри, което е свързано с увреждане на съдовете\", каза Красимира Кръстева за искането на стотици пациенти на хемодиализа Здравната каса да покрива разходите за необходим консуматив, без който животоспасяващата процедура не може да бъде извършена.  Подписки за това има в още три града в страната, съобщава БГНЕС. ", "date": "2019.11.17", "title": "Пациенти с подписка НЗОК да заплаща консуматив за хемодиализа "}
{"url": "https://www.actualno.com/europe/opustoshena-venecija-chaka-novo-navodnenie-news_1406972.html", "text": "      Опустошена Венеция се готви в неделя за безпрецедентно трето голямо наводнение за по-малко от седмица, след като морската вода вече опустоши историческия град, където властите обявиха извънредно положение.      Прогнозата за града \"висока вода\" от 160 сантиметра за малко след обяд, е с малко по-ниска от 187 сантиметра във вторник - най-високото ниво от половин век - но все пак опасна.   Обновената заплаха от изключително интензивни приливи и отливи дойде след кратка почивка в събота, когато посетители отново бяха видени да се разхожда през отново .\r\nНай-посещаваният туристически обект беше за няколко часа, тъй като силните бури и ветровете заляха региона, оставяйки го потопен под морските вълни.  Църкви, магазини и домове също са залети в града, обект на ЮНЕСКО от световното наследство.\r\nГрадът има защитна система срещу наводненията, тя обаче не е проработила - вижте защо в .\r\nСред множеството, събрано около богато украсената базилика с ярки пособия за запазване на обувките сухи или с пластмасови ботуши в събота, бяха членове на италианския футболен отбор, които в събота отидоха до Венеция, за да покажат солидарност с поразения град.       \"От името на целия отбор заставаме до град Венеция\", каза вратарят на Италия Джанлуиджи Донарума.\r\nДелегацията на италианската футболна федерация посети пострадали от наводнението обекти, разговаряйки с венецианци, доброволци и полиция.\r\n\"Венеция ще преодолее и това. Подобно на спортист, който получи сериозна контузия и след това отново се изправи\", заяви шефът на делегацията Джанлука Виали.\r\nКризата накара правителството да отпусне 20 милиона евро за справяне с опустошенията.\r\nМинистърът на предупреди, че  задачата да се ремонтира града, където повече от 50 църкви са претърпели щети, ще бъде огромна.      А кметът Луиджи Бруняро заяви, че наводненията са \"унищожили Венеция\", след като в петък гладът беше поразен от второто голямо наводнение. ", "date": "2019.11.17", "title": "Опустошена Венеция чака ново наводнение "}
{"url": "https://www.actualno.com/health/dietolozi-prostite-deserti-vredjat-po-malko-news_1406955.html", "text": "      Людмила Зотова, диетолог, кандидат на медицинските науки, в интервю за РИА Новости разказа какви десерти са най-малко вредни за здравето ни.      Според нея този списък включва мармалад, локум и пестил без химическо желиране, мед и черен шоколад.   „Като цяло, простите съставки (парче шоколад, конфитюр, мед), винаги са по-добри за тялото ни от сложен десерт със съставки, изброени на 25 реда“, обясни тя.\r\nВ същото време най-вредни за здравето ни са храните с дълбоко пържене, както и десертите от тесто с мая и шоколадови изделия или торти с много сметана и ядки, отбеляза лекарят.  \"Можете да се ръководите от следната формула: колкото по-сложен е съставът на сладкиша, толкова по-вреден е той\", заключи диетологът. ", "date": "2019.11.17", "title": "Диетолози: Простите десерти вредят по-малко "}
{"url": "https://www.actualno.com/celebrate/sv-grigorij-chudotvorec-news_706603.html", "text": "      Този велик светител живял през ІІІ век. Той се родил в езическо семейство и до кръщението се наричал Теодор. Когато станал юноша, за да се подготви да заеме светска служба, той заедно с брат си Атинодор отишъл в гр. Берит, където имало прочута школа за правни науки. По пътя юношата посетил Кесария КападокийскаРечник. По това време великият учител от Александрийската школа Ориген преподавал философия. Кесарийският епископ Фирмилиан запознал с Ориген двамата неокесарийски юноши. Това запознанство определило пътя им за цял живот. Теодор и Атинодор, като послушали великия учител, решили да не отиват по-нататък, за да станат негови ученици. Скоро под негово ръковоство те разбрали, че мъдростта и истината са само в Христовото учение. Божествената светлина на вярата озарила техните сърца и те приели св. Кръщение, при което Теодор бил наречен Григорий.      Григорий се привързал от все сърце към великия учител, който му посочил пътя на истината. Слушал го няколко години подред и в Кесария, и в Александрия, и после се върнал ревностен християнин в отечеството си Неокесария.   Да живее за Бога, да Му служи, като изпълнява Неговите свети заповеди, станало предмет на всички негови старания. Като презрял всякакви богатства и почести, Григорий временно се отдалечил в пустинята, за да може в молитва и усамотение да заякне в трудния подвиг на живота.\r\nТам стигнала до него вест, че неокесарийските християни желаят да го имат за епископ. Тая вест го потресла. Пълен с искрено и дълбоко смирение, той не считал себе си достоен да пасе Църквата Божия и решил да се отклони от избора, като се скрил във вътрешността на пустинята. Но неокесарийските християни настоявали на своя избор. Амасийският епископ Федим, с когото те се съветвали и комуто били известни големите достойнства на избрания, пламенно молил Господа да разположи Григорий да приеме епископското звание. Най-после, горейки от ревност към общото благо, решил да го ръкоположи в негово отсъствие. \"Ти, всеведущи и всеблаги Господи, молил се той, милостиво погледни сега на мене и на Григорий, и направи действено посвещението чрез Твоята благодат!\" И след това задочно ръкоположил Григорий за епископ.  Известили за това на Григорий. Той не се решил да се възпротиви на общото желание, виждайки в него проява на Божията воля, призовавайки го на трудното служение. Пристигнал в НеокесарияРечник и встъпил в званието епископ с твърдото намерение да посвети всички свои сили и средства за служение Богу и на ближните.\r\nПаството му било многобройно. Неокесария била пълна с езичници, а християни имало не повече от 17 души. Но толкоз по-трудно дело предстояло на епископа. Григорий се надявал, че Господ, Който го повикал на трудното служение, не ще му откаже своята помощ. Той непрестанно Го молел да го опази в пътя на истината и да му помогне право да наставлява своето паство. И Господ изпълнил тая молитва.   Веднъж нощем на епископ Григорий се явила св. Богородица със св. ап. Йоан Богослов, който в кратки думи му изложил високото учение за светата и неразделна Троица. Думите му били записани от епископа. И дълго неокесарийската църква пазела благоговейно символа на вярата, известен под името символ на св. Григорий Чудотворец (виж по-долу).    Господ прославил верния Свой служител чрез дар на чудотворство. По молитвата на Григорий болните получавали изцерение, нечистите духове се покорявали на неговото слово; тайни помисли и бъдещи събития били открити нему; и чудесата му били тъй многобройни, че цялата страна го наричала втори Мойсей. Езичниците, изумени от чудните прояви на силата Господня, на големи групи се обръщали към истинния Бог. На тълпи те идвали при св. епископ за съвети и помощ.\r\nЗапочнало страшно гонение срещу християните по повеля на император Деций (249—251 г.). Григорий считал за задължение на всеки християнин да пази живота си, докато това е възможно без нарушение на дълга, защото животът е драгоценен дар, който ние трябва да употребяваме за слава Божия. Той убедил новообърнатите свои чеда да се укрият от гонителите, с отеческа любов се грижел за тяхната безопасност и сам се отдалечил от града, за да им даде пример. В убежището си той постоянно молел Бога да укрепи вярващите чрез Своята сила. Веднъж войниците, които го търсели, за да го предадат на съд, стигнали до мястото, където той се криел, обаче по божия воля той останал за тях невидим.\r\nГонението било жестоко, но непродължително. Когато то било прекратено, Григорий се завърнал в Неокесария и там ревностно продължил своята дейност. Той вземал дейно участие във всички дела на Църквата, поучавал и устно, и писмено, присъствал на съборите против лъжеучителите и когато дошъл часът на неговата смърт, имал утехата да знае, че в Неокесария останали всичко 17 души езичници. Славейки и благодарейки на Бога за указаните му милости, св. чудотворец тихо починал в 265 година. Цялата Православна църква го почита и до днес като велик св. отец и чудотворец и го нарича \"втори Мойсей\" с думите на св. Василий Велики.    ев). ", "date": "2019.11.17", "title": "Св. Григорий Чудотворец"}
{"url": "https://www.actualno.com/america/petima-ubiti-sled-strelba-v-san-diego-sred-tjah-i-tri-deca-news_1406938.html", "text": "      Петима души, между които три деца, загинаха в резултат на стрелба в американския град Сан Диего, съобщи „Fox News”.      Според полицията, рано сутринта в събота до спешния телефон 911 се получило обаждане, но в слушалката се чувал само разгорещен спор. Последвало второ обаждане от съседи, които съобщили за стрелба.   Спешният екип, който пристигнал на мястото, открил дете, лежащо в къщата. На мястото са намерени мъртви мъж и жена, както и тялото на тригодишно дете. Деца на пет и девет години по-късно са починали в болницата. Друго момче на 11 години е било оперирано, все още няма данни за състоянието му.\r\nСпоред „Фокс Нюз” в къщата живеела жена с четири деца. Какво отношение е имал мъжът към тях, все още не е установено. Полицията смята, че заподозреният е сред загиналите, но не уточнява кой е той, съобщава БГНЕС.   ", "date": "2019.11.17", "title": "Петима убити след стрелба в Сан Диего, сред тях и три деца "}
{"url": "https://www.actualno.com/america/trymp-na-medicinski-pregled-belijat-dom-spira-sluhove-za-zdraveto-mu-news_1406956.html", "text": "      Говорителят на Белия дом Стефани Гришам нарече опасни спекулациите и слуховете, свързани със здравето на президента на САЩ Доналд Тръмп, който вчера премина медицински преглед.      Последният такъв е бил през февруари тази година, когато състоянието на Тръмп е било определено като \"добро\". Теглото му тогава е било 110,22 килограма при ръст от 192  сантиметра, кръвното му налягане - 118/80, а пулсът - 70 удара в  минута, припомня РИА Новости, цитирана от БГНЕС.   „Изглежда много по-интересно за хората и някои журналисти да спекулират и разпространяват безотговорни и опасни слухове“, оплака се Гришам в Туитър, подчертавайки, че тя е представила публично „пълен и честен“ доклад за здравето на президента.\r\nПреди това тя заяви, че президентът е здрав, енергичен и няма никакви оплаквания. Тя отбеляза, че Тръмп е решил да се подложи на медицински преглед, за да не губи време за това в „натоварената 2020“, когато предстоят изборите за президент на САЩ.  \"Предвиждайки много натоварена 2020 г., президентът се възползва от  свободния си уикенд във Вашингтон, за да започне и частично да премине  планиран годишен преглед на физическото си здраве в болница Уолтър  Рийд\", каза тя. ", "date": "2019.11.17", "title": "Тръмп на медицински преглед, Белият дом спира слухове за здравето му "}
{"url": "https://www.actualno.com/balkani/gyrcija-v-gotovost-za-masovite-protesti-za-godishninata-ot-studentskoto-vystanie-news_1406957.html", "text": "      Повече от пет хиляди полицейски служители дежурят през уикенда заради очакваните събития в чест на 46-та годишнина от студентското въстание срещу хунтата в Гърция, пише електронното издание на гръцкия вестник Kathimertini.      Гръцката полиция има „специално формулирани“ планове за всеки университет и „конкретни заповеди и инструкции“, каза в петък пред парламента заместник-министърът на защитата на гражданите Елефтериос Иконому, бивш началник на полицията.   Той каза, че гръцката полиция поддържа контакт с академичните власти в университетите, за да гарантира, че няма да има проблеми.\r\nГодишнината традиционно се отбелязва от протести, които преминават през сблъсъци между полицията и анархисти. Властите са особено предпазливи през тази година, след като така нареченият закон за убежище, който забраняваше полицията да влиза в университетските кампуси, беше отменен от консервативното правителство през август.  В отговор на въпроси на депутатите от опозицията относно това дали полицията ще влезе в университетите Иконому каза, че ще има намеса в случай на извършване на наказуеми престъпления, било то приготвяне на запалителни бомби, търговия с наркотици, вандализъм или актове на насилие.\r\nВъпреки това той каза, че всяко действие на полицията ще бъде „премерен отговор“.   Отделно, в писмо до премиера Кириакос Мицотакис и министъра на образованието Ники Керамеус, студенти от юридическия факултет на Атинския университет се оплакаха от продължаващи стачки във факултета си от малцинство студенти.    Описвайки себе си като „мълчаливото мнозинство на факултета“, студентите попитаха колко време ще трябва да се примиряват с „незаконните и неконституционни процедури“. ", "date": "2019.11.17", "title": "Гърция в готовост за масовите протести за годишнината от студентското въстание"}
{"url": "https://www.actualno.com/europe/venecija-potyva-idva-priliv-zashto-njama-ekshyn-plan-video-news_1406965.html", "text": "       се задава към Венеция. Безпрецедентно трето голямо наводнение за по-малко от седмица ще трябва да посрещне града, след като морската вода вече опустоши историческия център, където е обяовено и извънредно положение. Прогнозата за града \"висока вода\" от 160 сантиметра за малко след обяд, е с малко по-ниска от 187 сантиметра във вторник - най-високото ниво от половин век - но все пак опасна.      Историческият съществува на ръба на двойна заплаха – докато той потъва, морското равнище се покачва, пише американското издание Los Angeles Times.     Тази реалност стана все по-ясна в последните дни, когато наводнение от 50 години, причинено от почти двуметров прилив, който наводни площад „Сан Марко“, изпрати известните гондоли по тротоарите и заплаши средновековните, барокови и ренесансови произведения на изкуството и архитектура.    Щетите по града на каналите от второто най-лошо наводнение в документираната му история бяха оценени на милиони евро.   Подводната бариерна система, която трябваше да защитава италианския град не е функционална след 16 години строеж и похарчени повече от 5 млрд. евро от парите на данъкоплатците. Системата трябваше да заработи през 2011 г.     „По нея работиха поколение инженери (…). Никой не може всъщност да каже дали тя ще работи“, заяви Мехтилд Рослер, директор на Световния център за културно наследство на ЮНЕСКО в Париж. Центърът включва Венеция в своя списък за световно наследство, заради културното и историческо значение на града.\r\nСистемата е наречена „МОСЕ“ – акроним от италиански за експериментални електромеханически модули, но също така препратка към Мойсей – библейската фигура, разцепила Червено море. „МОСЕ“ трябва да представлява система от 78 подводни бариери, които могат да бъдат издигани, когато е нужно за да блокират прииждащите приливи, които иначе биха наводнили града.\r\nДори ако те функционираха, при сериозен прилив Венеция отново би била залята, но не 80% от нея, както се случи по-рано, .   Макар да е почти завършен, проекта не е дори частично тестван и на някои места бариерите дори са започнали да корозират. Освен това начинанието беше белязано от серия от корупционни скандали. Първоначалните разходи за него бяха изчислени като 1,5 млрд. евро, предава Агенция \"Фокус\". ", "date": "2019.11.17", "title": "Венеция потъва, идва прилив. Защо няма екшън план? (ВИДЕО)"}
{"url": "https://www.actualno.com/society/kmetyt-na-pernik-zaplashi-sys-syd-vik-drujestvoto-ako-ne-spazva-vodnija-rejim-news_1406973.html", "text": "      Община Перник е готова да заведе дела срещу ВиК дружеството в града, ако то не спазва поетите ангажименти за часовете, в които трябва да осигурява питейна вода. Това заяви кметът на Перник Станислав Владимиров пред Нова тв.      \"Ще подпомагаме с юридическа помощ всеки, който няма нормален достъп до питейна вода във времевия диапазон, който ВиК определи.\", допълни той и посочи, че е приет по-лекия вариант на водния режим.   \"Пет часа късния следобяд, пет часа сутринта ще имат вода перничани. Моят ангажимент оттук нататък е да съблюдавам за изпълнеинето на водния режим\", каза още Владимиров. На въпрос колко време ще продължи водният режим, Владимиров посочи, че всичко зависи от природата. \"Засега разчетите, които са направени на база на този график да отток от язовир \"Студена\", не повече от 1 млн. кубика на месец, за около 5 месеца.\r\nОт 18 ноември, понеделник,  Перник минава на воден режим. Вода ще има сутрин от 05.00 часа до 10.00 часа и вечер от 17.00 часа Прогнозите са, че той ще продължи около 5 месеца. Според Владимиров режимът е можело да бъде избегнат, защото е имало и по-сухи години, в които не се е налагала подобна мярка. “Това повдига много въпроси как е било управлявано ВиК дружеството, защото, ако преди няколко месеца бяха предприети стъпки, нямаше да сме изправени пред тази ситуация”, смята Владимиров.  Той обясни, че има добра комуникация с Министерски съвет и премиера, и общината ще изпрати писмо за отпускане на финансова помощ при необходимост.\r\nВладимиров успокои, че за момента детските градини и училищата в града имат готовност да посрещнат предизвикателството. “Но това е една криза, която ще следим и ще видим как ще се развива във времето. И всяка една стъпка, която ще трябва да предприемем в бъдеще и е свързана с финансова помощ, ще я поискаме подкрепа от Министерски съвет”, уточни кметът на Перник.   Причина за въвеждането на воден режим в града е пресъхването на язовир “Студена”, припомня БГНЕС.     ", "date": "2019.11.17", "title": "Кметът на Перник заплаши със съд ВиК дружеството, ако не спазва водния режим"}
{"url": "https://www.actualno.com/curious/3-te-naj-polojitelni-zodii-news_1406200.html", "text": "                   Близнаци   Често представителите на това зодиакално съзвездие, се класират сред хора с отрицателна енергия. Това предимно е плод на тяхната двойственост. Всъщност този фактор се използва от Близнаци като защитен екран. Ако се сприятелите с този знак и влезете в кръга на неговите пълномощници, може да видите как неговите представители са сърдечни и позитивни.\r\nБлизнаците се смятат за известни мечтатели, в добрия смисъл на думата, толкова много за различни видове фантастика. Нещо повече, винаги е нещо съвсем ново и интересно. Това в съзнанието на Близнаци и се генерира като невероятна ефективност. То може да се тълкува като нещо познавателно за околната среда. Така, самите представители на Зодиака не искат нищо в замяна, защото обичат да носят доброто и светло щастие на този свят. Стрелец        Този знак на зодиака, просто обожава да получава истинско удоволствие от живота, следователно неговите представители, винаги са в добро настроение. Ентусиазмът на Стрелеца за пътуванията, неизменно събира нови интересни впечатления. Такива от ново преживяване и знания, също има общо с това. Вярно, що се отнася до положителното, което тези знаци носят на заобикалящата ги среда, това не им се случва нарочно, а съвсем случайно.\r\nСтрелците просто живеят за удоволствие, като правят престоя си в този смъртен свят ярък и вълнуващ. Съответно, тяхното обкръжение, виждайки всички положителни резултати от тях, неизменно е привлечено към тяхното общество, за да получи своя дял от доброто и Слънцето. И тъй като Стрелецът се характеризира с поразителна любов към живота и активен начин на живот, то напълно, споделя щастието и радостта със средата си. Телец Телецът, според уверенията на астролозите, буквално може да бъде наречен „второто слънце“. И всичко това, защото носи топлина, комфорт, доброта и положителни емоции на този свят. Той е роден за това. И разбира се, тези представители на Зодиака, винаги са готови да се притекат на помощ на ближния си. Те не само да му предоставят цялата възможна помощ и подкрепа, но и осигуряват реална защита.\r\nТелецът се нарича истински ценители на домашния уют. Това е така, защото никога не пропускат възможността да участват в своето създаване. И фактът тук е, че тези знаци ясно разбират важността на комфорта, който лежи в основата на доброто настроение и пълното отсъствие на всякакъв вид тревожност. А това означава, че Телецът го приема за своя способност. Възможността да дават на хората радост и топлина като вид божествен дар, който трябва да споделят с любимите си хора и приятели.       ", "date": "2019.11.17", "title": "3-те най-положителни ЗОДИИ"}
{"url": "https://www.actualno.com/politics/bsp-obsyjda-na-plenum-rezultatite-ot-mestnite-izbori-i-budjeta-news_1406969.html", "text": "      Националният съвет на БСП се , за да обсъди резултатите от местните избори и по традиция да предложи алтернативен бюджет, предаде репортер на БГНЕС.      По-рано през седмицата над 50 видни социалисти разпространиха писмо с критичен анализ на партията и резултатите от местните избори, в който поискаха оставката на лидера на . Ден по-късно от  пресцентъра на \"Позитано\" 20 уточниха, че членове на левицата са сигнализирали в централата на партията, че нито са полагали подписа си под такъв текст, нито са дали устно съгласие името им да присъства. Дори разбрали за текста и за присъствието им в списъка от имена от медиите.   Сочен за автор на писмото е Чавдар Георгиев - член на Националния съвет. Причината: провал на местния вот, след който БСП отсъствала от управлението на общините в половин България. \"Ниската избирателна активност е в услуга на ГЕРБ заради контролирания и купения вот, но БСП  не полага усилия да мотивира българските граждани да упражнят правото си на глас\", се казва в анализа. Настоява се и за уставни промени и спешно заседание на Конгреса на БСП.\r\nДепутатът от БСП Александър Симов обаче нарече писмото \"кабинетно размишление\", което не отчита фактори като чудовищния натиск по места, намалената партийна субсидия и връщането на БСП в четири областни центъра. Въпросът с лидерството в БСП трябва да бъде решен на редовен конгрес през месец май 2020-а година.   ", "date": "2019.11.17", "title": "БСП обсъжда на пленум резултатите от местните избори и бюджета "}
{"url": "https://www.actualno.com/africa/pravitelstvoto-na-kuvejt-e-podalo-ostavka-zaradi-krajba-na-800-000-dolara-news_1406949.html", "text": "      Министърът на отбраната на Кувейт, че оставката на правителството е предизвикана от разследваното присвояване на близо 800 милиона долара от фонд за военна помощ в страната, съобщи АФП.      Той добави, че е дал на съдебните органи всички документи от вътрешно разследване, точно преди правителството на шейх Джабер Мубарак Ал Сабах да подаде оставка в четврътък (14 ноември). Шейх Насър, заяви, че е поискал обяснения за предполагаемите нередности от премиера и министъра на вътрешните работи, но така и не ги е получил.   Шейх Насер Сабах ал-Ахмад Ал Сабах е най-големият син на емира на Кувейт и зае поста през 2017. В изявление Шейх Насер заяви, че присвояването на 240 милиона кувейтски  динари /около 800 000 долара – бел. ред./, е станало преди той да заеме  поста министър на отбраната, предава БГНЕС. ", "date": "2019.11.17", "title": "Правителството на Кувейт е подало оставка заради кражба на 800 000 долара "}
{"url": "https://www.actualno.com/asia/snjag-zatvori-uchilishtata-v-teheran-snimki-news_1406927.html", "text": "      Всички основни и средни училища в столицата на Иран ще бъдат затворени в неделя, който е учебен ден в Иран. Причината са обилните снеговалежи в страната, съобщава ISNA, позовавайки се на губернатора на провинцията Мохсени Бандпеи.           \"Поради прогнозата на метеорологичната служба за неделя, основните и средните училища в целия Техеран ще бъдат затворени\", каза губернаторът.\r\nСъобщава се, че според прогнозите за времето, през уикенда в Техеран се очакват още сняг, дъжд и силен вятър, както и ново понижение на температурите.  В събота снегът заваля в пиков час, което е попречило на работата на снегорините. Според представител на местните власти, цитиран от държавната телевизия, през деня много пътнотранспортни произшествия, въпреки трудните условия и факта, че малко коли са със зимни гуми, съобщава БГНЕС. ", "date": "2019.11.17", "title": "Сняг затвори училищата в Техеран (СНИМКИ) "}
{"url": "https://www.actualno.com/chronicles/roden-e-lui-ajer-bylgarski-pedagog-news_1406895.html", "text": "      Луи Айер е роден в Бе, кантон Во, Швейцария през 1865 година. Живее в Хомберг, кантон Берн. Учи в Лозана, Женева и Ньошател и преподава спортни дисциплини в град Вьове.      В 1893 година българският просветен министър Георги Живков кани Луи Айер заедно с още 9 швейцарски педагози в България, за да поставят основите на спортното образование в страната. Айер преподава физическо възпитание в Лом (1894), Силистра (1903) и Русе (1909) и е главен треньор на юнашките дружества в страната. Въвежда спортовете лека атлетика, вдигане на тежести, борба, бокс.Ръководи техническата комисия при гимнастическия съюз „Юнак“.   При избухването на Балканската война Айер, макар и чужд гражданин, смята защитата на втората си родина за свой дълг. В деня на обявяването на мобилизацията сформира в Русе Юнашки легион, с който и се включва в българската войска като доброволец. По време на Междусъюзническата война Айер е командир на 1-ва рота на 12-та лозенградска дружина от Македоно-одринското опълчение, сформирана в Бургас. С нея се бие на Македонския фронт при Султан тепе и Драм теке. За героизъм в боя е произведен в български офицерски чин подпоручик и на 2 пъти е награждаван с кръст „За храброст“.\r\nСлед разгрома на България в Междусъюзническата война в 1913 година издава на френски книгата „Pro Bulgaria“ (За България), в която защитава българските позиции и дарява всички приходи на българските ветерани от войните. Публикува статии за България във вестник „Ла Женев“.  При включването на България в Първата световна война Луи Айер отново доброволно се включва в армията. Първоначално е зачислен към обоза, срещу което протестира и е преназначен като офицер в 33-ти пехотен свищовски полк. Айер загива на 2 септември 1916 година като командир на рота от 33-ти полк при отбраната на град Дойран. Погребан е в село Чаушли, днес в Северна Македония.\r\nВ 1991 година в Русе е учредено Българско-швейцарско дружество, което носи името „Луи Айер“. На него е наименуван стадионът в град Силистра. В негова чест са наречени също улица в София и връх Айер в планината Елсуърт, Антарктида.    ", "date": "2019.11.17", "title": "Роден е Луи Айер, български педагог "}
{"url": "https://www.actualno.com/society/prognoza-za-vremeto-17-noemvri-nedelja-news_1406903.html", "text": "       Днес в равнинната част от страната ще преобладава облачно и мъгливо време. Подобрение на видимостта ще настъпва около и след обяд.      Над планините и планинските райони ще е предимно слънчево с разкъсана висока облачност. Ще духа слаб източен вятър. Минималните температури ще са предимно между 5° и 10°, по морския бряг до 12-13°. Максималните ще са между 13° и 18°. По-ниски ще са в районите с трайна мъгла. Преди обяд на места в подножията ще е мъгливо. Ще духа слаб до умерен юг-югоизточен вятър. Максимална температура на 1 200 метра - около 13°, а на 2 000 метра – около 7°.\r\nАтмосферното налягане ще се задържи малко по-високо от средното за месеца. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).\r\nНад Черноморието ще преобладава облачно и мъгливо време. Временни подобрения на видимостта и разкъсване на облачността ще има в часовете около и след обяд. Ще духа слаб до умерен източен вятър. Максимални температури на въздуха между 14° и 17°. Температурата на морската вода е около 17°. Вълнението на морето ще е 2 бала, на места след обяд ще се усили до 3 бала.   ", "date": "2019.11.17", "title": "Прогноза за времето - 17 ноември (неделя)"}
{"url": "https://www.actualno.com/showbusiness/festival-na-elektronnata-muzika-raztyrsi-tunizijskata-pustinja-news_1406944.html", "text": "      Двудневен фестивал за електронна музика започна в събота в пустинята в южната част на Тунис, където беше заснета част от оригиналния филм \"Междузвездни войни\", който привлече хиляди фенове.      Докато слънцето залязва над лунния пейзаж на пустинята Сахара в района на Тозер, близо до границата с Алжир, хората танцуваха върху дюните до град Нефта под усилена полицейска охрана.\r\nТуристическият бизнес в Тунис - който представлява около седем процента от БВП на страната – изпадна в криза след джихадистките атаки през 2015 г. срещу музей и туристически курорт, оставили десетки мъртви, включително 59 чужденци.       Но оттогава секторът започна отново да укрепва заради подобрената сигурност, като рекордните девет милиона души са посетили средиземноморската страна през 2019 г., съобщи АФП.\r\n„Обожавам подобни фестивали във Франция, но тук в пустинята и сред този пейзаж е вълшебно“, каза 22-годишната Мелиса Флъри, която пътува от Франция, за да присъства на събитието.\r\nПървото издание на фестивала беше през 2014 г., но беше спрян на следващата година след смъртоносните атаки.    Той се организира от френски и тунизийски хотелиери с подкрепата на министерството на туризма на Тунис.     Тази година фестивалът - наречен „Les Dunes Electroniques“ - привлече около 20 музиканти, включително награждавания швейцарско-чилийски DJ Luciano.\r\nОчаква се над шест хиляди гости да присъстват на фестивала, който ще продължи до неделя вечерта.\r\nФеновете ще ликуват в продължение на 30 часа под звуците на непрекъсната електронна музика от целия свят, включително традиционните тунизийски ритми, съобщиха организаторите.   Този район в югозападен Тунис, където се провежда фестивалът, е послужил като естествен декор при заснемането на родното село на Анакин Скайуокър - Мос Еспа във филмите от поредицата „Междузвездни войни”. ", "date": "2019.11.17", "title": "Фестивал на електронната музика разтърси тунизийската пустиня "}
