{"url": "https://www.actualno.com/society/vse-po-silna-grajdanska-podkrepa-za-posta-na-glavnija-prokuror-sybira-bojko-atanasov-news_772040.html", "text": "      Само за последните два дни в Гражданско движение \"БОЕЦ\" са получени над 1000 подписа на хартиен носител, а общо 7000 са подписите в интернет за издигането на гражданската кандидатура на следовател Бойко Атанасов за главен прокурор. Това каза днес в Пловдив председателят на движението Георги Георгиев, предаде кореспондентът на .      Пред двайсетина присъстващи той и следовател представиха инициативата и приоритетите на кандидата.\r\nГеорги Георгиев подчерта, че за първи път гражданското общество чрез свои организации издига единна кандидатура за този толкова важен пост в страната. Официалната гражданска номинация на следовател Бойко Атанасов е внесена преди седмица от БОЕЦ, заедно с представители на Асоциация на свободното слово \"Анна Политковская\", сдружение \"За Зелен Младост\", Гражданско движение \"Ние, гражданите\", „Гражданско обединение за демократични инициативи” - Монтана и ГС „Свети Георги Победоносец”- Сливен.   Още на другия ден Георгиев е получил четири призовки и обвинение, е получил наказание и мъмрене, пострадали са и журналисти, които са отразили това, стана ясно от срещата. Уговорената за днес и потвърдена вчера среща на Георги Георгиев и Бойко Атанасов по повод инициативата с министъра на правосъдието Данаил Кирилов, днес не се е състояла. , каза Георгиев. \"Той може да не ни харесва, но и ние може да не го харесваме като министър. По закон обаче той може да внесе кандидатурата, дори и да не я одобрява. Нужен ни е като проводник\", каза още Георгиев.  До понеделник, 29 юли, ще стане ясно дали състезанието за главен прокурор ще се води от единствения кандидат, издигнат от прокуратурата - заместник-главния прокурор Иван Гешев, или ще има и други. Макар че министър Кирилов вече заяви, че няма да предлага кандидат, от инициативата за единна гражданска кандидатура допускат, че в понеделник може да се появят още две-три имена. Пред присъстващите Бойко Атанасов представи приоритетите си - той вижда овладяване на корупцията чрез създаване на специализиран орган, в който обаче кадрите са подбрани и след тест за лоялност, което в момента не се прави. Вместо това в момента срастването на властите води до превръщането на прокуратурата в политическа полиция, което е опасно за правовата държава, в слугинска бригада за защита на олигархични интереси. В най-бедната и корумпирана страна осъдените за корупция са нула, вместо това действа схема за умишлено вкарване на негодни обвинения с умишлено компрометирани доказателства в съда, каза още той. \"Присъдите се четат преди делата, а после плащаме в Страсбург\", е мнението му.         По повод твърдения на в. \"24 часа\", че Бойко Атанасов има в студентската си книжка тройка по наказателно право , той уточни, че тройката е по материално право, а по наказателно има петица . \"Но не са обърнали другата страница да видят\", каза още той.  ", "date": "2019.07.26", "title": "Все по-силна гражданска подкрепа за поста на главния прокурор събира Бойко Атанасов"}
{"url": "https://www.actualno.com/society/novinite-naj-vajnoto-za-denja-26-uli-news_771982.html", "text": "              Липсата на отговори по важни въпроси от най-различно естество продължава да е характерна особеност на българската държавна и общинска администрация.   Може ли ТЕЦ \"Варна\" всъщност да бъде основна мощност в студения ни резерв? Този въпрос поставя отново организацията \"Антикорупционен фонд\" (АКФ) предвид новината, че централата, която е собственост на Ахмед Доган, се оказа една от основните мощности за студения резерв и за новия период - от 01.08.2018 година – 31.07.2019 година. Не дали, а колко се провали държавата в превенцията срещу африканска чума – този въпрос на практика беше поставен на земеделския министър Десислава Танева на специално изслушване в Народното събрание от депутата от БСП Светла Бъчварова-Пиралкова.     Парламентът очаквано отхвърли президентското вето за изтребителите F-16. След над 2 часа дебати, 128 депутати гласуваха \"за\" повторна ратификация на сделката със САЩ, 73 бяха \"против\", а 3-ма се въздържаха. Естествено, че от данъци НАП ще плати глобата на Комисията за защита на личните данни. Това заяви вицепремиерът Томислав Дончев в Смолян на журналистически въпрос по повод изказването на председателя на КЗЛД Венцислав Караджов, че ще има санкция за НАП заради изтеклите лични данни и тя няма да е малка.    Втората линия на експортния газопровод „Турски поток\" ще минава през  територията на България, а не през Гърция. Това заяви пред журналисти  министърът на енергетиката на Руската федерация Александър Новак в  кулоарите на заседанието на руско-турската междуправителствена комисия,  предава TACC. Само за последните два дни в Гражданско движение \"БОЕЦ\" са получени над 1000 подписа на хартиен носител, а общо 7000 са подписите в интернет за издигането на гражданската кандидатура на следовател Бойко Атанасов за главен прокурор. По-рано той заяви, че не може да каже със сигурност дали случващото се е плод на атака от страна на конкуренцията. Оказа се и, че , но още преди 9 години е бил изключен, защото не си плащал членския внос. Умъртвяването на заразените с африканска чума прасета е единственият начин за овладяване на ситуацията в България. Това каза в интервю за БНТ еврокомисарят по здравеопазване и сигурност на храните Витянис Андрюкайтис. Той е в постоянен контакт с българските власти и е готов да се срещне с министъра на земеделието Десислава Танева. Окръжният съд в Кърджали върна шофьорската книжка на лидера на партия ДОСТ Лютви Местан, предаде в. \"24 часа\". Тя му беше отнета след катастрофа с негово участие, при която загина шестмесечно бебе. ", "date": "2019.07.26", "title": "Новините: Най-важното за деня, 26 юли"}
{"url": "https://www.actualno.com/balkani/rusija-otreche-zadyrjaneto-na-kakvato-i-da-e-voenna-tehnika-v-rumynija-news_772037.html", "text": "      Изявленията за задържане от Румъния на руски товар с са лъжа, Руското министерство на отбраната не е изпращало кораби за транспортиране на военно оборудване по Дунав. Това съобщиха в петък от ведомството, цитирани от TACC.      \"Руското Министерство на отбраната не e изпращало никакви кораби за транспортиране на военна техника по Дунав към Сърбия. Всички твърдения за такива доставки и предполагаемият арест на руски транспортни средства с бронетранспортьори от румънската страна са абсолютно неверни\". Военното министерство отбеляза, че договорените доставки вече са доставени в Сърбия в съответствие с условията, посочени в договора. \"Всички доставки са извършени в строго съответствие с условията на договора и в срока, договорен от страните\".   Агенция \"Фокус\" припомня, че износът на военни продукти от Русия в Сърбия се извършва в строго съответствие с международното право и в рамките на двустранното военно-техническо сътрудничество. ", "date": "2019.07.26", "title": "Русия отрече задържането на каквато и да е военна техника в Румъния"}
{"url": "https://www.actualno.com/business/ecb-potvyrdi-solidnata-kapitalova-pozicija-i-kachestvoto-na-kreditnija-portfejl-na-dsk-news_772042.html", "text": "      Банка ДСК ЕАД взе участие в Комплексна оценка (КО), извършена от Европейската централна банка (EЦБ) в контекста на кандидатурата на България за присъединяване към банковия съюз, съобщиха от финансовата институция.      Процесът по комплексна оценка, включващ преглед на качеството на активите (ПКА), стрестест и процес по обединяване на резултатите, се проведе в периода ноември 2018 г. – юни 2019 г. за шест български банки (трите най-големи по размер на активите банки и три банки с българска собственост).\r\nБанка ДСК е запозната и напълно приема оповестените от ЕЦБ на 26 юли 2019 г. резултати от проведения стрестест.\r\nПрегледът на качеството на активите (ПКА) в Банка ДСК се проведе на базата на актуализирания от ЕЦБ Наръчник за преглед на качеството на активите Фаза 2 (от юни 2018 г.), с участието на независима одиторска компания. В резултатите от проведения стрестест на ЕЦБ е отразен и ефект от заключенията от прегледа на качеството на активите.     Стрестестът се проведе съгласно методологията на Европейския банков орган (EБО), използвана при предходния стрестест на територията на ЕС през 2018 г., като целта му е оценка на устойчивостта на проверяваните банки при хипотетични сценарии (базов и утежнен) с тригодишен хоризонт на предвиждане (2019 – 2021 г.), на базата на допускане за статичен баланс към края на декември 2018 г. Тъй като в сценариите не се вземат предвид бъдещите бизнес стратегии и управленски действия, базовият и утежненият сценарий на стрестеста не представляват прогноза относно бъдещите печалби на Банка ДСК.\r\nРезултатите от стрестеста, включващи и тези от прегледа на качеството на активите, показват, че коефициентът на базов собствен капитал от първи ред (CET1) на Банка ДСК на консолидирана база, би се променил от отчетеното към края на 2018 г. ниво от 19%, на 19.1% (за 2019 г.) при базов сценарий и на 12.3% (за 2021 г.) при утежнен сценарий. Това са двете години с най-нисък резултат от 3-годишния период за всеки от сценариите.\r\nТези резултати са значително над границата от 8% при базов сценарий и 5.5% при утежнен сценарий, и потвърждават доброто качество на кредитния портфейл на институцията, както и стабилността на капиталовата база в случай на забавяне на икономиката.    По отношение на капиталовата позиция, което е и най-важният резултат от процеса на комплексна оценка, Банка ДСК показа убедителни резултати и стабилност, уточняват още от банката в писмо, изпратено до медиите. ", "date": "2019.07.26", "title": "ЕЦБ потвърди солидната капиталова позиция и качеството на кредитния портфейл на ДСК "}
{"url": "https://www.actualno.com/curious/dneven-horoskop-za-27-uli-news_771977.html", "text": "             Хубавите неща стават бавно. Това е мото, към което трябва да се придържате тази събота. Не бързайте за никъде! Това е ден, в който ще сте почти перфектни. Важно е да знаете, че не сте длъжни да споделяте резултатите от вашите постижения.   Тази събота ще сте способни на блестящи импровизации. Колкото по-малко се грижите за това как да се изразявате по-удобно, толкова по-добре ще ви де получава.     Днес се оставете на волята на съдбата. Малко неща ще може да промените, така че не хабете напразни усилия. Тази събота на всяка крачка ще срещате препятствия. Нека това единствено ви амбицира. Резултатът на края ще е положителен. Днес е добре да се решите на, дълго планирани промени. Ако забавите още малко нещата - рискувате никога да не се случат.   Тази събота ограничете действията си според собствените ви интереси.- Така ще спестите много време и усилия, които са си само ваши. Днес ще ви бъде трудно да прецените силите си. Бъдете внимателни, защото може да прекалите и да има \"пострадали\". Тази събота си струва да се вслушате в приятелски съвет. Колкото и да е различно мнението от вашето, това не означава, че няма истина в него или не може да ви е полезно.    Това е ден, в който смело може да проявите чувството ви за хумор. Бъдете добронамерени и вдъхновени. Никой няма да пострада. Днес ще имате всички шансове да осъществите ваши силни желания. Все пак бъдете скромни и не прекалявайте. Тази събота ще бъдете възнаградени с дълго чакана промяна. Отпуснете се и се насладете на всеки момент от щастието ви. ", "date": "2019.07.26", "title": "Дневен хороскоп за 27 юли "}
{"url": "https://www.actualno.com/politics/spored-karajancheva-vetoto-na-radev-za-f-16-e-chisto-politichesko-news_772041.html", "text": "      Крайно време е да се работи отговорно с институцията вето. Това каза председателят на 44-ото Народно събрание Цвета Караянчева в предаването \"Панорама\" по БНТ във връзка с . Попитана дали чака ново вето, Караянчева отговори, че вето винаги може да се чака, защото това е инструмент, който президентът може да използва.      \"Днес преодоляхме едно вето, чиито мотиви не отговаряха на чл. 101 от Конституцията. Те бяха изключително общи. В тях се говореше общо, за постигане на обществено съгласие и се цитира, че парламентът е взел на две четения в един и същи ден по бързата писта. Абсолютно несериозни мотиви. Цитирайки решение на номер 9 на Конституционния съд от 1999 г., администрацията на президента избягва умело да каже, че приемането на две четения на една ратификация се прави по усмотрение на Народното събрание. Това е написано в това конституционно решение. Ратификацията на договора за приемане в ЕС и в НАТО са приети по същия начин, на две четения, в един и същи ден. Това е чисто политическо вето, да се тупа топката, за да може да се провали може би сделката за самолетите. Нещо толкова важно за нашата армия. Като страна членка на ЕС, за нас е важно да имаме оперативна съвместимост с НАТО\", посочи още Караянчева, цитирана от агенция \"Фокус\".   \"Мен лично ме обиди, аз мисля, че преговорният екип, които са колеги на президента, също трябва да бъдат обидени. Нима те са национални предатели, които искат да дадат 2 млрд. лв. ей така\", каза още Цвета Караянчева. Според нея остава впечатление в хората, че на всеки закон, който парламентът приеме, той има ответна реакция. ", "date": "2019.07.26", "title": "Според Караянчева ветото на Радев за F-16 е чисто политическо"}
{"url": "https://www.actualno.com/education/edni-ot-naj-dobrite-svetovni-lektori-shte-ni-obuchavat-na-komunikacii-naesen-news_771995.html", "text": "      Еквивалентът на Оскарите в света на комуникациите - Cannes Lions, идва в София по покана на Noble Graphics. Фестивалът, който преди месец събра на Френската ривиера лектори като режисьорa Алфонсо Куарон („Рома“), носителят на „Грами“ Джон Леджънд и тв продуцентa Шонда Раймс („Анатомията на Грей“), гостува с образователните си програми в София. Noble Graphics, единствен представител на България с отличие на престижния форум, пренеся най-добрите съвременни практики в рекламния бизнес в първото издание на Noble Academy (25 и 26 октомври в Нов български университет), съобщиха за       Целта на Noble Academy е да вдигне нивото на пазара като срещне млади специалисти в сферата на маркетинга и рекламата с професионалисти, чието въображение и лидерски качества движат част от най-силните брандове в спорта, модата и технологиите. Сред тях са Стив Лейтъм (мениджър \"Таланти\" и обучение в Cannes Lions), Сам Сондърс (криейтив директор на METROPLEX, САЩ), Максимилиан Калхед (съосновател на The Pop Up Agency, Англия), Мариам Акхунова (криейтив директор на Possible, Русия), Дорис Данер (вицепрезидент на TBWA за Централа и Източна Европа), Разван Капанеску  (основател на WINGS Creative Lab) и много други.   В рамките на два дни, чрез множество лекции и три ексклузивни уъркшопа, участниците в Noble Academy ще се запознаят с новите тенденции в изграждането на стратегии, работещи бизнес модели, тактики за оцеляване на корпоративната идентичност в дигитална среда, успешни творчески подходи и ефективни екипи. „Вярваме, че само заедно и с общи сили можем да развиваме пазара, а подготовката на младите професионалисти е определяща за бъдещето на българската икономика“, споделиха мотивацията си организаторите от Noble Graphics. „Да срещнеш на живо имена от този ранг и да имаш възможност да се учиш директно от техния опит, е уникална възможност, която ще даде на участниците в академията шанса да отворят нови врати в професионалното си израстване“, отбелязват още организаторите. ", "date": "2019.07.26", "title": "Едни от най-добрите световни лектори ще ни обучават на комуникации наесен"}
{"url": "https://www.actualno.com/society/chinovnicite-mylchat-za-protesta-sreshtu-geshev-za-tol-sistemata-za-nova-televizija-i-za-edin-hotel-news_771869.html", "text": "      Липсата на отговори по важни въпроси от най-различно естество продължава да е характерна особеност на българската държавна и общинска администрация. Чиновниците у нас не желаят да говорят по теми, които са неудобни за тях. А какви са те – ето ги и в следващите редове:      Най-пресният въпрос, по който още не сме изгубили надежда да получим отговор, касае вчерашният протест срещу за главен прокурор. От СДВР изпратиха официално съобщение, че един от всъщност двата протеста е пред ВСС, макар вторият в подкрепа на Гешев да беше от едноцифрен брой хора, е \"нерегламентиран\". Още снощи, в 21:41 часа, отправихме въпрос към СДВР кой протест е нерегламентиран. Отговор до момента на публикуване на материала няма.\r\nОтговори няма и на по-рано поставени въпроси. Още в началото на миналата седмица (15 – 19 юли) отправихме 5 въпроса към Агенция \"Пътна инфраструктура\" (АПИ) във връзка с тол системата. По темата избухна скандал след , че нещата са толова зле, че АПИ всъщност няма достъп до собствената си система за пътни такси. Ето и какво попитахме АПИ:\r\n1. Към днешна дата (16 юли 2019 г.) АПИ има ли достъп до собствената си електронна система, за която е платила на фирмата \"Капш\"?  2. Отказвала ли е Пътната агенция да даде информация на заинтересованата фирма \"Телетол\" относно стъпките за необходимата регистрация в базата на АПИ, за да е възможно и \"Телетол\" да бъде равностоен доставчик на електронни услуги?\r\n3. АПИ съдействала ли е на \"Телетол\" за спазване на установените срокове за регистрация и защо ако това е така, от \"Телетол\" не са могли да се свържат в определеното време с отговарящите за това служители в Агенцията?\r\n4. Вярно ли е, че към днешна дата няма нито една изградена рамка на тол системата от фирмата \"Капш\"? Какво ще предприеме Агенцията, ако това е така?    5. В крайна сметка на какъв етап е изграждането на тол системата предвид факта, че Народното събрание удължи срока за пускането ѝ в експлоатация?\r\nДо публикуването на материала няма нито един отговор.\r\nСъщата е ситуацията и по в една от последните диви зони в България – парк \"Странджа\" и плаж \"Листи\". Такива бяха констатирани от специална комисия, а автор е екипът на \"Олд Скул\" на Нико Тупарев, който ги е направил при заснемане на най-новото телевизионно риалити на Нова телевизия \"Игри на волята\". Изпратихме 5 въпроса до Министерството на туризма още вечерта на 19 юли и те са следните:\r\n1. Отдаден ли е под наем плаж \"Листи\" за заснемане на телевизионно шоу от Министерството на туризма?\r\n2. Ако плажът е отдаден под наем, какви са основанията - по кой закон, по коя наредба?   3. Предвидени ли са дейности като прокарване на път в парк \"Странджа\" с булдозери?\r\n4. Ще има ли проверка дали е увредена защитена територия?\r\n5. Има ли проблем и с Натура 2000 заради телевизионната продукция?\r\nОтговори не дочакахме – очакваме да видим при констатирани нарушения какви точно ще са санкциите!\r\nПоследната засега порция мълчание получихме от главния архитект на София Здравко Здравков и началника му – кметицата на столицата Йорданка Фандъкова. Темата е разрешителното за строеж на на проекта \"Ай Тауър\" на \"Солни пазар\" - това е проектът за най-висок хотел в София. Появиха се обаче данни, че разрешителното може би е подновено неправомерно, съпоставено с друг проект – \"Златен век\" на \"Артекс\" в квартал \"Лозенец\", като подробности за съмненията в тези изглеждащи два идентични случая можете да научите в ! Затова отправихме към г-н Здравков и г-жа Фандъкова 5 въпроса – още на 18 юли. Те са следните: 1. На коя дата е издадено разрешителното за строеж на \"Ай Тауър\"?\r\n2. За колко време е важало разрешителното за строеж т.е. до коя конкретна дата е било валидно?\r\n3. Било ли е подновено въпросното разрешително и на коя дата?\r\n4. Законно ли е подновено разрешителното с оглед разпоредбите на Закона за устройство на територията (ЗУТ)? 1. Имате ли основания да се съмнявате, че строителната документация на проекта „Ай Тауър“ е незаконна?\r\nОтговор и досега няма. ", "date": "2019.07.26", "title": "Чиновниците мълчат: За протеста срещу Гешев, за тол системата, за Нова телевизия и за един хотел"}
{"url": "https://www.actualno.com/politics/karadajy-probivyt-v-nap-e-probiv-v-sigurnostta-na-stranata-news_772047.html", "text": "      Пробивът в НАП е пробив в киберсигурността и сигурността на страната. Това каза председателят на ДПС Мустафа Карадайъ в предаването \"Панорама\" по БНТ.      \"Само една скоба преди да направя конкретните коментари. Една оценка от нашите експерти във връзка с чумата по свинете казва, че основният проблем при решаването на проблема и липсата на координация. Имаше едно решение на този въпрос преди десетина години, когато имаше министерство, което да координира дейността при бедствия и при кризи. Имаше доста техника, оборудване и ред неща. ГЕРБ, като дойдоха на власт и ги закриха. В момента тази координация между различните органи е необходима, задължителна за рашеването на кризата. Това е оценката на нашите експерти. Другият въпрос, и не само с НАП. Ред пробиви имаше. Ние го оценяваме в киберсигурността, във сигурността на страната\", посочи лидерът на ДПС, цитиран от агенция \"Фокус\".   \"Та се надяваме всички компетентни органи да участват с целия си капацит и нещо, което е изключително важно - превенцията, за да не се случват в бъдеще такива случаи, особено с изтичане на данни. Сега в момента тече и разследване. Според Прокуратурата има извършител, има подбудител, има и поръчител. Нека да се запознаем с всички факти и тогава ще реагираме. Има и още едно нещо, което също прави впечатление. Двамата вицепремиери, отговарящи за сигурността и електронното управление мълчат досега\", заяви Карадайъ. Той попита и къде е проблемът според вицепремиера Томислав Дончев. ", "date": "2019.07.26", "title": "Карадайъ: Пробивът в НАП е пробив в сигурността на страната"}
{"url": "https://www.actualno.com/burgas/inicivata-ljatna-doza-bezopasnost-za-deca-ot-ulicata-news_771961.html", "text": "      Възпитаници на Центъра за работа с деца от улицата към Община Бургас, научиха как трябва да се държат като пешеходци, когато карат велосипед или скейтборд. Инициативата е на Обществен дарителски фонд област Бургас, Клуб на моряка и ОДМВР Бургас. Тя е под мотото „Лятна доза безопасност”. В превантивната беседа на инспектора по превенция Цветелина Рандева се включиха и полицейски служители, които са ангажирани с охраната на масови мероприятия, които споделиха своя опит. Децата получиха практическите препоръки от инициативата „Лятна доза безопасност”. Оказа се, че повечето от тях знаят основните рискове в пътния трафик.       Втората част от инициативата включваше посещение на Клуба на моряка, където децата се запознаха с моряшката професия. Десет от  възпитаниците на Центъра за работа с деца от улицата, са преминали обучението на Обществения дарителски фонд – „Доброволчеството, като метод на личностно развитие”.   Децата участваха в практически занятия под мотото „Мост между поколенията”, „Рецептите на баба” и научиха различни рецепти за приготвяне на баници и сладкиши. ", "date": "2019.07.26", "title": "Иницивата „Лятна доза безопасност” за деца от улицата"}
{"url": "https://www.actualno.com/varna/varnenskite-syvetnici-odobriha-godishnata-programa-za-razvitie-na-chitalishtnata-dejnost-news_771966.html", "text": "      На днешното заседание на комисията по култура към Общински съвет – Варна, местните депутати разгледаха и с единодишие приеха докладите за осъществените читалищни дейности и разходваните средства за 2018 година. Те похвалиха варненските читалища за тяхната активност и дейност през изминалата година.      На заседанието стана ясно, че в община Варна развиват дейност 24 читалища, от които 20 са в града и 4 – в селата.\r\nАнтония Йовчева, която е директор на дирекция “Култура и духовно развитие” заяви, че част от тях работят по различни европейски програми. Имало и такива, които са инициатори и организатори на фестивали, финансово подпомогнати от общинския фонд „Култура\".\r\n\"Субсидираната численост за 2019 година е 118 бройки. Стандартът за 1 бройка е в размер на 9 490 лв., като завишението спрямо предходната година е с 1 115 лв. Общо държавната субсидия заедно с преходния остатък от миналата 2018 г. възлиза на 1 129 397 лв.\", допълни Антония Йовчева.  На заседанието общинските съветници единодушно приеха Годишната програма за развитие на читалищната дейност на територията на община Варна. Стана ясно, че една от задачите, които варненските читалища са си поставили за следващите месеци, е да разширят и разнообразят дейността си. Главната им цел е да се утвърдят като културни, образователни и обществени центрове, които, от една страна, да отговорят на търсенията на новото време, и от друга – да останат място за съхранение на традициите, обичаите, културното наследство. ", "date": "2019.07.26", "title": "Варненските съветници одобриха Годишната програма за развитие на читалищната дейност"}
{"url": "https://www.actualno.com/politics/ninova-shte-vidite-utre-na-istoricheskata-poljana-che-bsp-e-mobilizirana-news_772045.html", "text": "      Ще видите утре на историческата поляна, че партията е мобилизирана и енергична. Това каза лидерът на БСП Корнелия Нинова в предаването \"Панорама\" по БНТ. \"Утре ще видите на историческата поляна дали вътре в партията има някакви противоречия или това са спорове на върха, които не разделят партията в пътя, който върви, в идеите. Днес приехме платформата си. Първата партия сме, която обявява платформата си. Това е, което ни събира. Другото са личностни спорове на върха\", каза още Нинова. На въпрос дали тя ще измести фокуса от дразгите на върха, лидерът на БСП отговори: \"Да убедена съм. Преди избори сме, партията ще видите утре, че е мобилизирана, енергична. Вече имаме и номинации за кандидати за кметове, листи за общински съветници, в над 40 общини приключили, готови сме за изборите на на есен\".      \"Акъл идеи, енергия искаме от членовете на партията. Тези, които работят денонощно и заради които няма да позволим подобни спорове да се отразят на резултата на партията\", подчерта още Нинова, цитирана от агенция \"Фокус\". Лидерът на БСП уточни, че в големите градове конференциите за номинации за кметове са в началото на септември.   Попитана защо БСП е подкрепила за изтребителите, Нинова заяви: \"Поради финансовоикономически причини, тъй като сделката е твърде скъпа. Тя надхвърли параметрите, които парламентът беше определил. Заради военнотехнически, заради това, че самолетите не са оборудвани с пълната технология. По-късно, както стана ясно от клаузи в договора за индустриално сътрудничество, където директно пише отказ от национален суверенитет, възможност американската страна да променя условията по договора. Като цяло, договорът е неизгоден за българския национален интерес\", коментира още Нинова. ", "date": "2019.07.26", "title": "Нинова: Ще видите утре на историческата поляна, че БСП е мобилизирана"}
{"url": "https://www.actualno.com/society/intenziven-e-trafikyt-po-osnovnite-ni-granichni-punktove-news_771992.html", "text": "      Трафикът на ГКПП \"Калотина\" на българо-сръбската граница и ГКПП \"Кулата\" на българо-гръцката е интензивен на вход и изход за леки автомобили, а на ГКПП \"Маказа\" - на вход, по данни към 18:00 часа. Това съобщиха от ГД „Гранична полиция“.      На ГКПП \"Капитан Андреево\" и ГКПП \"Лесово\" на границата с Турция трафикът е интензивен на изход за товарни и леки автомобили. На ГКПП \"Дунав мост-Русе\" на българо-румънската граница трафикът е интензивен на изход, а на ГКПП \"Дунав мост-Видин\" - на вход за товарни автомобили. Ремонтът на пътното платно от румънска страна е преустановен в периода до 28 юли и ще бъде подновен на 29 юли с полагане на асфалтово покритие върху платното в посока България-Румъния.   На българо-македонската граница трафикът е нормален на всички контролно-пропускателни пунктове. ", "date": "2019.07.26", "title": "Интензивен е трафикът по основните ни гранични пунктове"}
{"url": "https://www.actualno.com/analysis/kakvo-pecheli-germanija-ot-vojnata-sreshtu-atoma-i-vyglishtata-news_772022.html", "text": "       .      Просто е, казва той. За да се поддържа такава голяма индустриална машина, са нужни . Техните доставки трябва да са по възможност непрекъснати, сигурни, достъпни и икономически рентабилни. В съвременната икономика е от ключово значение за функционирането на всички икономически отрасли. Това, с което се сблъсква бизнесът в Германия, е притеснително. То в немалка степен е следствие от неадекватната политика на поколения държавници там.\r\nГермания обяви война на традиционната енергетика, но няма с какво да я замести в толкова кратък времеви хоризонт. Да, т.нар. „възобновяеми енергийни източници“ увеличиха общия си дял в енергийния микс на страната. Но тяхната непредсказуемост и прекалена зависимост от промените в метеорологичните условия ги прави нестабилен елемент в енергийната система на страната. Реалностите в момента са такива, че Германия има нужда от базова мощност, която да гарантира стабилността на енергийните доставки. Щом в Берлин се отказват ударно от , единствената опция остава природния газ. Как тогава Германия ще намали енергийната си зависимост?\r\nПолитиките на Ангела Меркел по отношение на климата и енергетиката също са дълбоко погрешни. От една страна, Германия иска да намали въглеродните емисии, но от друга, тя трябва да затвори най-нискоемисионните си централи до 2022 г.     И така, при евентуално спиране на въглищните централи и АЕЦ, в следващите 3-4 години, ако Германия все пак изпълни собствените си енергийни цели, ще трябва да се лиши от близо 22 гигавата генериращи мощности. Това означава рязко разклащане на и без това крехкия баланс в енергийната им система. За 2018 г. 50% от енергията, произведена в Германия, е дошла от въглища и АЕЦ. Бързият отказ от тези два енергоносителя ще внесе несигурност в енергийната система.\r\nНесигурността в енергийните доставки съвсем естествено ще доведе до несигурност в обезпечаването на производствения процес в немските компании. Ако тази несигурност се запази, това неминуемо ще рефлектира върху целия финансово-икономически процес в предприятията, защото без енергия те буквално не могат да произведат нищо. При такъв сценарий е съвсем вероятно немската индустрия да загуби конкурентоспособност, и това да се прехвърли върху цялостната икономическа картина в страната. Загубата на основни базови мощности ще повлияе не само на германския, но и на европейския пазар на електроенергия, тъй като Германия е основен износител на ток за съседни страни като Австрия, Швейцария, Полша и Белгия. Това поражда два проблема:\r\nПърво. Лишавайки се от експортен потенциал, Германия ще загуби статута си на енергиен лидер и надежден партньор в доставките на електроенергия. Всъщност, първите тревожни сигнали за загубата на този потенциал вече са налице. За първата половина на 2019 г. износът на ток от Германия е намалял със 14%.    Второ. Намаляващи приходи от износ на електроенергия. Това ще се отрази както върху националния бюджет на страната, така и върху компаниите в енергетиката.\r\nПроиндустриалната политика изисква . За съжаление, примерът, който Германия дава, е в обратната посока. Притеснителното е, че тази криза в немалка степен бе предизвикана от неразумния авантюризъм на Меркел и ко. Грешната енергийна стратегия е само част от синдрома. Неефективните публични харчове, мигрантската политика и изключително слабата икономическа дипломация, са на път да превърнат един индустриален колос във второстепенен играч.   Грешните решения в енергетиката могат да доведат до загуба на индустриален потенциал. Световната икономика няма да е вечно във възход, бизнес циклите се редуват, а с такава политика, Германия не е в състояние да посрещне предизвикателствата от евентуална глобална рецесия.\r\nНамаляващото търсене в глобален мащаб, търговските диспути между големите играчи и Brexit са външните фактори, които спомагат за проблемите на немската индустрия. Основният вътрешен проблем обаче е, че политическата класа не създава онази устойчивост, която ще помогне на Германия да изгради имунитет срещу неблагоприятните последици от евентуална бъдеща рецесия.\r\nНе трябва да забравяме, че случващото се в Германия пряко касае всички останали държави в Европа. Германия е индустриалното сърце на Европейския съюз и водещ играч на световната икономическа сцена.   Ако германската икономика изпадне в режим на свободно падане, това няма да е добре за нито една държава в рамките на европейската общност. Все още кратък времеви прозорец, в който политиците могат да поправят грешките си. На първо време това означава запазване сигурността на немската енергийна система. Германската индустрия открай време алармира за проблемите в енергетиката.\r\nНо изобщо слушат ли политиците? Трудно е да се прогнозира дали ще се намери политик в Германия, който да отмени дискурса по отказване от ядрената енергия. Още по-трудно е да се намери такъв, който ще преосмисли цялостната енергийна политика на страната. Едно е сигурно – за да има промяна, е нужна политическа смелост. Засега такава в Берлин, а и в Брюксел, липсва. ", "date": "2019.07.26", "title": "Какво печели Германия от войната срещу атома и въглищата?"}
{"url": "https://www.actualno.com/business/obb-rezultatite-ot-ocenkata-na-ecb-potvyrjdavat-silnata-pozicija-na-bankata-news_772031.html", "text": "      ОББ приема резултатите от всеобхватната оценка, проведена от Европейската централна банка (ЕЦБ) на базата на данни към 31.12.2018 г. Това се казва в позиция на банката, изпратена до медиите.      Резултатите потвърждават силната и устойчива капиталова позиция на ОББ при прилагането на консервативната методология на ЕЦБ и хипотетични икономически стрес сценарии. Те показват, че ОББ е много добре подготвена и има значителни капиталови буфери, за да посрещне извънредни икономически шокове.   Налице е незначително въздействие върху капитала към 2018 г., както и стабилно представяне на проведените стрес тестове за следващите години. ОББ не само отговаря на минималните капиталови изисквания при различните сценарии, но и значително ги надвишава.\r\nПо време на извършения преглед активите не бяха установени счетоводни несъответствия. Посочените корекции се вземат предвид в хода на нормалния процес на оценка на капитала на ОББ.  „Много сме горди с резултатите, потвърждаващи разумната политика за управление на риска и счетоводните принципи, прилагани от ОББ, които са в пълно съответствие със стандартите на нормативната уредба и МСФО. Без съмнение това е резултат и от прилагането на груповите политики и стандарти на нашия акционер, белгийската KBC Груп. Резултатите ни дават увереност, че ОББ ще продължи да подкрепя растежа на българската икономика, както и успеха и просперитета на нашите клиенти.\r\nВ допълнение бих искал да изразя дълбокото си удовлетворение от ползотворното партньорство и отлично сътрудничество с ЕЦБ“, коментира резултатите Петър Андронов, Кънтри мениджър на КВС Груп за България и Главен изпълнителен директор на ОББ. ", "date": "2019.07.26", "title": "ОББ: Резултатите от оценката на ЕЦБ потвърждават силната позиция на банката"}
{"url": "https://www.actualno.com/society/sedmicata-v-absurdi-22-26-uli-news_770930.html", "text": "                  Материалът на CNN за хакерската атака срещу НАП се появи малко преди да стане ясно, че обект на хакерски атаки са станали сайтовете на летищата във Варна и Бургас. Коментар на :      МВР не води статистика относно това дали родител е убил детето си и дали съпруг е убил съпругата си, както и обратното. Това става ясно от на вътрешния министър Младен Маринов на въпрос на депутата от \"Воля\" Андон Дончев. Коментар на :  Освен финансовият министър Владислав Горанов, още трима висши чиновници живеят в чужди жилища, макар доходите им да подсказват, че спокойно могат да имат свои. Коментар на :    Само трима от 23-ма директори на дирекции в Държавен фонд \"Земеделие\" (ДФЗ) в момента са на работа. Коментар на :  Обикновеното ЕЕГ изследване продължава около 20 минути в период от 3 до 7 дни. Понякога може да се стигне и до седмици. Семейството на Елисавета започва кампания за закупуване на апаратура за болницата „Свети Георги” в Пловдив, където следят състоянието на дъщеря им. Необходими са около 20 хиляди лева. \"Целта е да се възползват деца с различни неврологични заболявания, за които е необходимо да се извърши такова изследване\", казва Антон Кацаров, баща на малката Елисавета. Коментар на :  Става въпрос за налични поне 127 файла с документи от тяхното съдебно дело, като двете твърдят, че в тях има лични данни на 100 души, включително на главния архитект Здравко Здравков, на полицаи и експерти от МВР, ДАНС, КПКОНПИ, на свързани с фирма \"Артекс\" и с \"Гаранти Коза\" хора. Коментар на :    Що се отнася до хакерската атака срещу НАП, зам.-главният прокурор коментира, че се развива ситуация, при която жертвата т.е. НАП била виновна. Той смята, че заподозреният е просто оръдие (\"Това момче трябва да седне някъде на тъмно, да остане само с чувството си на самосъхранение, да осмисли постъпките си и да прецени какво ще направи - дали ще съдейства на закона или ще понесе последствията от действията си\"), а работодателят му TAD Group работела като киберизнудвач, занимавала се с киберрекет, била \"кибертерорист\" - компанията се занимавала с \"удряне\" на фирми, включително държавни организации, с цел нарушаване на тяхната компютърна сигурност, за да бъдат привлечени като клиенти. Това била основната версия, като имаше следното уточнение - дали отделни хора във фирмата, отделни звена, или цялата фирма?! Гешев обяви и, че това е координирана атака срещу държавата, защото \"Демократична България\" поискала оставката на финансовия министър Владислав Горанов. Коментар на :  Следим ситуацията още откакто африканската чума се появи в Европа, увери зам.-изпълнителният директор на БАБХ д-р Цвятко Александров. Той заяви, че \"ако се проследят файловете\", щяло да се види как БАБХ акцентирала върху това да не се гледат прасета от малки стопани, на село в двора. За съжаление обаче нещата не се случили както трябва – хората продължили да си гледат прасета в дворовете, по думите на Александров. Коментар на :  Това, че файлът с декларацията на съдия Тодорова е бил в работен вариант, личи от наименованието му – \"не се чисти\", указващо наличие на технически проблем, т.е. експертът не може да изчисти /заличи/ личните данни. От инспектората са категорични, че в случая няма тенденциозно отношение към съдия Тодорова, каквито опити за тълкуване се тиражират в медийното пространство, а е използван изразът, за да се сигнализира за несправяне с технически проблем. Коментар на :   1578 свободни места има в София за гимназисти. Това показаха данните след второто класиране. Коментар на :  Предложението мина на второ четене със 129 гласа \"за\", 69 \"против\" и 1 \"въздържал се\". Коментар на :  След допълнителни проверки се установи, че данните на 189 души от незаконно разпространените през миналата седмица включват комбинация от имена, ЕГН, адрес, номер, валидност и издател на валидна лична карта. За тези граждани съществува по-голям риск от потенциални злоупотреби и те ще бъдат персонално уведомени от Националната агенция за приходите веднага по телефон или имейл. Коментар на :  \"\r\nКоалицията \"Обединени патриоти\" я няма! Не го ли разбрахте? Това каза пред журналисти лидерът на ВМРО вицепремиер и министър на отбраната Красимир Каракачанов. Коментар на :  Според разказа ѝ в личния ѝ профил във Facebook, представител на фирма, кандидатствала по обществена поръчка за смяна на дограма и топлоизолация, си е позволил да иска лична среща с нея и след като това не е станало, а тя го е приела в присъствието на други хора, я е заплашил със Специализираната прокуратура и АДФИ. Припомняме, че доскоро ръководител на Спецпрокуратурата беше зам.-главният прокурор и кандидат за главен прокурор Иван Гешев. Коментар на :   Ако някой има пълномощно за имот, всеки нотариус трябва да провери автентичността в информационната система, защото то трябвало да бъде въведено веднага след издаване, добави председателят на Нотариалната камара пред БНТ, но не уточни кой първоначално въвежда пълномощното. Коментар на :  \"За две седмици не можем така да променим съзнанието - трябва така да прилагаме мерките, все едно спасяваме себе си, а не да се отчитаме пред държавата\", коментира земеделският министър пред БНТ въпроса с гледането на прасета по домашно, в задния двор. Тя се оправда и, че идвали местни избори и кметовете всъщност не казвали къде се гледат прасета за лично ползване или в малки стопанства. Коментар на :  \"Изкоренени са и са пречупени общо 25 дървета. Според технологичния план от последната санитарна сеч през 2014 година временните складове са разположени на пътя, но не се намериха други писмени доказателства и документи за съществуването на този път. С технически средства се установи, че има несъответствие между горскостопанския план и терена. Установенови се още, че в подотдел 292 \"З\" има наличие на подравнен път с дължина 200 метра и ширина 4 метра, който не фигурира в горскостопанския план или друга официална карта\". Коментар на :  Камериерката Диана Петкова, която бе изритана в лицето от шведски турист в „Слънчев бряг” преди две години, бе осъдена да му плати 3000 лв. съдебни разноски. До това се стигна, след като жената заведе гражданско дело срещу Ралф Сундберг и поиска 50 000 лв. обезщетение за нанесени неимуществени вреди. Бургаският окръжен съд обаче ѝ присъди 18 000 лв. Двете страни обжалваха пред апелативните магистрати, но те намалиха обезщетението до 12 000 лв. Сумата от малко над 3000 лв., която Петкова трябва да плати на шведа, е изчислена по специална формула върху отхвърлената част на иска. Коментар на :  Според Каракачанов, за периода на сегашния държавен бюджет са изразходвани над 196 млн. лева, а от външни фондове над 618 млн. лева, или общо над 815 млн. лева. Коментар на :   \"Продължаваме анализа на данните. Посочили сме колко смятаме за изложени на най-висок риск\", отговориха на в. \"Сега\" от НАП по повод сигнала за много по-голям брой сериозно засегнати граждани. Коментар на :  Естествено, че от данъци НАП ще плати глобата на Комисията за защита на личните данни. Това заяви вицепремиерът Томислав Дончев в Смолян на журналистически въпрос по повод изказването на председателя на КЗЛД Венцислав Караджов, че ще има санкция за НАП заради и тя няма да е малка. Коментар на :  Припомняме, че Кирилов е единственият, който може да издигне алтернативна на Иван Гешев кандидатура за главен прокурор - и то реално до 29 юли, т.е. понеделник. Тогава, в 18:30 часа ще има протест срещу номинацията на Иван Гешев за главен прокурор - пред Съдебната палата! Коментар на :  Иван Тодоров е с обвинение в подбудителство за източване на личните данни от НАП на милиони българи. Коментар на :  ", "date": "2019.07.26", "title": "Седмицата в абсурди (22 - 26 юли)"}
{"url": "https://www.actualno.com/asia/turcija-zaplashi-sasht-da-kupi-drugi-iztrebiteli-ako-ne-poluchi-f-35-news_771920.html", "text": "      Президентът на Турция Реджеп Ердоган предупреди, че ще се обърне другаде за изтребители, ако САЩ откажат да продадат самолети F-35, добавяйки, че решението на САЩ да изключи Анкара от програмата няма да я спре да удовлетвори нуждите си, съобщава Reuters.      САЩ заявиха миналата седмица, че изключват съюзника на НАТО Турция от програмата за F-35, тъй като Анкара е закупила и получила руска противоракетна система С-400, която Вашингтон смята за заплаха.   Вашингтон заплаши, че ще наложи санкции срещу Турция, въпреки че Анкара отхвърля предупрежденията. Вместо това се доверява на съпричастни коментари от президента на САЩ Доналд Тръмп, който заяви, че Турция е третирана \"несправедливо\". Тръмп обаче не изключва санкции срещу Анкара.\r\nЕрдоган, говорейки публично за напрегнатите връзки със САЩ за първи път от 11 дни, заяви, че се надява, че американците ще бъдат \"разумни\" по въпроса със санкциите, добавяйки, че Турция може също да преразгледа закупуването на самолети Boeing от САЩ.  \"Не ни ли давате F-35? Добре, извинете, но отново ще трябва да предприемем мерки по този въпрос и ще се обърнем другаде\", заяви Ердоган пред членовете на управляващата партия.\r\n\"Дори и да не получим F-35, купуваме 100 модерни самолета Boeing, споразумението се подписва ... В момента един от самолетите на Boeing пристигна и ние плащаме, ние сме добри клиенти. Но ако нещата продължат така, ще трябва да преразгледаме това\", предупреди турският президент.   Руският държавен конгломерат \"Ростех\" заяви, че Русия е готова да достави своите самолети Су-35 в Турция, ако Анкара ги поиска. Но турските власти заявиха в четвъртък, че за момента не се водят разговори с Москва за алтернативи на F-35.    Връзките между Анкара и Вашингтон са обтегнати по множество въпроси. Турция е разгневена от подкрепата на САЩ за сирийските кюрдски милиции (YPG), основен съюзник на САЩ в региона, който Анкара смята за терористична организация.\r\nАнкара предупреди, че ще започне военна операция в Северна Сирия, за да унищожи YPG, ако не може да се споразумее с Вашингтон за планираната зона за сигурност в региона, заявявайки, че \"търпението вече се е изчерпало\".\r\nЕрдоган обясни, че Турция е решена да унищожи \"терористичния коридор\" на изток от река Ефрат в Сирия, без значение как ще приключат преговорите за зона за сигурност, като Анкара увеличи заплахите си за офанзива.    ", "date": "2019.07.26", "title": "Турция заплаши САЩ да купи други изтребители, ако не получи F-35"}
{"url": "https://www.actualno.com/lovech/startira-remontyt-i-na-pokriva-na-ou-georgi-benkovski-v-selo-ribarica-news_771922.html", "text": "      На 28.02.2019 г. Община Тетевен сключи Споразумение с Министерство на труда и социалната политика по Проект „Красива България“ за извършване на строително-монтажни/ремонтни работи на обект: „Ремонт и реконструкция на покрив на сграда на ОУ „Георги Бенковски“ – с. Рибарица“. Проектът е на обща стойност 78 527,00 лв., като 29 526,00 лв. са финансирани от МТСП и 49 001,00 лв. от Община Тетевен.      По време на ремонта ще бъде премахнат стария покрив и ще се изгради стоманобетонов пояс, върху който да се реализира новата дървена конструкция. Новото покривно покритие ще се изпълни от керамични керемиди, като между ребрата на дървената конструкция ще се положи топлоизолация от минерална вата. След направата на покрива ще се извърши и подмяна на улуците и водосточните тръби. Предвидено е да се изпълни и мълниезащитна  инсталация.    ", "date": "2019.07.26", "title": "Стартира ремонтът и на покрива на ОУ \"Георги Бенковски\" в село Рибарица"}
{"url": "https://www.actualno.com/europe/rusija-predloji-na-ukrajna-prodyljavane-na-dogovora-za-tranzit-na-gaz-news_771997.html", "text": "      Русия предложи на Украйна да удължи настоящия договор за транзит на газ за една година, който изтича на 31 декември 2019 г. За това информира журналистите министърът на енергетиката на Руската федерация Александър Новак в кулоарите на срещата на руско-турската междуправителствена комисия в турския град Анталия, предаде агенция \"Фокус\".      \"Ще изчакаме започването на тристранни консултации, когато бъде избрано ново правителство ( ) и да се появят контрагенти. Като цяло, искаме Украйна да купува газ директно. Предложихме на нашите колеги да удължат съществуващия договор за една година при съществуващите условия\", заяви Новак, отговаряйки на въпрос за евентуалното удължаване на настоящия договор за транзит.   Министърът добави, че възможните корекции са предмет на договаряне от страна на търговски дружества.\r\nПрипомняме, че агенция Reuters съобщи в петък, че Русия възнамерява да сключи краткосрочно споразумение с Украйна за транзита на газ за Европа след изтичането на настоящия договор между „Нафтогаз“ (Украйна) и „Газпром“ (Русия). Става ясно, че Украйна се надява на дългосрочна сделка за 10 години, но това не е рентабилно за Русия, която ще уреди едногодишна сделка, така че да може да увеличи капацитета си и да пусне газопроводите \"Северен поток-2\" и \"Турски поток\".   ", "date": "2019.07.26", "title": "Русия предложи на Украйна продължаване на договора за транзит на газ"}
{"url": "https://www.actualno.com/politics/sobstvenikyt-na-tad-group-bil-uchreditel-na-gerb-news_772012.html", "text": "      Собственикът на фирмата, която се разследва за хакерската атака срещу НАП, е бил учредител на ГЕРБ, но от няколко години членството му е прекратено. Това уточнение направиха от пресцентъра на партията тази вечер.      От ГЕРБ посочват, че през 2008 г. е участвал в учредяването на партията от район \"Приморски\" във Варна.   От 2010 г. обаче той е спрял да плаща членския си внос и затова членството му в партията е прекратено, според устава на ГЕРБ.\r\nПартията дава тази информация с призив да спрат спекулациите за контактите ѝ с обвинения за тероризъм и киберпрестъпления.   ", "date": "2019.07.26", "title": "Собственикът на TAD Group бил учредител на ГЕРБ"}
{"url": "https://www.actualno.com/politics/danail-kirilov-se-skri-ot-opit-da-byde-nakaran-da-izdigne-konkurent-na-geshev-video-news_771917.html", "text": "      Опит да бъде издигната кандидатурата на следовател за главен прокурор направи Гражданско движение \"Боец\".      Председателят на \"Боец\" Георги Георгиев представи кандидатурата в кабинета на правосъдния министър Данаил Кирилов, като заяви, че Атанасов е подкрепен от 10 000 български граждани и над 10 правителствени организации.\r\nПрипомняме, че Кирилов е единственият, който може да издигне алтернативна на Иван Гешев кандидатура за главен прокурор - и то реално до 29 юли, т.е. понеделник. Тогава, в 18:30 часа ще има протест срещу номинацията на Иван Гешев за главен прокурор - пред Съдебната палата!\r\nСега Георги Георгиев обяви в предаване на живо, че правосъдният министър шикалкави и не иска да приеме представителите на \"Боец\" и че всъщност имало уговорка за среща. В телевизионен ефир министърът каза, че ако има аргументи в подкрепа на Атанасов, той може да я издигне, заяви Георгиев.   Междувременно, , че Атанасов бил с успех среден 3 по \"наказателно право\". От материала не става ясно дали медията е видяла дипломата или е получила информацията от друг източник. Атанасов има диплома за юрист от Югозападния университет \"Неофит Рилски\". ", "date": "2019.07.26", "title": "Данаил Кирилов се скри от опит да бъде накаран да издигне конкурент на Гешев (ВИДЕО)"}
{"url": "https://www.actualno.com/crime/sobstvenikyt-na-tad-group-e-objaven-za-izdirvane-v-shengen-dokato-e-v-kanada-news_771904.html", "text": "      Собственикът на Иван Тодоров е обявен за издирване в шенгенското пространство, съобщи Нова телевизия. Иван Тодоров е с обвинение в подбудителство за източване на личните данни от НАП на милиони българи.      По-рано той заяви, че не може да каже със сигурност дали случващото се е плод на атака от страна на конкуренцията.   \"Ние сме фирма за киберсигурност. Не сме кибертерористи. Не мога да коментирам дали е удар от конкуренция или не. Адвокатите бяха убедени, че всичко е нагласено, но нямам представа\", заяви Тодоров.\r\nТой бе категоричен, че не се опитва да се скрие от властите. \"Не се страхувам от нищо. Моята идея е, когато се прибера - във вторник, да отида при органите, които искат някакво съдействие от мен\", заяви шефът на компанията, който в момента е в Канада, която е извън Шенгенското пространство.  Вижте какво още каза Тодоров в  ", "date": "2019.07.26", "title": "Собственикът на TAD Group е обявен за издирване в Шенген, докато е в Канада"}
{"url": "https://www.actualno.com/politics/bhk-s-otvoreno-pismo-do-prezidenta-otnosno-nominacijata-na-ivan-geshev-news_771928.html", "text": "      Българският хелзински комитет (БХК) изпрати отворено писмо до президента Румен Радев във връзка с номинирането на Иван Гешев за главен прокурор. Ето пълния текст на писмото.      \"Българският хелзински комитет (БХК) като най-голямата и най-стара гражданска организация за защита на правата на човека в България изразява силна тревога относно започналата процедура по избор на нов главен прокурор на Република България. Тази процедура крие опасността да повтори пороците на предходната, при която за главен прокурор беше избран Сотир Цацаров. Тогава тази процедура бе посрещната с критика както от представители парламентарната опозиция — Българската социалистическа партия — така и от гражданския сектор.   Припомняме ключовата роля на президента в процедурата по избор на главен прокурор. Тя стана видна при предходната процедура, когато, въпреки сериозните критики, президентът Росен Плевнелиев не само не се възползва от правомощието си да откаже направеното предложение за назначение на г-н Цацаров, но и издаде указ за назначаването му едва ден след избора му от Висшия съдебен съвет (ВСС).\r\nВ настоящата процедура до момента номинирано за главен прокурор е само едно лице —сегашният заместник на Сотир Цацаров, Иван Гешев. Нещо повече — от страна на изпълнителната власт бяха направени институционални заявки, че именно това ще остане единствената кандидатура.  Това е повод за сериозна тревога за бъдещето на правовата държава не само с оглед на саботирането на плурализма и възможността за състезателност и избор в процедурата, но и с оглед на скорошните публични изяви на единствения кандидат. В тези изяви  г-н Гешев показа, че не цени правата на човека, както и ролята на гражданското общество в тяхното утвърждаване и защита. Той също така изказа публично твърдения, които са унизителни за достойнството на хората, принадлежащи към малцинствата в България.\r\nФигурата на главен прокурор е натоварена с изключителната отговорност да бъде гарант на върховенството на закона и на правото в държавата, затова следва личността да бъде избирана с изключително внимание. Издигането на една-единствена кандидатура от прокурорската колегия на Висшия съдебен съвет (ВСС), при това с пълно единодушие, хвърля сянка на съмнение, че Няма как да бъде по друг начин, тъй като всички прокурори, издигнали тази кандидатура, не са независими, а функционално подчинени на главния прокурор. До тук доведе половинчатата съдебна реформа, материализирана в конституционните промени в уредбата на съдебната власт през 2015 г., която обаче противно на първоначалните цели допълнително освободи главния прокурор от нужното задържане и балансиране в основополагащото за демокрацията равновесие между трите власти.\r\nОтносно личностните качества на г-н Гешев е важно да се припомнят някои емблематични факти. Неговото „знаково“ дело, делото за фалита на може да се окачестви като най-големият провал на държавното обвинение от последните години с последици - загуба, оценявана в милиарди лева.       Иван Гешев беше длъжностното лице, което наблюдаваше безучастно на улицата публичния арест на бившата кметица на район Младост – през пролетта на миналата година, извършен при драстично нарушение на правата на задържаните.  Поведението му тогава показва или непознаване на материята права на човека, или съзнателното им нарушаване. И двете хипотези са недопустими, а последиците от това предстои да бъдат разгърнати в тяхната цялост след произнасянето на Европейския съд по правата на човека.\r\nНеотдавна отново Иван Гешев показа, че не зачита презумпцията за невиновност, основна характеристика на правовата държава и достижение на развитите демокрации. В началото на месец юни той обяви публично името на 16-годишния ученик, който - според службите, е планирал атентат с взривни вещества. След издигане на кандидатурата на Гешев преди броени дни, той  даде интервю пред държавната телевизия. В него заместник-главният прокурор демонстрира сериозно непознаване на факти от обществено-политическия живот, като сравни процедурата по издигане на своята кандидатура с тази на за европейски главен прокурор. В същото интервю г-н Гешев показа ясни политически предпочитания като изрази своята фиксация към личността и кариерата на лидера на парламентарно непредставената политическа партия „Да, България“, Христо Иванов, споменавайки го многократно и отправяйки в ефир скалъпени и смехотворни твърдения, изцяло неподкрепени от факти и доказателства.\r\nПрез юни БХК изпрати годишния си доклад за състоянието на човешките права в България през 2018 г. и до заместник главният прокурор Иван Гешев, който не само върна пратката, но в отговор изпрати \"подарък\" – две книги от поредицата \"Детско-юношеска класика\" - \"Под игото\" на Иван Вазов и \"Разкази\" на Йордан Йовков със специално отбелязани глава и разказ, които да прочетем - \"Батареята на Зли дол\" и разказът \"Божура\". Този жест беше още една подигравка към човешките права отвъд мнението му за правозащитната организация, която е автор на доклада.\r\nИзявлението му, че не подкрепя разделението на властите, концепция, лежаща в основата на идеята за демокрация, формулирана в цялост от Монтескьо, буди тревога относно бъдещото развитие на българската държава и дава заявки за пълзящ авторитаризъм, което е особено опасно предвид властта, която е концентрирана в главния прокурор.\r\nВластта на главния обвинител на държавата е напълно безконтролна в България, факт, който е критикуван от Европейския съд по правата на човека в решението му от 2009 г. по Колеви срещу България. Делото Колеви остава неизпълнено вече 10 години, въпреки че се намира под засилено наблюдение от Комитета на министрите.      Силно сме обезпокоени от нетърпимостта на високопоставени длъжностни лица и съсловни организации спрямо публичните критики към номинацията на г-н Гешев и смехотворните им квалификации, че това представлявало намеса в независимостта на съдебната власт. Това за пореден път показва, че определени кръгове в българското общество са с твърдото намерение да наложат неговата кандидатура като безалтернативна и да я оградят от критиката, която експерти и граждански организации, занимаващи се от десетилетия с наблюдение на системата на правосъдие в България, съвсем основателно отправят. Главният прокурор е с ключова функция в организацията на дейността на прокуратурата, от която потенциално са засегнати всички български граждани. Поради това те имат интерес, както и право да се изказват и да предприемат всякакви законни граждански инициативи, за да бъде чуто тяхното мнение.\r\nУважаеми г-н президент, молим Ви да вземете предвид всички тези тревожни факти и да се включите активно в обществения дебат и в процедурата по избор на бъдещия главен прокурор на републиката. Президентът на държавата е по дефиниция независим и е призван да брани единството на нацията и именно поради това Ви призоваваме след широко консултиране на заинтересовани представители на гражданското общество да предложите кандидатура за длъжността, която да е алтернативна на издигнатата до момента. Изборът на главен прокурор е от изключителна важност за развитието на всеки сектор от държавно-обществения живот, а към настоящия момент този избор изглежда предрешен, при това от кандидатура, която разделя, а не обединява българското общество. Доверието към тази длъжност е от ключово значение за функционирането и общественото доверие както към прокуратурата, така и към системата на правосъдие в нашата страна като цяло.\" ", "date": "2019.07.26", "title": "БХК с отворено писмо до президента относно номинацията на Иван Гешев"}
{"url": "https://www.actualno.com/vraza/vrachani-otbeljazaha-godishnina-ot-rojdenieto-na-vyzrojdenskija-deec-vasil-kynchov-news_771911.html", "text": "      С представяне на кратки биографични  дати и важни събития от живота на възрожденския деец Васил Кънчов започна отбелязването на 157-та годишнина от рождението му. Програмата бе организирана от ученици и преподаватели на училището, което носи името на Васил Кънчов.      „Днес почитаме един велик наш съгражданин, който е пример, че всеки от нас може да успее, стига да е постоянен и трудолюбив. Вярвам, че можем ще бъдем горди последователи и наследници на Васил Кънчов, ако сме заедно и с ежедневните си действия работим в името на развитието на нашия град и общност. Нека отдадем почит пред делото му и никога не забравяме, че няма невъзможни неща“ – каза кметът Калин Каменов по време на отбелязването на годишнината.   На честването присъстваха още заместник областният управител – Робертино Маринов, заместник-кметът Петя Долапчиева, директорът на регионална библиотека „Христо Ботев“ – Силвия Врачовска, заместник- директорът на СУ „Васил Кънчов“ – Маргарита Гешева, директори на институции, представители на Регионалното управление на образованието, възпитаници на СУ „Васил Кънчов“ ,на детски градини от Враца, както и граждани.\r\nВ знак на признателност  пред паметника на видния врачанин бяха поднесени венци и цветя.   ", "date": "2019.07.26", "title": "Врачани отбелязаха годишнина от рождението на възрожденския деец Васил Кънчов"}
{"url": "https://www.actualno.com/europe/moskva-vtorata-linija-na-turski-potok-shte-mine-prez-bylgarija-ne-prez-gyrcija-news_771935.html", "text": "      Втората линия на експортния газопровод ще минава през територията на България, а не през Гърция. Това заяви пред журналисти министърът на енергетиката на Руската федерация Александър Новак в кулоарите на заседанието на руско-турската междуправителствена комисия, предава TACC.      „Втората линия на „Турски поток“ ще мине през България, Унгария, Сърбия. В България директно\", поясни Новак, отговаряйки на въпрос за маршрута на разклонението на газопровода.   Новак припомни също, че по първата нишка на „Турски поток\" доставките на природен газ ще започнат от 1 януари 2020 година. Тя е предназначена за снабдяване на вътрешния пазар на Турция, а втората - за страните от Южна и Югоизточна Европа. „Газпром“ счита Гърция, Италия, България, Сърбия и Унгария за потенциални пазари. Капацитетът на всяка линия е 15,75 млрд. куб. метра газ годишно, допълва агенция Фокус.\r\nПо-рано „Коммерсант\" съобщи, че „Газпром\" може да доставя газ по „Турски поток\" на България, Унгария, Сърбия и Словакия, а компанията вече участва в процедурата за резервиране на нови тръбопроводи в тези страни. Материалите за газопреносните оператори на тези страни, публикувани през октомври и ноември като част от процедурата за резервиране на бъдещите мощности, показаха, че маршрутът за доставки до Европа по втората линия на „Турски поток“ ще минава през посочените страни.  Според изданието, „Булгартрансгаз\" ще проведе търг за бъдещи мощности. В същото време се съобщава, че операторите от Унгария, Австрия и Словакия вече са провели търг, за да резервират нови мощности в края на октомври. „Газпром“ планира да започне доставки за България и Сърбия през 2020 г., до Унгария през 2021 г., а до Словакия през втората половина на 2022 г. ", "date": "2019.07.26", "title": "Москва: Втората линия на \"Турски поток\" ще мине през България, не през Гърция"}
{"url": "https://www.actualno.com/europe/johanes-han-objavi-verojatnata-si-ostavka-news_771929.html", "text": "      Комисарят по европейска политика за съседство и преговори за разширяване обяви за вероятната си оставка, предава TACC, като припомня, че австриецът заема поста от 2014 г. насам.      Съответното Хан заяви на съвместна пресконференция със сръбския премиер Ана Бърнабич в Белград. „Вероятно ще напусна поста си, но ще остана ангажиран с региона, каквато и да е следващата ми работа. Надявам се, че бъдещият ръководител на Европейската комисия, Урсула фон дер Лайен, ще работи по европейската перспектива на Западните Балкани“, цитира агенцията думите на еврокомисаря.   Хан благодари на сръбските колеги за сътрудничеството през последните години и обеща допълнителна подкрепа за Белград по пътя към ЕС. Отговаряйки на въпроса каква позиция ще заеме в новата Европейска комисия, политикът отговори: „Бих искал да знам, но не знам\". Според него до края на август ще се създадатсписъци на кандидатите, въз основа на които бъдещият ръководител на Европейската комисия Урсула фон дер Лайен ще сформира новия си състав до 1 ноември „в съответствие с целите си\", допълва агенция Фокус.\r\nЙоханес Хан е роден във Виена през 1957 г.. Завършва Виенския университет, има докторска степен. От 2007 г. до 2010 г. той е федерален министър на науката и изследванията на Австрия, а от 2008 г. до 2009 г. е министър на правосъдието. През 2010-2014 г. служи като еврокомисар по регионалната политика, от 2014 г. - европейски комисар по разширяването и политиката за съседство.   ", "date": "2019.07.26", "title": "Йоханес Хан обяви вероятната си оставка"}
{"url": "https://www.actualno.com/curious/djeni-sushi-shokira-facebook-s-izkazvane-za-kubrat-pulev-news_771921.html", "text": "       Кубрат Пулев наистина е променен, след като премина курса за сексуален тормоз. Това сподели \"потърпевшата\" журналистка Дженифър Равало пред \"България Днес\", след като Калифорнийската атлетическа комисия възстанови правата на българския боксьор да се бие в САЩ.            , коментира репортерката пред вестника.\r\nЖената, която нарича себе си в социалните мрежи Джени Суши, заяви още, че е публикувала клипа, на който Пулев я целува след интервю, тъй като е била вбесена от присмеха му към нея и от факта, че той не ѝ се е извинил, след като я е хванал и за задните части.   , посочи тя.     ", "date": "2019.07.26", "title": "Джени Суши шокира Facebook с изказване за Кубрат Пулев"}
{"url": "https://www.actualno.com/europe/london-globi-russia-today-200-000-paunda-zaradi-aferata-skripal-news_771927.html", "text": "      Британският медиен регулатор (Ofcom)  глоби руската държавна телевизионна компания RT (Russia Today)  200 000 паунда за \"сериозни провали\" в отразяването на миналогодишното в Солсбъри и конфликта в Сирия.      От RT веднага осъдиха наказанието като \"изумително\", предаде БГНЕС.   Международният оператор иска съдебен контрол срещу разследването в лондонския Върховен съд.\r\nОт Ofcom заявиха, че RT не е спазила законите на Великобритания за безпристрастност в седем новинарски и актуални програми, които били излъчени  между 17 март и 26 април 2018 година.  Глобата от 200 000 паунда ( 225 000 евро) бе наложена на компанията-майка на RT, ТВ „Новости“ - организация с нестопанска цел, основана от руската държавна информационна агенция РИА Новости.\r\n\"Взети заедно, тези нарушения представляват сериозни и повтарящи се пропуски  в спазването на нашите правила\", се казва в изявление на Оfcom.\r\n\"Програмите бяха предимно във връзка с важни въпроси на политически противоречия и текуща обществена политика - а именно отговорът на британското правителство на събитията в Солсбъри и сирийския конфликт.“       Първоначално Ofcom констатира, че RT е нарушила строгите правила за медиите на Великобритания миналия декември.\r\nГлобалната медия – има я на английски език в Съединените щати и Европа, както и на арабски в Близкия изток - незабавно обжалва.\r\nРуската телевизия заяви, че за Оfcom \"е много грешно“ да наложи глобата, докато случаят все още е под съдебна проверка.\r\nГоворител каза пред AФП, че RT оспорва \"самата легитимност\" на решението за нарушение от декември - както и размера на наказанието в петък.\r\n\"Случаи, включващи реч на омразата и подбуждане към насилие, са били обект на значително по-ниски глоби\", каза говорителят на RТ.    ", "date": "2019.07.26", "title": "Лондон глоби Russia Today 200 000 паунда заради аферата Скрипал "}
{"url": "https://www.actualno.com/business/pyrvoto-polugodie-zaradva-nestle-s-mnogo-pozitivni-rezultati-news_771937.html", "text": "      \"Окуражени сме от резултатите от първото полугодие и постигнахме още по-голям напредък към постигане на финансовите ни цели за 2020 г. Дисциплинираното изпълнение и бързите иновации допринесоха за подобряване на органичния ръст и рентабилността\". Това заяви главният изпълнителен директор на Nestle Марк Шнайдер.      \"Много фактори допринасят за ръста ни като сред тях най-големият пазар - Съединените Американски Щати, бележи особено добри резултати. В категориите ни увеличаването на инвестициите в нашите марки и в иновации очевидно се отплаща, което е отразено в нарастващия интерес при храните за домашни любимци PetCare и връщането към среден едноцифрен ръст при кафето. Пускането на марката Starbucks до тук е огромен успех и планираме още по-голямо географско разпространение и иновации на продуктите, за да можем да се възползваме максимално от тази уникална възможност. Активното управление на портфолиото ще продължи да изостря нашия стратегически фокус и да позиционира дружеството в атрактивни дейности с висок ръст. Нашият модел за създаване на стойност дава очакваните резултати и ще спомогне за един постоянен ръст на печалбата\", добави Шнайдер. Обобщени данни - Органичен ръст от 3,6%, с продължаващ силен реален вътрешен ръст (RIG) от 2,6% и ръст в цените от 1%. Увеличаването на ръста е водено от Съединените американски щати и Бразилия.  - Общите отчетени продажби се увеличават с 3,5% до 45,5 млрд. швейцарски франка (първо полугодие на 2018 г.: 43,9 млрд. швейцарски франка). Нетните придобивания имат положителен ефект от 1,1%, а валутните курсове намаляват продажбите с 1,2%.\r\n- Маржът на основната оперативната печалба от основна търговска дейност (UTOP) достига 17,1%, със 100 базисни пункта нагоре. Маржът на оперативната печалба от търговска дейност (TOP) се повишава с 90 базисни пункта до 15,5%.\r\n- Основният доход на акция се увеличава с 15,7% в постоянна валута и с 14,6% на отчетна база до 2,13 швейцарски франка. Печалбата на акция намалява с 12,3% до 1,68 швейцарски франка на отчетна база, тъй като през предходната година се облагодетелства от продажбата на бизнеса с шоколадови продукти в САЩ.    - Свободният паричен поток се увеличава с 40,4% до 4,1 милиарда швейцарски франка.\r\n- Управлението на портфолиото е изцяло според очакванията. Очаква се продажбата на Nestlé Skin Health да бъде приключена през втората половина на 2019 г. на договорена цена в размер на 10,2 милиарда швейцарски франка. Стратегическият преглед на бизнес Herta продължава и се очаква да приключи в края на 2019 г.\r\n- Очакванията за цялата 2019 г. са потвърдени. Предвижда се органичен ръст на продажбите около 3,5% и марж на оперативната печалба от основна търговска дейност на или над 17,5%. Очаква се увеличение на основната печалба на акция в постоянна валута и на капиталовата ефективност. ", "date": "2019.07.26", "title": "Първото полугодие зарадва Nestle с много позитивни резултати"}
{"url": "https://www.actualno.com/europe/rumynija-sprja-dostavkata-na-ruski-oryjija-v-syrbija-news_771940.html", "text": "      Румъния отказа да издаде разрешително за транзит по река Дунав на руски оръжия, насочени към , поради санкциите, наложени от Европейския съюз във връзка със ситуацията в Украйна. Това съобщиха за кореспондент на TACC от Министерството на външните работи в Букурещ.      „За издаване на лиценз за транзит за превоз на военни материали (според закона лицензът може да бъде издаден само на румънски оператор) трябва да бъдат изпълнени редица условия\", обясниха от МВнР. „Едно от тях е, че услугите на румънския оператор, предоставени въз основа на транзитен лиценз, не трябва пряко или косвено да отговарят на интересите на физическо или юридическо лице, институция или организация от Руската федерация или да бъдат предназначени за използване в Руската федерация (в съответствие с Решение на Съвета на ЕС 2014/512/PESC за ограничителни мерки, като се вземат предвид действията на Руската федерация за дестабилизиране на положението в Украйна, което е част от вътрешното законодателство на Румъния)“.   „Това условие не беше изпълнено в тази ситуация, така че съответният лиценз не може да бъде предоставен от компетентните румънски органи\", поясниха от румънското външно министерство.\r\nСпоред местния телевизионен канал Digi 24 става въпрос за 30 танка и 30 бронетранспортьора, изпратени въз основа на договор между Белград и Москва. „Румънските власти обаче задържаха транспорта и конфискуваха оръжията\", предаде телевизията.   ", "date": "2019.07.26", "title": "Румъния спря доставката на руски оръжия в Сърбия"}
{"url": "https://www.actualno.com/curious/2-te-zodii-koito-prichinjavat-naj-mnogo-bolka-news_771852.html", "text": "      ... когато говорим за любов, има хора, които не осъзнават какво е да разбиеш нечие сърце и какви последствия носи това за другия. Има 2 , които винаги причиняват болка на партньора си. И това са...       Близнаци    Двете лица на Близнаците не са просто клише,  с което сме свикнали да свързваме този зодиакален знак. Истината за тях е, че те самите не осъзнават колко противоречиво се държат понякога. Не осъзнават и че в тях наистина живеят два образа, които объркват всеки, който се доближи до тях. В началото на всяко ново запознанство Близнаците се представят като истински ангели. Не говорят за миналото си, държат се перфектно и си създават един идеален образ, в който човек лесно се влюбва.   Техният най-коварен трик е, че поддържат тази роля дълго време, преди да разкрият истинската си същност... а тогава е късно, защото отсрещния човек вече обича силно. Промяната при Близнаците е рязка. Те се чувстват задушени от моногамната връзка и започват да търсят нови силни преживявания, докато партньорите им все още нищичко не подозират. Външната промяна започва с разликата в начина, по който започват да се държат с другия. Започват да стават студени, дръпнати и на моменти дори груби, с което причиняват истинска болка на човека, който им е доверил сърцето си. Развоят на нещата най-често истински кошмар за другия, а връзката им най-често завършва с баналната изневяра и то с човек, за който никой не би предположил.     ", "date": "2019.07.26", "title": "2-те зодии, които причиняват най-много болка"}
{"url": "https://www.actualno.com/politics/karakachanov-vetoto-na-radev-za-f-16-beshe-izlishno-news_771973.html", "text": "      Налагането на вето от президента Румен Радев върху сделката за купуването на новите самолети F-16 беше излишно.Това каза пред журналисти във Велико Търново министърът на отбраната Красимир Каракачанов.      \"Налагането на вето върху сделката за купуването на новите самолети F-16 беше излишно. Както видяхте и днес при обсъждането на президентското вето нямаше никакви нови аргументи – нито от страна на опозицията, която е опозиция и трябва да е против, нито от страна на управляващите, които вече казаха каквото имаха. Но както и да е, това е конституционно право на президента и аз го уважавам\", обясни министърът.   По-рано днес депутатите върху Закона за ратифициране на договорите за закупуване на F-16.\r\nМотивът на президента за нуждата от още дебат по темата не е аргументиран, според Каракачанов, който повтори, че дебат се води вече повече от 2 години и половина и всички аргументи са изложени. Освен това, както заяви лидерът на ВМРО, ако се попитат хората по улиците на Велико Търново, те ще знаят повече и ще са чули повече по темата за изтребителите, отколкото за нещо, свързано с култура или образование.  Ако няма вето на бюджета, следва до 31 юли и считаме договора за влязъл в сила. После чакаме новите изтребители, посочи военният министър.\r\nПо думите му разходите по инвестиционния проект на Военновъздушните сили няма да се отразят по никакъв начин на другите два модернизационни проекта - на Сухопътните войски и на Военноморските сили. \"Една от най големите грешки в миналото е да се подпомага модернизацията само на един вид въоръжена сила\", посочи той и нарече спекулации твърденията, че тези разходи ще се отразят и върху доходите на военнослужещите.   По темата за избора на самолет Каракачанов посочи, че е българофил и това, от което се интересува, е българската армия да има ново оръжие.    \"Като министър на отбраната мен ме интересува Българската армия да е добре въоръжена, със съвременно въоръжение\", заяви министърът. ", "date": "2019.07.26", "title": "Каракачанов: Ветото на Радев за F-16 беше излишно"}
{"url": "https://www.actualno.com/society/karakachanov-bylgarskijat-oficer-trjabva-da-ima-samochuvstvie-news_771939.html", "text": "      \"Българският офицер трябва да има съзнанието, че е лидер в българското общество. Имайте самочувствието на лидери в обществото, а не само в подразделенията, в които служите\". Това каза министърът на отбраната Красимир Каракачанов в поздравлението си към курсантите от випуск „Александровски“ на Националния военен университет (НВУ) \"Васил Левски\" във Велико Търново, съобщиха от министерството на отбраната. \"Предайте знанията и уменията си на своите подчинени\", допълни министър Каракачанов. \"Благодарен съм ви най-напред като българин и след това като министър на отбраната, че преди 5 години избрахте пътя на българския офицер\", каза още министър Каракачанов.      \"Вашата служба е тежка, в някои случаи - опасна. Но тя е благородна. Това е служба за защита на българската нация и държава. По вашия път са минали десетки хиляди мъже и жени. На тях се крепи българската държава\", подчерта министър Каракачанов.   \"Във ваше лице виждам утрешната Българска армия, която трябва да посрещне предизвикателствата на бъдещето\", заяви заместник-началникът на отбраната генерал-лейтенант Димитър Илиев. На базата на своя 34-годишен военен опит той се обърна към випускниците с думите, че трябва да се стремят към отлична военна и специална подготовка, да бъдат полезни на системата и да са готови да носят отговорност.\r\nГенерал-лейтенант Димитър Илиев поздрави и завършващите сержантския колеж с думите: \"Вие имате изключително важна мисия: да осъществявате връзката между командира и войниците. Бъдете пример с професионалните си способности и нравствени качества\".  Началникът на НВУ бригаден генерал Пламен Богданов подчерта, че над 160 офицери и 30 сержанти влизат в редиците на Българската армия днес. Това е най-големият брой офицери в редиците на Въоръжените сили в последните години. \"Административният и академичният състав на НВУ с гордост показваме на българското общество, че Българската армия има ново попълнение добре обучени, знаещи и можещи млади хора\", заяви бригаден генерал Пламен Богданов.\r\nВ слово-отговор отличникът на випуска лейтенант Иван Пърчев благодари на преподавателите за професионализма и търпението и на родители и близки на курсантите за подкрепата. Благословия  към завършващите отправи Негово Високопреосвещенство Великотърновският митрополит Григорий. За да изпратят новите офицери в тържествения за тях ден във Велико Търново дойдоха още много висши военни, представители на местната и държавната власт, много близки на курсантите.    ", "date": "2019.07.26", "title": "Каракачанов: Българският офицер трябва да има самочувствие"}
{"url": "https://www.actualno.com/crime/okonchatelno-lutvi-mestan-pak-ima-shofiorska-knijka-news_771947.html", "text": "      Окръжният съд в Кърджали върна шофьорската книжка на лидера на партия ДОСТ Лютви Местан, предаде в. \" \". Тя му беше отнета след катастрофа с негово участие, при която .      Инцидентът стана на 14 април тази година на разклон край момчилградското село Загорско. Местан влиза от път без предимство на главния път, при което става катастрофа с идващо от пътя с предимство BMW. Участъкът е много коварен, защото няма добра видимост на по-далечна дистанция от пътя без предимство към пътя с предимство.   Решението, с което магистратите отменят постановлението за отнемане на книжката на политика, е окончателно и не подлежи на обжалване. А мотивът за връщането на книжката е, че разследваното деяние не се отличавало с по-висока от типичната за този тип престъпления обществена опасност. ", "date": "2019.07.26", "title": "Окончателно: Лютви Местан пак има шофьорска книжка"}
{"url": "https://www.actualno.com/moresport/carjat-na-tablata-jordan-marinov-se-gotvi-da-zashtitava-koronata-si-news_771849.html", "text": "      Царят на таблата за 2013 г. - плевенчанинът Йордан Маринов, се готви тази есен да защити „короната” си. Преди шест години той стана шампион на България в чутвъртото издание на национален турнир по табла, организиран от Ouzo of Plomari. От тогава по различни причини не е стигал до финалния кръг на турнира – или отпадал рано, или не участвал заради ангажименти. Но тази година вече си е осигурил място сред 32-мата майстори на древната игра, които ще спорят за „царската корона”. Наскоро Йордан стана шампион на регионалния турнир по табла в Ловеч и получи правото да участва на финалния турнир в София през септември. Наградата за първото място е една седмица почивка за двама в Халкидики.      „В Ловеч бях най-възрастният от всички участници в турнира, но пък това ме амбицира да дам всичко от себе си. За първото място играх с един ловчалия. Във всички срещи противниците ми вземаха първата игра и ми повеждаха с 1:0. После обръщах резултата и печелех накрая. Досега никога не ми се е случвало подобно нещо”, разказва Йордан Маринов.   И още нещо куриозно се случило на ловешкия турнир.\r\n„Приближи се към мен едно момче – на 35-40 години, и ми вика: „Бай Данчо, ти си на финала. Ще вземеш голямата табла като награда. Давам ти 50 лева да ми я продадеш след това, защото много искам да я имам.” Отказах му – как ще си продам наградата...”, обяснява с усмивка табладжията.  Плевенчанинът се запалил по таблата преди повече от половин век. И сега не минава ден без да хвърли заровете – било в интернет сайтове, било с някой приятел. Досега има спечелени на турнири четири купи и един медал. Когато играе с непознати противници, се опитва „да ги разгадае” още от първите ходове и след това си избира подходяща стратегия срещу тях.\r\nВ семейството основните му съперници са неговият син Петьо и внучката Лаура. Понякога дори заедно се явяват на турнирите и се срещат като противници.   „Петьо е сериозен табладжия. Играе в националния ни отбор по табла. Изчел е доста книги на английски за играта. Той е и президент на шах-клуба „Спартак Плевен 21”. Отделно е президент на федерацията по кореспондентен шах. Непрекъснато е ангажиран покрай таблата и шаха. В семейния бизнес го отнасяме аз и снаха ми Светлана. Имаме семейна фирма за доставка на на материали за сладкарски кооперации. Когато Петьо отсъства, цялата работа остава на нас със снахата.    Внучката и тя е много запалена по таблата. Играе много добре и това ме радва. На един турнир в Белене на полуфинал стигнахме аз, тя и Петьо. Лаура стана първа, а ние с баща й останахме на второ и трето място. Тя е запалена и по шаха – печелила е призови места от състезания”, разказва с видима гордост бай Йордан.\r\nЦялата фамилия Маринови е спортна. Внукът Дани, кръстен на дядо си, тренирал карате, волейбол, футбол, плуване. Снахата Светлана е от Тюмен - в Русия тренирала карате и волейбол. Съпругата на Йордан – Татяна, навремето играела активно волейбол.\r\nОсвен по таблата, главата на фамилията е много запален и по  футбола. Ритал чак до 44-тата си година. Дълго време бил голмайстор в отборите, в които е играл - „Строител” /Плевен/ и „Скобелев” /Къшин/. По някое време дори го искали за нападател в плевенския „Спартак”.   „Помня последния ми мач – играехме в село Горни Дъбник с местния отбор. Срещата се разви така, че докато вкарам гол и поведем в резултата, защитниците в нашия отбор след малко опуснат гол в нашата врата. Така – три пъти. Аз вкарам, противникът изравни, аз вкарам, противникът изравни. Мачът свърши 3:3. След това отидохме двата отбора в Лавровия парк и седнахме да се почерпим. После спрях с футбола. И баскетболът ме влечеше. От онова време ми остана спортният хъс, който сега ми помага в таблата”, спомня си младите години бай Йордан. ", "date": "2019.07.26", "title": "Царят на таблата Йордан Маринов се готви да защитава „короната” си "}
{"url": "https://www.actualno.com/europe/djonsyn-podkrepi-amnistijata-za-polovin-milion-migranti-news_771865.html", "text": "      Новият министър-председател на Обединеното кралство подкрепи амнистията за половин милион мигранти, които нямат доказателства за правото си да останат в страната, съобщава британският национален ежедневник The Times.      Джонсън подчерта, че правното положение на мигрантите без документи, които от години живеят в Обединеното кралство, е „ненормално“ и рискува да повтори скандала „Уиндръш“, при който стотици хиляди имигранти бяха принудени да напуснат страната.   Джонсън обеща да разгледа „икономическите предимства и недостатъци“ от преразглеждането на политиката за мигрантите без документи. Той също така потвърди, че няма да се съобрази с обещанието на предшественика си на поста Тереза Мей да намали миграцията до „десетки хиляди“ и сподели, че вместо това планира да въведе система, базирана на австралийския модел.\r\nПод поколението „Уиндръш“ се разбира преселниците от карибските държави, установили се във Великобритания между 1948 и 1971 година. Наричани са така по името на кораба, с който са пристигнали първите мигранти от Ямайка, Тринидад, Тобаго и други острови. На 22 юни 1948 г. в графство Есекс пристигат първите 492 преселници от Карибите, много от тях - деца. Те са привлечени във , за да се включат във възстановяването на разрушенията от Втората световна война. Понеже те идвали от страни, които тогава са били британски колонии, въпросът за техния статут изобщо не е стоял на дневен ред, припомня агенция Фокус.  През 1971 година, когато секва миграционният поток, пристигналите до този момент на Острова граждани от британските колонии получават статут, с който тяхното репатриране към родните им страни се отлага за неограничено време. Вътрешното министерство в Лондон обаче тогава не им издава съответните документи, затова сега на засегнатите им е много трудно да докажат статута си на законно пребиваващи.\r\nПроблемът излезе на дневен ред през 2018 г. вследствие и от дългогодишната политика на британските власти за затягане на мерките срещу мигрантите. През 2012 година Тереза Мей, която тогава е вътрешен министър на страната, предприема курс към утежняване на живота на нелегалните мигранти чрез създаването на „недружелюбна за тях среда“. В практиката това се изразява в изискването мигрантите да представят разрешително за престой, например когато взимат жилище под наем, ползват здравни услуги или кандидатстват за работа.    ", "date": "2019.07.26", "title": "Джонсън подкрепи амнистията за половин милион мигранти"}
{"url": "https://www.actualno.com/asenovgrad/obmisljat-nova-organizacija-na-dvijenieto-v-asenovgrad-vijte-kyde-shte-ima-promeni-news_771778.html", "text": "       Нов Генерален в Асеновград трябва да бъде изработен в срок от 90 календарни дни. Той ще струва на общината 34 500 лева с ДДС. Основната цел на проекта е оптимизиране на организацията на движението на автомобилния транспорт и на системата за паркиране в града. За да бъде по-точно изработен планът, се извърши анализ на транспортната ситуация в Асеновград. Потвърдено е, че най-сериозен е проблемът с паркирането.        Проучването показва, че водачите на паркираните коли не ползват ефективно пространството, отредено за автомобилите и си позволяват навлизане в зони, които би трябвало да бъдат безопасни за другите участници в движението - пешеходци и велосипедисти. Често се паркира напречно и успоредно в нарушение на знаците и сигнализациите по пътя. Затова на проектантите е възложена задачата да предложат варианти за разрешаване на проблема. Според кмета на града - Емил Караиванов - санкциите от общинската Дейност \"Инспекторат, паркинги и гаражи\" - не създават трайна промяна в навиците за паркиране у асеновградчани.     От градската управа са заложили и обмисляне връщането на старата организация на движението по улица \"Съединение\" в посока село Бачково. \"След въвеждане на еднопосочност в тази част на уличната мрежа се затрудни движението на автомобили. Тъй като улица \"Свети Свети Кирил и Методий\" е тясна с множество паркирали автомобили, не може да поеме големия трафик към Бачково, Пампорово и Смолян. Там също има указание за задължителен десен завой, след като се стигне до главния път - улица \"Шести януари\", припомни кметът на Асеновград. След подобренията в Генералния план за организация на движението се очаква решението да разтовари трафика по централните улици \"Съединение\", \"Марица\" и булевард \"България\". Възложено е и обследване на предложение за нова организация на движението на кръстовището между улиците \"Александър Стамболийски\" и \"Княз Борис I\". Анализът е показал, че на това място се създават предпоставки за възникване на тежки инциденти, тъй като от там преминават товарни автомобили, а сегашната организация не е работеща.   Очаква се и ново предложение за решение организацията на движение при връзката между улиците \"Цар Иван Асен II\" и \"Миньор\" и пътя за село Моминско (кръстовището пред стария гробищен парк в Асеновград). Дали ще бъде изградено кръгово кръстовище, или друга форма, все още не е уточнено.\r\nВ новия Генерален план се предвижда и монтаж на метални парапети на разделителната ивица на улица \"Васил Левски\" в района на автогарата в града. Идеята е да има разделителна ограда от светофарите на кръстовището между улиците \"Иларион Макариополски\" до \"Борислав\", тъй като честото неправилно пресичане на пешеходци в зоната създава опасност от възникване на пътнотранспортни произшествия.   След като проектът бъде готов вероятно ще се проведе обществено обсъждане, на което гражданите ще могат да изразят мнение и да отправят предложения. преди той да бъде одобрен.     ", "date": "2019.07.26", "title": "Обмислят нова организация на движението в Асеновград. Вижте къде ще има промени"}
{"url": "https://www.actualno.com/dobrich/stoichkov-podkrepi-kampanijata-na-kavarna-da-sportuvash-e-moderno-news_771847.html", "text": "      При огромен интерес премина посещението на Христо Стоичков в Каварна. Стотици почитатели на най-популярната игра получиха автографи от най-успешния български футболист. Срещата със Стоичков е част от кампанията „Да спортуваш е модерно“, към която вече се присъединиха спортистите Йордан Йовчев, Тервел Пулев, Ренета Камберова и футболистите от ЦСКА. С присъждането на Каварна титлата Европейски град на спорта за 2020 г. морският град година ще посрещне още много родни спортисти.          В приветствието си към Стоичков кметът на Каварна Нина Ставрева заяви: „За Каварна, каварненци и всички наши гости е огромна чест и привилегия, че точно на 25 юли, 25 години след успехите Христо Стоичков е при нас“.\r\nЗа доброто настроение се грижиха Димитър Туджаров-Шкумбата и Иво Райчев.   ", "date": "2019.07.26", "title": "Стоичков подкрепи кампанията на Каварна „Да спортуваш е модерно“"}
{"url": "https://www.actualno.com/business/kakvo-opleskahme-i-kakvo-pravim-za-da-sprem-afrikanskata-chuma-news_771857.html", "text": "      Не дали, а колко се провали държавата в превенцията срещу африканска чума – този въпрос на практика беше поставен на земеделския министър Десислава Танева на специално изслушване в Народното събрание от депутата от БСП Светла Бъчварова-Пиралкова.      Бъчварова-Пиралкова припомни пред БНР на еврокомисаря по здравеопазването и безопасността на храните Витянис Андрюкайтис, който в прав текст каза, че България е учебникарски пример какво е пропуснато в превенцията и борбата с африканската чума . Депутатът от БСП постави няколко въпроса към Танева, базирани на следните твърдения – че не е имало ефективна държавна работа да се запознаят хората що е то африканска чума, че 2/3 от стратегията за борба с чумата на България още от миналата година се съсредоточава върху ликвидация, не върху превенция. Бъчварова-Пиралкова попита и защо няма искане за дерогация да се унищожават само доказано болни животни поне в индустриалните свинекомплекси, които могат по-лесно да направят един вид карантина. И заяви, че от отпуснатите държавни пари заради африканската чума, 3,5 млн. лева от 5 млн. лева са се върнали, защото не са били усвоени.   В отговора си Десислава Танева на практика призна, че държавата е била небрежна, макар и косвено . Това стана докато обясняваше за площадките за загробване на умъртвени животни. Земеделският министър буквално каза, че площадките за загробване \"трябваше да са определени\" още с контингент плановете, които \"трябваше да има\". И веднага даде за пример Бръшлен, където за момента е най-голямото огнище в индустриален свиневъден комплекс – 40 000 прасета. Там допълнително, чак сега, се определила площадка – за да няма досег във вододайна зона, тъй като вирусът на африканската чума е изключително устойчив – във вода и почва издържа между 180 и 160 дни съответно. А свинете се убиват по два начина – или с електрически срещи, или с въглероден диоксид.\r\nЗемеделският министър подчерта, че загробването се правело по европейски стандарт, а условията са разписани в наредба 22 за условията и реда на обезвреждане на животински продукти.  Попитана за \"хлабавия\" отговор на държавата относно опасността от африканската чума, земеделският министър не отговори пряко за слабата реакция на държавата по отношение на мерките за превенция , а обясни как сега вече имало умора сред хората на терен и можело да се допусне грешка. За пореден път обаче Танева каза, че хората не разбират какво представлява африканската чума  и какви могат да са последиците от болестта, без да пропуска как кметовете сега ще описват домашни стопанства, макар това да не се очертава да им е особено приятно точно преди местните избори – след като даде отчет за взетите мерки срещу чумата. По думите ѝ, през 2018 година били отпуснати  4,476 млн. лева, похарчени за 12 дейности за превенция, включително информационна компания, закупуване на дезинфектанти на гранично-пропусквателните пунктове (ГКПП) и засилен контрол там, както и за строеж на оградата с Румъния, за която веднага се появиха иронични коментари щом излязоха какво се прави. През тази година са дадени още 3,7 млн. лева за борба с чумата. Мерки и обезщетения    Що се отнася до мерките сега, Танева беше изрична – трябва да има драстично намаление на популацията на дива свиня, като за целта има съгласуване за действия с ловните дружинки. И посочи, че Чехия била най-добрият пример за борба с африканската чума, а Румъния \"засега\" е най-лошият – с 300 000 умъртвени прасета през миналата година по официална статистика и 1645 огнища на болестта при домашните свине, докато в България има 21 огнища. В България става въпрос за 6 области с доказано наличие на африканска чума – Плевен, Бургас, Враца, Търговище, Велико Търново, Силистра. В 2 индустриални ферми има огнища, – Николово и Бръшлен, в които има общо 57 000 прасета. Има огнище и в една ферма с 20 свине, всичко друго са лични стопанства. При дивите свине са доказани 20 огнища.    Другите взети мерки са следните – 3-километрова предпазна зона там, където доказано има огнище и 10-километрова зона за наблюдение. В предпазните зони има  пропусквателни пунктове, проверяват се превозните средства и се дезинфекцират и се следи за незаконна търговия. Правят се биологични  проверки на фуражите от области със зараза, като Танева изрично обясни, че това не значи, че зърното и фуражите ще бъдат засегнати за реализация заради чумата - ще се внимава само да се спазват определени мерки за съхранение на зърно. Има още и проверки на ГКПП, на летища,  включително на личен багаж на идващи хора  и товари от страни с наличие на африканска чума и конфискуване на месни продукти, които се изследват. Разработват се и индивидуални планове за всеки индустриален свинекомплекс – според това дали ще бъде открито огнище или съответният свинекомплекс ще попадне в предпазна зона. Отделно, Гърция следи изкъсо границата с България.\r\nЗа обезщетенията Танева каза, че всяко регистрирано стопанство, пострадало от болестта, ще бъде обезщетено \"по пазарна цена\". Имало и принципно решение за подкрепа и за нерегистрирани стопанства, но то било взето преди сегашната обстановка. Нейните очаквания са от Европа да дойдат пари в рамките на финансиране от между 75% и 100% според вида на мерките и съгласно размера на БВП на България спрямо средноевропейския, като припомни, че такъв е бил диапазонът при проблемите с нодуларния дерматит преди няколко години. Европарите обаче ще са само за регистрирани стопани – Брюксел щял да мисли и дали може да има евросредства за нерегистрирани стопанства. Земеделският министър увери и, че правителството ще направи всичко необходимо за подкрепа на свиневъдния сектор.\r\nБолестта стои дълго – трябва да се подготвим, подчерта Танева, след като и от БСП дадоха примери колко устойчив е вирусът – живее 50 дни в необработено месо и колбаси, 300 дни в сушено и до 1000 в замразено! А -  !    ", "date": "2019.07.26", "title": "Какво оплескахме и какво правим, за да спрем африканската чума?"}
{"url": "https://www.actualno.com/starazagora/gerb-nominira-kandidatite-si-za-mestnite-izbori-v-stara-zagora-na-29-uli-news_771870.html", "text": "      В понеделник, 29 юли, общинското събрание на Политическа партия (ПП) ГЕРБ издига номинациите си за кмет на общината, за кметове на кметства и за общински съветници. Членовете, които присъстват на събранието, трябва да бъдат с редовно платен членски внос за 2019 г. кмет на Община Стара Загора втори мандат и член на Изпълнителната комисия на партията,       Преди дни пред местна телевизия Тодоров обяви, че е водил разговори с необвързани партийно професионалисти, които дали съгласие да бъдат предложени за листата за общински съветници. От състава й, който партийното събрание ще одобри, зависи дали той ще се кандидатира за трети кметски мандат. Тодоров заяви, че голяма част от сегашните представители на ГЕРБ в местния парламент не работят активно нито в комисиите, нито в обсъжданията на важни за общината теми. Намеренията на кмета бяха изненада, както за съпартийците му, така и за наблюдатели на политическия живот в Стара Загора. В понеделник на ход са членовете на партийното събрание.    ", "date": "2019.07.26", "title": "ГЕРБ номинира кандидатите си за местните избори в Стара Загора на 29 юли "}
{"url": "https://www.actualno.com/ruse/otlaga-se-nachaloto-na-evtanazijata-na-40-000-praseta-v-bryshlen-news_771844.html", "text": "      Отлага се началото на евтаназията на 40 000 прасета от свинекомплекса в Бръшлен. Пред кореспондента на Димитър Димитров, ръководител на свинекомплекса, заяви, че необходимите действия по умъртвяване на прасетата ще се извършат не по-рано от 29 юли, понеделник. Транспортирането ще се извършва с камиони до посоченото място.      Определен е нов терен , на 10-12 км от село Бръшлен, на равно разстояние от всички населени места и вододайни зони. Това стана след протест на 25 юли на фермери, производители на фуражи, етерични масла и птици, чиито бази са в близост до предишния избран терен.   След обсъждане комисия от експерти на басейнова дирекция, агенцията по безопасност на храните, екоинспекцията и община Сливо поле избра терен от 100 дка, който е общински и свободен. По думите на Валентин Атанасов, кмет на Сливо поле, мястото е бивш рибарник, който от години не се използва, а дъното му е непропускливо. Той  увери, че вододайната зона няма да бъде засегната, защото по пътя към Дунава няма да се загробва. Целта е да се предотврати опасността заразата да проникне в подпочвените води.\r\nСлед смъртните случаи в Бръшлен, за да се ограничи заразата вече е затворен и комплексът в Голямо Враново, който се намира на по-малко от 10 километра. Забранена е търговията, внасянето и изнасянето на животни, месо и фуражи.  Селяните в Голямо Враново и Юделник, където са другите два големи свинекомплекса в региона очакват със свито сърце резултатите от изпратените на 25 юли проби. Към свинекомплексите със здрави животни са създадени пунктове за дезинфекция, но „духът от бутилката вече е изпуснат“.\r\nВ незаразените свинеферми в областта има около 50 000 прасета. Опасенията са, че ако  се заразят и те, в района ще бъдат загробени над 100 000 животни, а това е сериозен екологичен проблем.   С цел предприемане на мерки за борба и ограничаване разпространението на aфриканската чума по свинете (АЧС), ТП Държавно ловно стопанство „Дунав“ – Русе откри горещ телефон, на който могат да бъдат подавани сигнали за появили се проблеми, свързани с АЧС – 0886841742.    Дежурни служители от ловното стопанство ще приемат обаждания денонощно, като целта е бърза и адекватна намеса по всеки един получен сигнал. ", "date": "2019.07.26", "title": "Отлага се началото на евтаназията на 40 000 прасета в Бръшлен"}
{"url": "https://www.actualno.com/asia/demonstranti-okupiraha-mejdunarodnoto-letishte-v-honkong-news_771864.html", "text": "      Стотици протестиращи в Хонконг, включително летателен персонал, окупираха залата за пристигащи пътници на международното летище в мегаполиса. Причината – опит да се „образоват“ пристигащите пътници за исканията на демонстрантите, които продължават с недоволството срещу спорния закон за екстрадицията и се подготвят за нов уикенд на протести, съобщава АФП, цитирани от БГНЕС.      Огромната зала на аерогарата обикновено е изпълнена с радостни посрещачи, очакващи близки и приятели, които кацат на едно от най-натоварените летища в света. Но сега пристигащите бяха „поздравени“ от море от облечени в черни тениски активисти, скандиращи антиправителствени лозунги, развяващи плакати и раздаващи листовки.   Демонстрацията е поредният опит за натиск върху подкрепяните от Китай лидери на Хонконг, след седем седмици на относително мирни демонстрации. Активистите искат пълната отмяна на спорния закон за екстрадицията, а не само неговото отлагане. Опасенията са, че по този начин Пекин ще може да преследва опонентите си и то със съдействието на властите в автономния регион. ", "date": "2019.07.26", "title": "Демонстранти окупираха Международното летище в Хонконг "}
{"url": "https://www.actualno.com/balkani/nad-edin-ton-kokain-e-konfiskuvan-v-mashtabna-operacija-na-balkanite-news_771805.html", "text": "      Над един тон кокаин, два милиона евро и луксозни стоки на стойност над един милион евро са конфискувани в мащабна операция на Балканите. Това съобщава електронното издание на скопския вестник „Нова Македония“, като се позовава на информация от Европейската полицейска служба (Европол).      Предполага се, че разследваната престъпна мрежа е използвала частни самолети, за да прехвърли наркотиците от Южна Америка в Европа в продължение на повече от година.   Двама ключови членове на мрежата са арестувани в Швейцария и Хърватия. В Сърбия, Чешката република и Хонг Конг са извършени още няколко ареста. Наркотиците, парите и скъпите артикули са намерени при обиски в Хърватия, Сърбия, Словения. Чешката република и Швейцария.\r\nДействията на правоохранителните органи са координирани от Европол и Федералната служба за контрол на наркотиците на САЩ.   ", "date": "2019.07.26", "title": "Над един тон кокаин е конфискуван в мащабна операция на Балканите"}
{"url": "https://www.actualno.com/europe/boris-djonsyn-e-pokanen-na-poseshtenie-vyv-francija-news_771793.html", "text": "      Френският президент Еманюел Макрон е поканил новият британски премиер на посещение във Франция „през следващите няколко седмици“, заяви официален представител на Елисейския дворец, цитиран от АФП. Макрон е оправил предложението по време на късен телефонен разговор с Джонсън в четвъртък от лятната си резиденция в Южна Франция.      По време на разговора френският президент е поздравил британския премиер за избирането му начело на Великобритания и е подчертал френско-британското сътрудничество в двустранните, европейските и международните въпроси, посочва официален френски представител.   Сянката на Брекзит е надвиснала над връзките над Ламанша. В четвъртък Джонсън заяви в британския парламент, че е призовал ЕС да „преосмисли“ нежеланието си за предоговаряне на сделката по развода с Лондон, договорена от неговия предшественик Тереза мей, като я нарече „неприемлива“, предаде БГНЕС.\r\nАко това не стане, предупреди той, Великобритания ще напусне ЕС без споразумение, и обяви плановете си за „усилена подготовка“ за напускане на еврооблока без сделка на 31 октомври.  ЕС отхвърли предложението на Макрон е един от европейските лидери, които искат Великобритания да напусне възможно най-скоро – дори без сделка, ако избере това, за да не застрашава стабилността и целостта на ЕС.   Очаква се Джонсън да посети Франция, освен по покана на Макрон, и за срещата на Г-7 в крайбрежния курортен град Биариц на 24-26 август.     ", "date": "2019.07.26", "title": "Борис Джонсън е поканен на посещение във Франция "}
{"url": "https://www.actualno.com/curious/gala-sliza-ot-efira-na-nova-televizija-news_771810.html", "text": "       Гала слиза от ефира на Нова телевизия, а предаването ѝ “На кафе” ще бъде заменено със сапунки.       Това обаче не е поредна рокада в телевизията, а става въпрос за лятна почивка и женското ток шоу ще започне отново заедно със старта на новия телевизионен сезон през септември.   Водещата излиза в заслужена отпуска и ще се наслаждава на лятото като последното предаване, което ще бъде излъчено в ефир, ще бъде на 26 юли.\r\nОсвен нея на слънчевите лъчи ще се радват и всички останали водещи от панела на предаването - Юлиян Константинов, Кристина Патрашкова, Ева Веселинова, Андреа Банда Банда и Илиян Любомиров. Очаква се и следващият сезон те да правят компания на Гала.  Телевизията вече рекламира какво ще се върти на мястото на предаването на чаровната блондинка сутрин. Медията ще излъчва романтичните филми на Розамунде Пилхер от 9:30 часа всяка делнична утрин. ", "date": "2019.07.26", "title": "Гала слиза от ефира на Нова Телевизия"}
{"url": "https://www.actualno.com/smartfinance/da-platish-jelanoto-s-edno-dokosvane-ili-edin-pogled-news_770420.html", "text": "      През последните години разплащателните технологии навлязоха в нова фаза от развитието си, където все по-голяма роля играе биометрията. В платежната индустрия се изграждат системи, които разпознават потребителите спрямо техните физически данни или поведение.      Според много експерти използването на биометричните данни е най-добрият начин за удостоверяване на самоличността при плащане. С тяхна помощ разплащането става още по-персонализирано и и сигурно, като се създава уникален профил на всеки потребител. Ето защо именно те ще бъдат в основата на разплащанията на бъдещето.\r\nБиометрични данни могат да се вграждат в банкови карти, приложения на мобилни устройства или други системи. Те могат да се използват при плащане на битови сметки и услуги, онлайн пазаруване, но и при покупки на продукти от първа необходимост в супермаркета.\r\nВече може да удостоверите самоличността си, отключвайки смартфона с пръстов отпечатък, или правейки си \"селфи\", с което системата да разпознае лицето ви. Или пък да кажете нещо и да бъде разпозната характерната интонация на гласа ви (нещо като мобилното приложение Shazam, с което лесно откриваме всяка популярна песен).    Пръстовият отпечатък е гаранция за удобство и сигурност. Той не е нещо, което може да бъде отнето или имитирано и гарантира на потребителите спокойствие и сигурност на плащанията.    Използването на биометрични данни е много по-бърз и лесен начин за плащане на стоки и услуги . С тях си спестяваме помненето на сложни пароли или тайни въпроси. Нужно е само едно докосване или поглед.\r\nБиометрията постепенно измества паролите. Те са остарели, трудно се помнят и могат лесно да бъдат откраднати, например при хакване на определени бази данни. При биометрията всички данни се съхраняват на личния ви смартфон.\r\nБлагодарение на биометричните данни вече нямате нужда от парола. Паролата сте самите вие – с вашия глас, отпечатък, лице.\r\nНо биометрията далеч не е само лицево или гласово разпознаване и пръстови отпечатъци. Тя е свързана с на всеки човек – как и с коя ръка държите смартфона си, как го отключвате, колко бързо пишете. Всички тези неща могат да бъдат засечени и запаметени от алгоритъм в устройството, който да ви разпознае.    Един от големите картови оператори - MasterCard подготвя пускането на нова безконтактна банкова карта с биометрични данни и в България, като идентификацията ще се осъществява с помощта на пръстов отпечатък.  Мнозина обаче все още са скептични към биометричната система за разплащания. Те не се чувстват комфортно да използват биометричните си данни за идентификация, тъй като се страхуват, че тази ценна лична информация може да бъде открадната и използвана за злоупотреби.\r\nПлатежната индустрия гледа на биометричните данни като възможност да се бори с все по-големия риск от измами. Тя работи упорито, постоянно повишава нивото на сигурност и запознава потребителите с предимствата на иновативните системи за разплащания.\r\nПредизвикателство е недоверчивите клиенти да бъдат убедени да предоставят данните си, но и да променят навиците си, тъй като са свикнали да използват пароли и ПИН-кодове (които са много по-уязвими и несигурни).\r\n\"Живеем в свят, управляван с пароли от много години и потребителите не са напълно готови да се откажат от това, което вече знаят\", отчитат от Paysafe, една от водещите компании за дигитални разплащания у нас.\r\nПогледнато реално, биометричните данни наистина са най-сигурният начин за потвърждаване на самоличността ни и път към бъдещето. Те вече \"влязоха\" в смартфоните ни, до няколко години ще присъстват в личните ни карти, защо да не бъдат част и от банковите? ", "date": "2019.07.26", "title": "Да платиш желаното с едно докосване или един поглед"}
{"url": "https://www.actualno.com/curious/luboven-horoskop-za-uikenda-news_771807.html", "text": "       Овен       Овните са изправени пред напрегнат уикенд. Възможно е да има спор, породен от роднина или да е свързан с друга семейна ситуация. Внимавайте какво казвате, защото думите могат да ви се изплъзнат по-бързо, отколкото очаквате. Телец    Предстоят дни на самоосъзнаване. Ще имате възможност да разберете от какво се нуждаете в любовта. Помислете дали нуждите ви срещат реалността.   Близнаци Опитвате се да лавирате между много ангажименти и отговорности. В резултат на това партньорът ви може да се почувства несигурен и застрашен. Определете приоритетите си. Рак     През почивните дни любовният ви живот ще се развива не по начина, по който сте се надявали. Спокойствието ще е последното нещо, което ще постигнете. И двамата ще разкриете някои от грозните черти на характерите си.    Лъв Не обещавайте неща, които не можете да изпълните, колкото и да ви се иска. По-важно е да оправдаете очакванията, които партньорът има към вас. Дева Любовният живот на Девите през уикенда определено няма да бъде скучен. От една страна ще се чувствате подкрепяни и обичани, но от друга ще се борите за надмощие във връзката.    ", "date": "2019.07.26", "title": "Любовен хороскоп за УИКЕНДА"}
{"url": "https://www.actualno.com/europe/polski-syd-sprja-razprostranenieto-na-obidni-za-lgbt-obshtnostta-stikeri-news_771789.html", "text": "       нареди на консервативния вестник „Газета полска“ да спре разпространението на стикери, обозначаващи \"зони, свободни от ЛГБТ\", които планираше да пусне със следващия си брой, съобщи ВВС.      Стикерите изобразяват огромен черен кръст върху флаг с цветовете на дъгата. Те трябваше да бъдат пуснати с броя, който ще излезе другата седмица. Все още не е ясно обаче дали съдът е забранил само разпространението на стикерите или целия брой на изданието, който е около 110 000 броя.   В Twitter редакторът на изданието Томаш Сакевич написа, че \"активизмът в гей движението не прави когото и да било по-толерантен\".\"Газета полска\" подкрепя консервативната управляваща партия \"Право и справедливост\".\r\nРешението на редакцията да пусне стикерите вече предизвика остри критики от страна на американския посланик във Варшава. Според редактора на вестника обаче и неговото мнение, и това на посланика трябва да бъдат уважавани, предаде БГНЕС.  \"Уважаваме свободата на словото, но трябва да се обединим на страната на ценности като разнообразието и толерантността\", написа американският посланик Джорджет Мосбакър. ", "date": "2019.07.26", "title": "Полски съд спря разпространението на обидни за ЛГБТ общността стикери  "}
{"url": "https://www.actualno.com/curious/istituto-europeo-di-design-predlaga-na-mladite-talanti-ot-bylgarija-novatorski-kursove-za-obuchenie-i-stipendii-news_771876.html", "text": "      Обучението в сферата на модата, дизайна, визуалните изкуства и комуникации става много по-достъпно за българските кандидат-студенти с програмите, предлагани от Италианското висше училище за дизайн - Istituto Europeo di Design (IED). От 2016 г.  в института успешно се прилага метод за намаляване на таксата за обучение на база семейни доходи за бакалавърски програми. Освен това, академията стимулира най-креативните кандидати със стипендии в размер на 50% до 100% от годишната таксата.      “Независимо от стратегическото си географско положение и реномираните си университети по изящни изкуства, в България все още има липса на специализирани образователни институции по дизайн”, споделя Стефано Ерки Годио, директор „Международен маркетинг“ в IED. Според него навлизането на нова вълна от амбициозни творци е предпоставка за процъфтяване на модната сцената и изкуството в страната, което ще има положителен ефект върху икономическия растеж. „От основаването си досега IED разширява границите на дизайна, привличайки най-талантливите студенти, които искат да създават, а не да следват световните тенденции”, добавя Годио. Той споделя, че в исторически план винаги е имало постоянен поток от талантливи български студенти във на IED в Италия и Испания, където се изучава дизайн, мода, визуални изкуства и комуникация. „Сега вече сме на етап, когато можем да помислим за създаването на местна българска общност на бившите възпитаници на IED, която да вдъхновява, експериментира и провокира промяната, посредством методологията на  IED, включваща лекции, дискусии и практически семинари“, добавя Годио. IED е международно призната академична мрежа с 50 годишна история и филиали в 11 града по света, включително 7 в Италия (Милано, Каляри, Комо, Флоренция, Рим, Торино, Венеция), 2 в Испания (Барселона, Мадрид) и 2 в Бразилия (Сан Паоло, Рио де Жанейро). Институтът предлага образование и обучение в следните дисциплини: дизайн, мода, визуални изкуства и комуникация. До момента хиляди студенти от повече от 130 държави са се дипломирали успешно от IED в различните университетски центрове и филиали.  Образователното портфолио на IED включва: бакалавърски програми (диплома за придобиване на първо академично ниво, диплома за бакалавър, диплома за бакалавър (с отличие) и диплома на IED); магистърски програми (магистърска степен и магистърски курсове на IED) и курсове за продължаващо обучение. Италианското висше училище за дизайн IED осигурява задълбочена теоретична и практическа подготовка в сферата на модата и дизайна на всички творчески натури, която изгражда „компетентност и нагласа, подходящи за възпитаванена усет към дизайна“, което ще се окаже ключов фактор за тяхната успешна кариера.\r\nНякои от курсовете се преподават на английски език. Чуждестранните студенти завършват курс по езиково обучение, съответстващ на местоположението на филиала, тъй като някои от предметите са на местния език. IED предоставя на своите възпитаници възможността да се потопят в културната среда на много градове и да възприемат различни художествени течения и стилове.     „Учене чрез практика“ е кредото на IED. Директното партньорство на IED с големи компании отговоря на новите пазарни реалности, като развивановаторски умения и създава професионалисти, които не се страхуват да изпробват нови подходи и да създават автентични стилове. ", "date": "2019.07.26", "title": "Istituto Europeo di Design предлага на младите таланти от България новаторски курсове за обучение и стипендии"}
{"url": "https://www.actualno.com/politics/nfsb-sys-signal-do-glavnija-prokuror-za-kupuvane-na-glasove-news_771936.html", "text": "      Лидерът на НФСБ Валери Симеонов и народните представители от патриотичната формация Валентин Касабов и Христиан Митев внесоха сигнал до главния прокурор Сотир Цацаров във връзка с продължаващото нарушаване на изборното законодателство и купуването и продаването на гласове, предадоха от партията.      Сигналът е в резултат на ангажиментите, поети по време на среща между депутатите от НФСБ, главния прокурор и вътрешния министър, провела се във вторник в Народното събрание. Посочени са над 15 случая от последните избори за членове на Европейския парламент, като са дадени конкретни имена, адреси и схеми за разпространение на суми срещу купуване на гласове за ДПС.\r\nТака например, в село Бутан, община Козлодуй, област Враца по данни на кмета на село Бутан е извършено масово организирано заплащане срещу гласуване в полза на ПП ДПС. Това е ставало в магазин за хранителни стоки, се посочва в сигнала.\r\nПосочват се и случаи за купуване на гласове в Дупница като са дадени конкретните места и имена.  „Настояваме да извършите проверка и в населените места в Северна България, изброени по-долу, тъй като е впечатляващо масовото гласуване за листата за евродепутати на ПП ДПС в избирателни секции, обслужващи райони и махали с доминиращо циганско население“, посочват авторите на сигнала и цитират врачанските села Малорад, Галиче, Бутан, Лесура, както и плевенското село Буковлък.\r\nВалери Симеонов и народните представители от НФСБ настояват за проверка на изнесените данни и ако се установи извършването на престъпление – да бъде образувано наказателно производство срещу виновните лица.\r\nНФСБ разчита на организирането и провеждането на мащабна кампания преди и по време на изборите за местни органи на властта, така че да се постигне ограничаване на разпространяващата се като чума практика за влизане в политиката чрез купуване на гласове.     ", "date": "2019.07.26", "title": "НФСБ със сигнал до главния прокурор за купуване на гласове"}
{"url": "https://www.actualno.com/asia/dete-otkri-11-dinozavyrski-jajca-v-ujen-kitaj-news_771816.html", "text": "      Деветгодишно дете откри 11 динозавърски яйца на възраст 66 милиона години в южната част на Китай, предаде агенция ТАСС, като се позовава на информационния портал Sina.      Уникалните археологически находки са открити, след като регионът е ударен от силни наводнения, които са довели до силна ерозия на скали в района.   Яйцата достигат до 9 сантиметра в диаметър. Първоначално детето попаднало на едно от тях, а след като в разкопките се включват сътрудници на местния музей, са извадени останалите 10 праисторически находки, пише още агенция \"Фокус\".\r\n„Все още е трудно да се установи от какъв вид динозавър са тези яйца. Този въпрос трябва да бъде допълнително проучен”, каза заместник-началникът на научния отдел на музея на динозаврите в град Хеюан Хуан Жицин. Той допълни, че има голяма вероятност наблизо да има и други ценни археологически артефакти, затова в близкото бъдеще палеонтолозите ще започнат по-подробни разкопки и внимателно ще проучат мястото.     ", "date": "2019.07.26", "title": "Дете откри 11 динозавърски яйца в Южен Китай"}
{"url": "https://www.actualno.com/asenovgrad/asenovgrad-nastojava-nezabavno-dyrjavata-da-finansira-ukrepvaneto-na-svlachishtata-news_771774.html", "text": "      \"Имам уверение, че проектът за цялостно отводняване на участъка по пътя към \"Горни Воден\" ще е готов до края на този месец и ще бъде подаден за последващи съгласувателни процедури\", заяви пред медии кметът на Асеновград доктор Емил Караиванов по повод нерешения все още проблем със в района. Той съобщи, че вече няколко пъти общината е търсила съдействие от Министерството на регионалното развитие и благоустройството (МРРБ).       Сега искането на градската управа до държавния орган е за финансиране на процедурата по цялостното отводняване на свлачищния участък и извършването на укрепителни дейности. Сумата, необходима за изпълнение на целите, е в размер на над 1 300 000 лева. \"Вярвам че държавата ще прецени адекватно колко е важно такова свлачище да бъде укрепено и да се финансира, дори и да е на траншове. Защото ще е трудно да се отдели такава сума от общинския бюджет\", изрази надеждата си за реакция, от страна на държавата кметът на Асеновград.   Второто голямо свлачище, което представлява опасност за отцепването на три села, е по пътя към Лясково. Към момента са предприети временни мерки, като мястото е обезопасено с нареждане на чували с пясък, които да отвеждат повърхностните води, без това да доведе до образуване на нови свлачищни процеси. Отправено е и искане участъкът да бъде обследван и регистриран в \"Геозащита\"-Перник. Подаден е сигнал и до Междуведомствената комисия по възстановяване и подпомагане (МКВП) към Министерски съвет (МС), след което са били извършени повторни огледи на засегнатото място.\r\nПроверката е констатирала нови деформации на пътното платно, извън свлачищното тяло. Вследствие на резултата от огледа експертите са настояли първоначалното предложение да се допълни с мерки за повърхностно отводняване. Това е наложило увеличаване стойността на пакета от мерки, като окончателният вариант, който е подаден в края на месец март 2019 г., е в размер на малко над 460 000 лева. \"До момента няма отговор и осигурени средства, за да се извършат дейностите по укрепване и стабилизиране по свлачищния участък\", обясни Караиванов. Той допълни, че се извършват периодични инспекции на мястото поради притеснения от възможно поредно активиране на свлачището.  \"Категоричен съм, че държавата трябва да отреагира на време, единици са общините, които са в състояние да се справят сами\", каза кметът на Асеновград. Само за това свлачищно укрепване общината се нуждае от 1 760 000 лева. И ако не се укрепят и обезопасят двете свлачища, може да се наложи все повече нужда от укрепване срещу още повече средства. Припомняме, че общо възникналите свлачища в Асеновградско са шест на брой. За укрепване на пет от тях вложените средства са в размер на почти 3 000 000 лева. Четирите се намират на пътя Асеновград - Лясково - Яврово - Добралък, а едно е на пътя Асеновград - квартал \"Горни Воден\" и манастир \"Свети Свети Кирик и Юлита\". ", "date": "2019.07.26", "title": "Асеновград настоява незабавно държавата да финансира укрепването на свлачищата"}
{"url": "https://www.actualno.com/europe/ogromen-meteorit-padna-v-kalno-orizovo-pole-v-indija-news_771817.html", "text": "      Предполагаем метеорит с размерите на футболна топка се разби в кално оризово поле край село в източната част на Индия, съобщава Си Ен Ен, цитирани от БГНЕС. Скалата, която се приземи в село Махадева в щата Бихар, е с тегло от 13 килограма и има свойствата на магнит, посочва в изявление губернатора на щата.      В момента космическата скала е изложена в музея на Бихар, но ще бъде транспортирана до научния център „Шрикришна“ за анализ, където ще бъде потвърдено със сигурност дали става дума за метеорит, заяви губернатора Нитиш Кумар.   Въпреки че изглеждат като обикновено парче скала, метеоритите често са доста по-тежки и външната им обвивка е обгорена и изглежда „по-блестяща“. Освен това те имат и магнитни свойства.\r\n„Метеоритите са от особен интерес за изследователите, които ги проучват, за да получат информация за сформирането и еволюцията на Слънчевата система“ заяви Стивън Ехлерт от Института за метеорити към НАСА.  По своята същност метеоритите са „космически скали“ – отломки от комети или астероиди, които са в орбита около Слънцето. Те се превръщат в метеори, или падащи звезди, когато навлизат в земната атмосфера и изгарят преди да паднат на повърхността. ", "date": "2019.07.26", "title": "Огромен метеорит падна в кално оризово поле в Индия "}
{"url": "https://www.actualno.com/europe/istoricheski-jegi-topjat-evropa-news_771808.html", "text": "      Европа се „топи“ в неистовите жеги обхванали континента през последната седмица, съобщи CNN. За втори път това лято най-малко 12 страни на Стария континент отчитат рекордни температури.       твърдят, че Европа е на път да отбележи най-горещия юли в историята си, като статистиката за времето започва да се води от 1880 година.   Учени предупредиха, че в световен мащаб се очакват дори още по-високи температури заради глобалното затопляне и горещините в момента съвпадат с , направени преди десет години.\r\nБелгия, Германия, Холандия и Великобритания отчетоха рекордни температури през изминалата седмица.  В сряда в Белгия беше регистриран най-горещият ден в историята на страната – 39,9 градуса. В Холандия беше подобрен 75-годишен рекорд  - 40 градуса в четвъртък. А живакът в термометрите продължава да се покачва.\r\nВ германския град Гайленкирхен температурата в сряда достигна 40,5 градуса. Във Великобритания беше отчетен най-горещият юлски ден в историята на Обединеното кралство, кат температурите подобриха отчетените стойности от 38,5 градуса през 2003 година, предаде БГНЕС.   И в четирите европейски държави остава в сила червен кон – най-високото ниво за опасност от горещо време.    През юни горещата вълна подобри рекордите в 8 държави в Европа, включително Франция, Чехия и Швейцария.\r\nВъв Франция живакът в термометрите скочи до 45,9 градуса. В страната е обявен червен код за опасност от горещини като в Париж се очакват температури от над 42 градуса.\r\nЖегите представляват за тежко повредената при пожара през април парижка катедрала „Нотр Дам“, която може да се срути, предупреди главния архитект Филип Вилньов.    ", "date": "2019.07.26", "title": "Исторически жеги топят Европа "}
{"url": "https://www.actualno.com/crime/sobstvenikyt-na-tad-group-obeshtava-da-se-pribere-v-bylgarija-news_771767.html", "text": "      \"Прибирам се през следващата седмица и веднага ще се явя пред властите, за да помогна на разследването и да разбера в какво съм обвинен\". Това каза пред bTV собственикът на TAD Group Иван Тодоров, който в момента се намира в Канада. Там той е на голяма конференция на бизнеса със сандвичи, организирана от Subway - другият бизнес на Тодоров е в продажбата на сандвичи. А бизнесменът твърди, че е планирал пътуването отдавна, купил е билети още преди два месеца и това е лесно доказуемо.      Тодоров призна, че очаква да бъде задържан още на летището, но не се притеснява от това. Той вероятно ще се върне във вторник, 30 юли.   \"Спазвали сме всички правила за съхранение на лични данни и до ден-днешен ги спазваме”, категоричен беше бизнесменът. Той отрече да е подбуждал сочения от прокуратурата за извършител на хакерската атака Кристиян Бойков, като заяви, че във фирмата не работят като пъдари и не следят постоянно какво правят служителите им. Пред Нова телевизия Тодоров пък каза, че няма представа дали става въпрос за постановка или не.\r\n\"Намерени са над 500 000 пароли, плюс съответните e-mail адреси. Факт е, че тази база данни е хакната. Факт е, че в тази база данни е извършено търсене. Факт е, че са отваряни определени пощи на определени хора. Това е нерегламентирана дейност\", каза в Добрич , цитиран от в. \" \".  Излезе и информация от държавното обвинение как точно според прокуратурата TAD Group е действала в \"кибертормоза\". Иван Гешев съобщи, че е атакувана \"една известна българска пощенска платформа\" - според властите това е станало по два начина. Първият - чрез методът крос-сайт скриптинг (XSS). При него се вкарва JavaScript код директно в приложението, без той да бъде валидиран. Когато жертвата отвори съответната страница, кодът дава възможност на атакуващия да се сдобие с чувствителни бисквитки и други данни. От TAD Group уведомили хакнатата компания. Тя не ги наела, а сама отстранила проблема. Така спряла възможността за още такива течове, но изтеглените данни можели да бъдат ползвани.\r\nВтората технология, според прокуратурата, е използване на уязвимост на сайта към Man-In-The-Middle (“Човек по средата”). При нея хакерът може да прихване трафика на жертвата и дори да подмени съдържанието на разменено писмо. Така например може да смени банковата сметка преди плащане. Подобни атаки често са насочени срещу по-големия бизнес. 2 фирми от топ 100 у нас загубиха с над 1 млн. евро при такива удари. И за това хакване от TAD Group са уведомили доставчикът на мейл услуги, но след като го направили. Действията си компанията представила като част от започнатата кампания за подпомагане на бизнеса да подсигури базите си данни и личната информация на потребителите си, преди те да са се превърнали в хакерска мишена. Самият Иван Тодоров заяви, че от 3-4 години TAD Group работи като фирма, помагаща за подобряването на киберсигурността.    ", "date": "2019.07.26", "title": "Собственикът на TAD Group обещава да се прибере в България"}
{"url": "https://www.actualno.com/burgas/zaloviha-telefonni-izmamnici-i-muleta-nabirani-ot-objavi-vyv-vestnici-news_771822.html", "text": "      Районна прокуратура – Бургас задържа за срок до 48 часа петима мъже от Бургас и Ветово, които са обвинени за телефонни измами. Те са част от организация, която в началото работела на случаен принцип. Намирали домашните телефони на възрастни хора, а след това, ако пенсионерите имали и мобилно устройство, се сдобивали и с неговия номер. Мъжете са действали по класическата схема - „помощ на полиция при задържане на ало измамници“. Престъпната им дейност е започнала през месец март 2019 и е продължила до 20 юли.      Последните жертви са жени на 77 и 92 години. При единия случай след намеса на полицията е предотвратено предаването на 2 000 лева, а в другия 600 лева, които са намерени преди да бъдат изнесени от измамниците.   Старши комисар Калоян Калоянов, директор на ОДМВР Бургас поясни, че мъжете от Ветово са братя и имат богато криминално минало. Част от него е набирането на „мулета“ чрез обяви за работа, публикувани във вестници или в интернет пространството. Един от наетите е бургазлия, който ангажирал за „мулета“ двама свои познати, сред които мъж на 70 години.\r\nЕдин от пострадалите дал два последователни пъти различни суми, като първия път предал парите по схемата „закупуване на черна и бяла техника“, а на следващия ден по схемата „оказване на съдействие на полицията при залавяне на ало измамници“.  Разследването е установило, че петимата мъже са извършили седем телефонни измами и са придобили сумата от 60 000 лева, само на територията на ОДМВР – Бургас.\r\nПрокурор Иван Кирков обясни, че са повдигнати обвинения на мъжете от Ветово в качеството им на извършители, а на тримата бургазлии, като помагачи. За извършените престъпления двамата братя са заплашени от една до осем години лишаване от свобода.   Според зам.-апелативен прокурор и говорител на Апелативна прокуратура Бургас Йовита Григорова този случай е поредната стъпка в борбата с обществено значимия проблем – „ало, телефонни измами”.     ", "date": "2019.07.26", "title": "Заловиха телефонни измамници и „мулета“, набирани от обяви във вестници"}
{"url": "https://www.actualno.com/burgas/vyzrajdat-ribarstvoto-drevnija-pominyk-na-burgaskija-region-news_771814.html", "text": "      Три милиона лева са осигурени за занимаващите се с рибарство, по програмата за морско дело и рибарство. За да получат част от сумата, кандидатстващите трябва да работят в този сектор, в населени места в община Камено, както и в бургаския жилищен комплекс \"Меден рудник\", кварталите \"Крайморие\", \"Акациите\", Рибарското селище \"Ченгене скеле\", селата Маринка, Димчево, Извор, Твърдица и други. Парите са осигурени от община Бургас и Местната инициативна рибарска група Бургас-Камено, предаде кореспондентът на .      Първата мярка вече е отворена, остават още пет. \"Досега Бургас беше дискриминиран и не беше допустим бенефициент по рибарската програма. Ние се борихме, стигнахме чак до Европейската комисия, аргументирахме се и регламентът беше променен в наша полза. Призовавам малките и средни фирми от Бургас и Камено да бъдат активни, защото тези пари са за вас, големи компании от столицата и страната нямат право да кандидатстват за тях\", заяви кметът Димитър Николов.  разговаря с Димитър Янчев, председател на сдружение \"Морски сговор\", по въпроса дали рибарското селище ще кандидатства с проект: \"Ние сме в основата да се създаде Местна инициативна рибарска група (МИРГ) и тя съществува благодарение на \"Морски сговор\". Ние не отговаряхме на условието, защото не се допускаха да участват населени места под 10 000 души. Преди три години събрахме подписи, предадохме ги в общината и кметът Димитър Николов задвижи нещата и промениха условията. Така че рибарското селище ще кандидатства много сериозно по различните мерки, които предлага програмата. Рибарите обаче се дразнят, когато фигурират в публичното пространство като Ченгене скеле. Някога така се е наричал кей, един мост, който с течение на времето падна и отдавна не съществува. По закон ние сме селищно образование рибарско селище и с това име ще кандидатстваме по различните проекти\".      97 000 лева е максимумът, за който може да се кандидатства. Парите могат да бъдат използвани за обучение на персонал, купуване на специализирана техника, софтуер, транспортни средства, строително-ремонтни или други дейности.\r\nОткриването на нови работни места ще носи най-много точки при оценяването на подадените проекти. Кандидатстващите фирми или НПО трябва задължително да са регистрирани в Бургас или Камено, а не в други населени места по крайбрежието.    Крайният срок за кандидатстване по тази мярка е до 30 декември 2019 година. Втората ще бъде отворена след тази дата и е насочена най-вече към неправителствения сектор. Нейната цел е да стимулира опазването на природното богатство на региона.\r\nЦелта на програмата с шест мерки е да повиши конкурентоспособността на местния бизнес в рибарския сектор. Да се създадат нови работни места, за да не остане в миналото поминъкът, който е изхранвал през времето хората от града и региона. Идеята е също, природните ресурси на Бургас да бъдат съхранени. ", "date": "2019.07.26", "title": "Възраждат рибарството - древния поминък на Бургаския регион"}
{"url": "https://www.actualno.com/business/jaketa-chashi-ranici-kolonki-i-barbaroni-s-obshtestvena-porychka-tyrsi-agencijata-po-zaetostta-news_771801.html", "text": "      Поръчка за публичност с цена като за строителство - на стойност 863 879 лв. без ДДС (или над 1 млн. лв. с ДДС), обяви , предаде кореспондентът на .       с название „Информиране и публичност“ е разделена на пет обособени позиции и всички се финансират от Оперативна програма „Развитие на човешките ресурси“.   Първата от тях е с прогнозна цена 120 000 лева с ДДС и е по проект „Подобряване качеството и ефективността на публичните услуги за уязвимите групи на пазара на труда и работодателите”. Ангажиментът на спечелилия поръчката ще е да осигури по 2500 якета дъждобрани, тениски с къс ръкав и яка, порцеланови чаши и чадъри, а също така 125 информационни табели за ремонтирани помещения в дирекции „Бюро по труда“. Средствата за публичност представляват 0,27% от общата сума по проекта. Справка в базата ИСУН сочи, че той е финансиран с 42 900 000 лв.\r\nВтората позиция е за публичност по проект „Обучение и заетост“ с прогнозна стойност 97 353 лв. с ДДС. От кандидатите се изисква да осигурят 450 информационни плаката, 1500 раници за лаптоп, 4000 рекламни химикалки и 4000 мишки за компютър с блутут – всички брандирани. Проектът е обезпечен с обща сума 151 000 000 лв. и тук публичността представлява 0,06% от нея.  Третата позиция е с прогнозна стойност 109 537 лв. с ДДС по проект „Обучения и заетост за младите хора”. С тези пари трябва да се осигурят 481 информационни плаката, 4000 рекламни химикалки, 4000 химикалки с USB, 1800 портативни колонки. В базата ИСУН за проекта е вписана обща стойност 42 900 000, като изчислението показва 2,55% за публичност от нея.\r\nЧетвъртата позиция е по проект „Ваучери за заети лица“ и прогнозна цена 239 364 лв. с ДДС. По нея се изискват 485 информационни табели, 3000 портативни зарядни устройства, 3000 рекламни химикалки, 1000 стенни часовници, 3000 самонадуваеми парашутни барбарона, 3000 ключодържатели с флашка и 1000 многофункционални тенти. По договор общата сума за проекта е 50 000 000 лв., а публичността е 0,48% от нея.   Най-сериозна е сума от 470 640 лв. с ДДС по проект „Готови за работа“. Спечелилият трябва да купи, брандира и достави по 10 хиляди броя химикали с USB, джобни рекламни екобележници, чадъри с 8 панела и портативни зарядни устройства. Договорът за проекта е на обща стойност 10 000 000 лв., а сумата за публичност представлява 4,7% от нея.     ", "date": "2019.07.26", "title": "Якета, чаши, раници, колонки и барбарони с обществена поръчка търси Агенцията по заетостта"}
{"url": "https://www.actualno.com/sofia/nova-sistema-slaga-kraj-na-predavaneto-na-bileti-v-sofija-news_771746.html", "text": "      Най-късно от декември следващата година всяко билетче за пътуване с градския транспорт ще е с QR код, дата и час на издаване и спирка, на която е закупено. Така ще се сложи край на практиката хората да си предават билети.      В кабините на шофьорите в транспорта ще бъдат монтирани тъчскрийнове, от които ще излиза всеки билет, който пътник си купува от тях. Това ще е част от новата електронна система за таксуване в транспорта, която трябва да заработи до края на следващата година и да сложи край на перфораторите, съобщава в. .\r\nМонтажът на новите устройства, които включват валидатори, камери за видеонаблюдение, бордови компютър и тъчскрийн, вече е започнал. До момента са оборудвани 8 превозни средства, като до края на август с новите устройства трябва да са снабдени общо 36 возила на градския транспорт, обясниха от Центъра за градска мобилност.\r\nНовата тикет система ще струва 73,2 млн. лв. без ДДС. Тя се изгражда от българо-турския консорциум \"Си Ен Си София тикетинг систем\". Отделно ЦГМ ще плати още 5,85% от приходите от продадените карти и билети през нея, но не повече от 10 млн. лв.  До декември 2020 г. трябва да бъдат монтирани 15 000 устройства за продажба на билети в превозните средства, 52 метростанции и над 80 търговски обекта. Освен това трябва да бъдат интегрирани съществуващите системи, както и да се постави видеонаблюдение във всички автобуси, трамваи и тролеи.\r\nНовата тикет система ще позволява купуването на превозни документи през банкови карти и мобилни телефони. Освен това тя трябва да дава възможност билетите да се плащат за изминато разстояние или за пропътувано време.   Преди това обаче системата щяла да се тества 1 година и след това общинските съветници ще решат как ще се плаща билетът в София.    До края на годината пък трябва да е готов дигиталният талон за паркиране в синя и зелена зона, който СОС прие вчера. Вероятно ЦГМ ще разработи свое приложение, през което да може да се купува дигитален талон.\r\nЩе търсим и партньори, които да предлагат тази услуга през други приложения срещу 10% отстъпка от продажбите, обясни шефът на ЦГМ Христиан Петров.\r\nВ момента над 90% от плащанията за паркиране в зоните е с SMS-и, а за 1 г. приходите от това са около 13 млн. лв. ", "date": "2019.07.26", "title": "Нова система слага край на предаването на билети в София"}
{"url": "https://www.actualno.com/sofia/puskat-dvijenieto-po-ujnoto-platno-na-bul-bylgarija-v-stolicata-news_771832.html", "text": "       Това каза кметът на София Йорданка Фандъкова след проверка на ремонтните дейности на южното платно на бул. \"България\", съобщава Агенция \"Фокус\".      Тя припомни, че движението е спряно, за да бъде ремонтиран цялостно участъкът с тротоарите. \"Работата по тротоара ще продължи. Тя няма да пречи на движението\", поясни Фандъкова.    \"До края на август се очаква да бъде затворено за движение северното платно\", каза Йорданка Фандъкова, като поясни, че всичко зависи от времето. Тя добави, че са започнали работа и на още едно пътно платно. \"Възложихме да се работи и по подхода от бул. \"България\" по посока бул. \"Витоша\", който също беше в много лошо състояние\", обясни Фандъкова и каза, че това няма да пречи на движението в южното платно.\r\nТя добави, че си дава сметка за трудностите, които се причиняват на гражданите по време на големите ремонти. \"Решението изисква смелост. Винаги съм смятала, че хората проявяват разбиране, когато виждат, че се работи и когато виждат, че се получава и става по-добра инфраструктурата. Бул. \"България\" е един от последните неремонтирани основни булеварди\", каза още тя.  Фандъкова припомни, че ремонтът е започнал миналата година, но на друг участък от булеварда. Най-късно преди началото на учебната година трябва да бъдат готови всички участъци, по които работим, а постоянната маркировка ще бъде поставена тогава, когато приключи изцяло ремонтът и в двете платна\", заяви още Йорданка Фандъкова. ", "date": "2019.07.26", "title": "Пускат движението по южното платно на бул. \"България\" в столицата"}
{"url": "https://www.actualno.com/society/privyrjenici-na-vyzrajdane-protestiraha-sreshtu-sdelkata-za-f-16-news_771868.html", "text": "      С плакати срещу сделката за изтребителите F16 и по повод скандала с НАП малка група протестиращи, сред които лидерът на „Възраждане“ Костадин Костадинов, демонстрираха пред парламента подкрепа на президентското вето и несъгласие с управляващото мнозинство по време на по ратификацията на договора за изтребителите. По думите на Костадинов „договорът за американските самолети, модел от 1968 г., е национално предателство и не трябва да бъде сключван. Костадинов възрази, че „ще ги платим на куп, без даже да е  построен заводът за тяхното произвеждане“ и то с „договор, в който имаме само задължения и никакво право“.      „Който смята, че е нормално да се използва обществения ресурс, за да се откупи сегашния министър председател на държавата от американския президент, защото буквално става дума за откуп или подкуп, както и да го наречем няма да сбъркаме, има своето право, но и ние, които не мислим по този начин, имаме правото да сме тук“, заяви Костадинов.   Той обясни слабото присъствие на протеста с това, че бил спонтанен по негово съобщение във Facebook. Друго негово обяснение е „провежданата вече 30 години пропаганда, че от българите нищо не зависи и каквото и да правят нищо няма да се промени“.   „Само за две седмици сегашното правителство първо ни загроби с 2,5 млрд. лв., второ - опитва се да унищожи цял един отрасъл в държавата с измислената свинска чума, трето – премахна машинното гласуване като направи един мини държавен преврат, четвърто – спря опитите да бъде повишено заплащането и помощите на семействата за второ и трето дете и т.н.“, заизрежда Костадинов. „Тъй като огромна част от хората не вярват, че нещо от тях зависи, те приемат всичко това с мъртвешко вцепенение и примирение, което може да не ни харесва, но единственото, което можем да правим е да се опитваме да събудим вярата в хората, показвайки им, че не всички са толкова примирени, заспали и доволни от случващото се в държавата“, добави той.\r\nКостадинов изрази недоумение от липсата на санкции и отговорност за теча на данни от НАП и скандала около служба „Военна информация“: „Оказва се на практика, че не само държавата, но и гражданите нямат тайни. „За държавата е ясно – шпионират ни, ние самите сме си предали нашите интереси, но да оставим безнаказано това, че личните данни на 5 млн. активни граждани - работници и работодатели изтекоха в интернет без абсолютно никакви санкции… „Възраждане“ беше наказана да плати 10 000 лева заради това, че един подпис от общо 5500, положени в подписка на „Възраждане“ преди три години и половина е намерен за некоректно положен, изтъкна за сравнение той.  „Само за един подпис ни глобиха 10 000 лева, а тук говорим за 5 млн. лични данни – имена, банкови сметки, какво има в тези банкови сметки също така, бизнеси,  собственост, всичко и … нещо да последва? Някой да пое отговорност? Не“, възрази Костадинов.    ", "date": "2019.07.26", "title": "Привърженици на \"Възраждане\" протестираха срещу сделката за F-16"}
{"url": "https://www.actualno.com/health/hepatityt-tihijat-ubiec-news_771755.html", "text": "      \"Над 257 милиона души по света са заразени с хепатит В, а други 71 милиона живеят с хронична инфекция с хепатит С, докато 4,5 милиона души ще умрат от болестта без необходимото лечение до 2030 година\", каза ръководителят на отдела за изследване на хепатит В  и С в Световната здравна организация (СЗО) Марк Балтрейс.      \"Ние не вярваме, че ще има спад в предвидения брой заболели. Очакваме това още през тази година. Ще има около 250-257 милиона души с хепатит B. За хепатит C виждаме леко намаление, но все пак това е 71 милиона души\", смята Балтрейс.\r\nСпоред СЗО, хепатитът е \"мълчалив убиец\", тъй като официално диагностициран е само всеки десети човек от 257 милиона души, които живеят с болестта. Освен това, от 71 милиона души с хронична инфекция с хепатит С, единствено всеки пети е официално диагностициран. Лечението на този вид заболяване получават само 2 милиона души годишно.\r\nАко не се инвестират около 6 милиарда долара годишно в борбата срещу болестта, до 2030 година 4,5 милиона души могат да умрат от различни видове хепатит.  В СЗО се отбелязва, че въпреки програмите за лечение, броят на хората, заразени с хепатит в света, не намалява достатъчно бързо. Това се дължи на растежа на нови огнища на болести и ниски нива на здравни грижи. В същото време е постигнат значителен напредък в лечението на хепатит в редица държави. Например, медицинският туризъм в тази област набира скорост в Египет.\r\nСпоред оценките на СЗО, Пакистан в момента е на първо място по отношение на хепатита, където повече от 10 милиона души са заразени. На второ място е Китай, следван от Египет. На четвърто място са САЩ и Руската федерация, като във всяка страна са заразени около 3 милиона души. ", "date": "2019.07.26", "title": "Хепатитът - тихият убиец"}
{"url": "https://www.actualno.com/politics/parlamentyt-othvyrli-prezidentskoto-veto-na-sdelkata-za-f-16-news_771831.html", "text": "      Парламентът очаквано отхвърли президентското вето за изтребителите F-16. След над 2 часа дебати, 128 депутати гласуваха \"за\" повторна ратификация на , 73 бяха \"против\", а 3-ма се въздържаха.      Повторното за прословутите бойни самолети се случи с подкрепата на народните представители от ГЕРБ, ДПС и половината от ОП. Така те потвърдиха вота си от миналия петък. БСП, НФСБ, Атака и Воля отново бяха против.   БСП отново оспори сделката за F-16, най-вече заради . Според Румен Гечев цената е твърде висока, а условията са неизгодни за България.\r\nТой отбеляза, че САЩ едностранно могат да прекратят договора и са освободени от неустойки при неизпълнението му, а плащането накуп е икономически неизгодно за страната ни.   С 34 млн. лева е по-скъп нашия самолет при това неокомплектован, в сравнение с пълния комплект за същия самолет, доставен на Словакия. За всички 8 самолета, нашата сделка е с над 500 млн. лева по-скъпа, отколкото за Словакия, каза Гечев.\r\nПо думите му сделката за същия самолет е по-скъпа и в сравнение с аналогична сделка за Бахрейн. Инвестираме в рисков проект, заяви той.       Словакия купува изтребителите при почти същите условия, при които и ние, контрира заместник-министърът на отбраната ген. Атанас Запрянов. Според него е голяма грешка да се сравняват договори между държави, чиито клаузи не познаваме.\r\nСпоред Гечев в сделката нямало никакви гаранции - при покупката на една кафеварка имало повече. Ако възникнат разногласия, можело да се оплачем само на арменският поп, критичен бе червеният депутат.\r\nДоговорът е напълно стандартен. 179 страни са се съгласили на тези условия, заяви депутатът от ГЕРБ Христо Гаджев.\r\nНяма силна армия, няма просперираща България, смята патриотът Милен Михов. Ако се приеме ветото спира модернизацията на авиацията за 10 години, атакува и Тома Биков от ГЕРБ.\r\nВъв вторник президентът Румен Радев за 8-те изтребителя F-16, тъй като била приета твърде бързо само в едно заседание на парламента и липсвало обществено съгласие.      Радев мотивира ветото си с думите, че пакетът въоръжение, оборудване и обучение е oрязан, което ограничава бойните способности на самолета, а имало и скрити разходи за България. Той се интересува как са защитени българските интереси по сделката и призова за сериозен парламентарен дебат по темата. В сряда комисията по отбрана се събра извънредно и договорите за покупката на американските бойни самолети, проправяйки пътя за падане на президентското вето.  ", "date": "2019.07.26", "title": "Парламентът отхвърли президентското вето на сделката за F-16"}
{"url": "https://www.actualno.com/asia/palestina-objavi-che-izliza-ot-vsichki-sporazumenija-s-izrael-news_771738.html", "text": "      Палестинският президент Махмуд Абас реши да прекрати всички споразумения, подписани с Израел, предаде БГНЕС.      Инициативата, чиято действителна степен и последствия все още не са ясни, беше реакция на неотдавнашното разрушаване от страна на израелците на палестинското село Вади Хумус в околностите на Йерусалим.   \"Ръководството на Палестина реши да прекрати всички споразумения, подписани с израелската страна,\" каза Абас, цитиран от WAFA. \"Няма да компрометираме правата си при насилие, особено в Йерусалим\", добави той. Абас така и не даде конкретна специфика за кои точно споразумения говори.\r\nПо-рано палестинското ръководство поиска обсъждане на ситуацията около Вади Хумус в Съвета за сигурност на ООН и обяви намерението си да отнесе въпроса до Международния наказателен съд.   ", "date": "2019.07.26", "title": "Палестина обяви, че излиза от всички споразумения с Израел "}
{"url": "https://www.actualno.com/cite/kak-shte-bydem-prieti-v-shengen-sled-kato-20-godishen-otkradna-tolkova-lichni-danni-news_771784.html", "text": "      Как ще бъдем приети в Шенген след като 20-годишен открадна толкова . Това каза ръководителят на Делегацията на българските социалисти в Европейския парламент Петър Витанов в сутрешния блок на БНТ и допълни, че очевидно държавата не може да защити данните ни.      По думите му българските граждани са двойно ощетени след хакерската атака в НАП. Първо ще се налага да плащат и второ остава притеснението, кой ще използва изтеклите им лични данни.   \"Съдът трябва да докаже кой е извършителят на това деяние. Поръчителят е много важен. Явно атаката има и политически привкус\", каза още по темата българският евродепутат от ГЕРБ/ЕНП Андрей Новаков.\r\n\"Има нужда да се подобри киберзащитата. Публичният сектор по-трудно догонва постиженията на частния бизнес\", допълни още той.  Новаков каза още и че не можем да започнем да преписваме и този проблем с Шенгенската зона. ", "date": "2019.07.26", "title": "Как ще бъдем приети в Шенген след като 20-годишен открадна толкова лични данни"}
{"url": "https://www.actualno.com/balkani/han-iska-ot-vuchich-syrbija-po-byrzo-da-prilaga-istinski-vyrhovenstvoto-na-zakona-news_771732.html", "text": "      На срещата си със сръбския президент Александър Вучич, еврокомисарят по разширяването Йоханес Хан призова за ускоряване на реформите, особено за налагане на върховенството на закона в страната.      Вучич и Хан се срещнаха в Белград снощи, за да обсъдят положението в Западните Балкани и следващите стъпки на Сърбия по европейския ѝ път, предаде МИА, цитирана от БГНЕС.   Обсъждайки ситуацията в региона, Вучич и Хан говориха поотделно стагнацията в диалога между Белград и Прищина и ситуацията след оставката на косовския премиер Рамуш Харадинай, според изявление на кабинета на Вучич след срещата.\r\n\"Президентът Вучич каза, че Сърбия е реагирала мирно и отговорно по този повод, както винаги. Той благодари на члена на Комисията Хан за разбирането и участието в деблокирането на диалога между Белград и Прищина\", се казва в изявлението.  Комисар Хан отново подчерта готовността си да се опита да създаде условия за продължаване на диалога между Белград и Прищина.\r\n\"Когато става въпрос за европейска интеграция, комисар Хан призова Сърбия да се ускори процеса на реформи и да се работи с по-голяма решителност за налагане на върховенството на закона\", заявиха от кабинета на сръбския президент.   Днес, 26 юли, Хан ще се срещне в Белград със сръбския премиер Ана Бърнич, след което ще се проведе съвместна пресконференция.     ", "date": "2019.07.26", "title": "Хан иска от Вучич Сърбия по-бързо да прилага истински върховенството на закона"}
{"url": "https://www.actualno.com/society/maja-manolova-sred-horata-cari-smut-i-pritesnenie-s-iztichaneto-na-lichnite-danni-news_771785.html", "text": "      Сред хората цари смут и притеснение с изтичането на . Това заяви в ефира на Нова телевизия омбудсманът Мая Манолова. По думите ѝ вратата е направо открехната или широко отворена, след като е възможно да бъдат пробити данните на една от най-големите системи.      Бих предложила да се организира един външен одит, да се направи стрест тест на системите, които касаят българските граждани , каза Манолова. В момента отново се опитват да избягат от отговорност, като не казват цялата истина . Това е удар срещу националната сигурност и правата на българските граждани , убедена е Мая Манолова.   Тя провери в студиото на \"Здравей, България\" дали има публично разкрити нейни  лични данни чрез . И се оказа, че има. Омбудсманът обаче посочи, че личните данни на публичните фигури като политици например са обществено достояние.   Прекалено се политизира изборът на един висш магистрат, какъвто безспорно е главният прокурор, заяви Манолова по повод номинацията на заместник-главния прокурор Иван Гешев за обвинител номер едно. Аз бих коментирала лично след като политиците спрат да го правят, категорична бе още Мая Манолова.    Манолова каза, че управляващите полагат усилия да я амбицират да се кандидатира за кмет на столицата . Решението ще бъде мое и опитите за сплашване няма да успеят. Показала съм, че не се страхувам и решенията ги взимам аз. Ако се кандидатирам, това ще стане с подкрепата на гражданите, отбеляза Манолова и поздрави неправителствената организация \"Спаси София\" за това, че първа е издигнала в лицето на Борис Бонев.     ", "date": "2019.07.26", "title": "Мая Манолова: Сред хората цари смут и притеснение с изтичането на личните данни"}
{"url": "https://www.actualno.com/crime/novo-napadenie-ot-kuche-tozi-pyt-v-gorna-banja-news_771739.html", "text": "      14-годишно момиче е в болница, след като беше нападнато от питбул в столичният квартал \"Горна баня\". На мястото на инцидента пристигнаха екипи на полицията, съобщи БНР, цитирано от БГНЕС. По информация на Нова телевизия и bTV кучето е порода ротвайлер.      Сигналът за нападението е подаден минути след 19:00 часа снощи. Кучето е нападнало детето близо до банята в квартал \"Горна баня\".\r\nНа място е изпратена линейка. Лекари са обработили раните на момичето, след което то е откарано в болница \"Пирогов\".\r\nПо случая тече разследване.   ", "date": "2019.07.26", "title": "Ново нападение от куче - този път в \"Горна баня\""}
{"url": "https://www.actualno.com/help/da-pomognem-na-veronika-da-otgleda-sina-si-news_771773.html", "text": "      Вероника е с един бъбрек по рождение, който се е влошил след бременността и сега се налага да бъде трансплантиран.      Ето обръщението на съпруга към хората, които искат да помогнат майката да живее нормално и да се радва на своя син:   Животът често поставя препятствия, които трябва да преодолеем. И понеже “една птичка пролет не прави” искам да се обърна към вас с желание и надежда да помогнете.\r\nПомогнете на една невероятна жена и майка – моята съпруга Вероника. С нея вече минахме през голямо изпитание, родители сме на недоносено детенце. Поради влошена бъбречна функция и развитие на прееклампсия, се наложи раждане в едва 28 гестационна седмица, което е началото на седмия месец. Марти се роди 700 грама и първите си 6 месеца прекара в болницата. И както знаете – “ крушата не пада по-далеч от дървото”, той е с ОЩЕ по-силен характер от нас и и успя да се пребори за живота си. Скоро ще навърши 3 годинки и се радва на детството си.  Сега Вероника трябва да се пребори и за собствения си живот. По рождение е с един бъбрек, който след бременността се влоши и се налага да бъде трансплантиран. Състоянието ѝ се влошава с всеки изминал ден- креатининът ѝ е над 600 / при норма 100 /. Единственият вариант за нея е животоспасяваща бъбречна трансплантация!\r\nОперацията трябва да се извърши в средата на август месец 2019 година, в Турция. Донор ще бъде собствената ѝ майка – майка, която някога ѝ е дарила живот, днес се налага да го направи отново. В противен случай Вероника ще трябва да започне поддържаща живота хемодиализа, която е много болезнена и силно увреждаща органите. Вярваме, че необходимите средства ще се съберат преди средата на август. Така Вероника ще може да бъде отново пълноценна майка и да се грижи за своето малко слънчице, което има нужда от нея!   Всяко споделяне на кампанията и всяка помощ са много важни и ценни.    Благодарни и признателни сме на всеки, който ще застане до нас и ще подкрепи Вероника в тази битка.\r\nВсеки, който желае и има възможност да дари средства, може да го  ", "date": "2019.07.26", "title": "Да помогнем на Вероника да отгледа сина си"}
{"url": "https://www.actualno.com/asenovgrad/kmetyt-na-asenovgrad-sega-trjabva-da-se-raboti-za-izbori-ima-vreme-news_771772.html", "text": "      \" Искам да успокоя всички интересуващи се, че има още малко време до окончателното ми решение дали да се кандидатирам за трети кметски мандат и искам да използвам това време за работа. В общината работата не пита дали има избори, или няма, тя трябва да върви. Имаме важни задачи и проекти, които трябва да приключим.\" С тези думи на Асеновград доктор Емил Караиванов отговори на въпрос от медии дали възнамерява да участва отново в местния вот наесен.      Той припомни, че както бе казал преди няколко седмици пред , решението му за кандидатура за следващ мандат не е еднолично, а и все още текат номинации в партията, така че всичко тепърва предстои да бъде огласено. Емил Караиванов допълни, че все още не е оповестил официално дали ще се включи в предизборната надпревара не заради спазване на някакви срокове или допълнителни стратегически ходове.     Той заяви, че трябва времето до изборите да бъде ползвано за работа, а не като предизборна агитация. \"За мен е важно отношението на гражданите за това, какво съм свършил до момента, доколко аз съм ангажиран с проблемите им и каква е тяхната оценка за този мандат\", каза още кметът на Асеновград. ", "date": "2019.07.26", "title": "Кметът на Асеновград: Сега трябва да се работи, за избори има време"}
{"url": "https://www.actualno.com/america/kanada-hvyrlja-ogromen-resurs-za-da-zalovi-zapodozreni-za-tri-ubijstva-tijnejdjyri-news_771759.html", "text": "      Канадската полиция съобщи, че е впрегнала огромни ресурси, включително кучета в търсенето на заподозрени серийни убийци-тинейджъри, информира АФП.      19-годишните канадци Кам Маклауд и 18-годишният Брайър Шмегелски са търсени за убийствата на австралиеца Лукас Фаулър и американската му приятелка Чийна Дийз. Двамата също са обвинени в убийството на трето лице, идентифицирано от полицията като Леонард Дайк, уточнява БГНЕС.   Всички жертви са били открити в северната част на Британска Колумбия по-рано този месец, но заподозрените вече са проследявани в три провинции и на стотици километри от северния град Манитоба, съобщи полицията.\r\nКралската канадска полиция е изпратила \"значително количество ресурси\" в района на Гилам, включително кучета за проследяване, наблюдение на въздуха, екипи за спешно реагиране и преговарящи при кризи психолози, каза говорителката Джули Куршайн.  \"Ние вярваме, че те все още са в района\", каза Куршайн, като се позова на две отделни наблюдения на заподозрените в района на Гилам.\r\nВ интервю за канадската преса бащата на един от издирваните – Брайър Шмегелски, каза, че синът му е бил \"дълбоко объркан и иска болката му да свърши\". \"Той е на самоубийствена мисия ... ще бъде мъртъв днес или утре\", каза Алън Шмегелски за сина си, обяснявайки, че Брайър никога не се е възстановил емоционално от развода на родителите си през 2005 година.    ", "date": "2019.07.26", "title": "Канада хвърля огромен ресурс, за да залови заподозрени за три убийства тийнейджъри"}
{"url": "https://www.actualno.com/asia/kim-chen-un-lichno-e-rykovodil-poslednija-test-na-severna-koreja-news_771753.html", "text": "       , извършен само преди денонощие от Северна Корея, е ръководен лично от Ким Чен Ун, съобщи АФП.      Лидерът на Северна Корея Ким Чен Ун е контролирал тестовете на \"нов тип тактическо оръжие\" като \"официално предупреждение към южнокорейските военни\", съобщи държавният вестник \"КЦНА\", цитиран от БГНЕС.   Ким \"лично организира и ръководи\" изстрелването на \"най-съвременната оръжейна система\", съобщи „КЦНА”, споменавайки двете ракети с малък обсег изстреляни в Японско море.\r\nТова е първият тест на ракети, извършен от Пхенян след втората среща между Ким и американския президент Доналд Тръмп миналия месец.   ", "date": "2019.07.26", "title": "Ким Чен Ун лично е ръководил последния тест на Северна Корея "}
{"url": "https://www.actualno.com/celebrate/sv-prepodobnomychenica-paraskeva-rimljanka-news_686805.html", "text": "      Родителите на преподобномъченица Параскева били римляни и след дълги молитви се удостоилил да имат едничка дъщеря. Те я нарекли Параскева, понеже се родила в петъчен ден (петък по гръцки се казва \"параскеви\").      Приела монашество, Параскева жестоко пострадала за вярата си в Христа при царуването на Антонин. Хвърлена в котел с кипящо масло и катран, тя останала невредима. На мъченията й присъствал сам императорът. Но в очите му попаднали пръски от кипящата течност, в която била Параскева, и той ослепял. По негова молба мъченицата му дарувала отново зрение. Така тежките страдания на св. Параскева били придружени от чудеса. Чрез тях тя обърнала мнозина към Христа. Преподобномъченица Параскева била посечена с меч. Мощите й по-късно били пренесени в Цариград.     ", "date": "2019.07.26", "title": "Св. преподобномъченица Параскева Римлянка"}
{"url": "https://www.actualno.com/society/prognoza-za-vremeto-26-uli-petyk-news_771723.html", "text": "      Днес преди обяд ще е слънчево. След обяд ще има временни увеличения на облачността, но само на изолирани места ще превали краткотрайно. Това съобщи за Агенция \"Фокус\" Мартин Славчев, дежурен синоптик в Националния институт по метеорология и хидрология (НИМХ). След пладне в източната половина от страната ще духа до умерен югоизточен вятър, докато на запад ще е почти тихо. Максималните температури ще са предимно между 29° и 34°.      По Черноморието ще бъде слънчево. След обяд ще има временни увеличения на облачността, но ще е без валежи. Ще духа до умерен югоизточен вятър. Максималните температури ще са между 27° и 29°, малко по-високи от температурата на морската вода. Вълнението на морето ще бъде 2-3 бала.   В планините ще е предимно слънчево. След обяд ще има временни увеличения на облачността, но само на отделни места ще превали краткотрайно. Ще духа умерен вятър от запад-северозапад. Максималната температура на височина 1200 метра ще е около 23°, на 2000 метра - около 18°.\r\nАтмосферното налягане ще се понижи и ще е по-ниско от средното за месеца.  През почивните дни бъде предимно слънчево. След обяд над планините и планинските райони в западната половина от страната ще се развие купесто-дъждовна облачност и на места там ще превали и прегърми. Ще духа до умерен юг-югоизточен вятър. Температурите в събота ще се повишат с още градус-два и максималните ще са между 31° и 36°, по-ниски по Черноморието. В началото на следващата седмица вятърът отново ще се ориентира от север-северозапад, ще бъде слаб до умерен. Температурите слабо ще се понижат. На места в Западна и Централна България ще има краткотрайни валежи, придружени с гръмотевични бури; повишена е вероятността за интензивни явления, възможни са и градушки. ", "date": "2019.07.26", "title": "Прогноза за времето - 26 юли (петък)"}
{"url": "https://www.actualno.com/asia/cnn-tvyrdi-che-iran-e-testval-balistichna-raketa-sys-sreden-obseg-news_771765.html", "text": "      Тази нощ Иран изпробва балистична ракета със среден обсег, която прелетя над 1000 километра, съобщи американската телевизия CNN, цитирайки източник от американската администрация.      \"Въпреки че ракетата \"Шабааб-3\" не представлява заплаха за морските сили или американските бази, според разузнавателните оценки, тези тестове са част от усилията на Иран да подобри обхвата и точността на ракетата\", написа анализаторът на медията Барбара Стар в Twitter, предаде БГНЕС.   В същото време иранските власти не съобщават за извършвани ракетни тестове.\r\nРакетната програма на Иран е предмет на противоречия в международната общност. Съединените щати и няколко други държави тълкуват Резолюция 2231 на Съвета за сигурност на ООН като текст, забраняващ изстрелването на ракети от страна на Иран. Русия обръща внимание на факта, че точната формулировка съдържа само препоръка. Иранското външно министерство подчертава, че ракетните пускове не нарушават Резолюция 2231 на Съвета за сигурност на ООН.   ", "date": "2019.07.26", "title": "CNN твърди, че Иран е тествал балистична ракета със среден обсег"}
{"url": "https://www.actualno.com/books/zashto-vsichko-zapochva-ot-detstvoto-news_771726.html", "text": "      Новото актуализирано издание на „Всичко започва от детството“ (с подзаглавие „Детето в нас и до нас“) от Стела Даскалова е в книжарниците.      Даскалова дава важни препоръки на родителите как да предотвратят бъдещите проблеми на детето си, като избегнат често срещани грешки в подхода си към него още в ранна възраст. Сред темите, които Даскалова засяга във „Всичко започва от детството“, са толерантността, разбирането, любовта и семейният уют, доверието, преодоляването на страховете – от родителите, от неуспеха, от смъртта.   Любовта и всеотдайността на майката и бащата, смята авторката, са от ключово значение за правилното отглеждане на всяко дете. В началото на книгата Даскалова допълва: „Разликата между безусловната любов и условната е огромна. Когато любовта се дава като награда за добро поведение, детето остава с впечатлението, че е обичано само при определени условия и че ако не полага специални усилия, не заслужава да бъде обичано. Това убеждение формира ниска самооценка и липса на самоуважение. Когато порасне, това дете най-вероятно ще бъде неуверено и рев- ниво в любовните си връзки, защото никога няма да е спокойно, че заслужава само по себе си да бъде обичано. Същевременно няма да вярва, че е способно да постигне голям успех и да бъде харесвано от хората. Всичко това ще пречи на неговото щастие...“\r\n„Всичко започва от детството“ предлага и над 150 трогателни и мъдри детски мнения за всичко, което вълнува малчуганите – за щастието и мечтите, за страховете си, за трудностите в отношенията с родителите, за родителската агресия, за нуждата от любов и разбиране.  Стела Даскалова е автор на „Какво се случва с любовта? Капаните на нашите убеждения“ и на още една много успешна книга по темата: „Всяко дете е герой. Важни уроци, които не се учат в училище“. Основната енергия, която обединява и трите ѝ книги, е любовта във всичките ѝ измерения. ", "date": "2019.07.26", "title": "Защо всичко започва от детството?"}
{"url": "https://www.actualno.com/europe/avstrija-tyrsi-ruski-shpionin-news_771760.html", "text": "      Австрия заяви, че е издала заповед за арест на руски офицер от военното разузнаване след обвинения в шпионаж. Той е работил на територията ѝ от 80-те години на миналия век.      Полицията в региона на Залцбург заяви че \"прокурорите са разпоредили арест на 65-годишен шпионин от руската военна разузнавателна служба с европейска и международна заповеди за арест\". Офицерът е идентифициран на уебсайта на австрийското вътрешно министерство като 65-годишният Игор Егорович Зайцев, пише БГНЕС.   Заповедта се отнася към случай от ноември 2018 година, когато пенсиониран австрийски полковник е заподозрян в шпионаж за Русия в продължение на няколко десетилетия. Предполага се, че полковникът е започнал да работи с руското разузнаване още през XX век и е извършвал това до 2018 година, като е бил вербуван от издирвания руснак.\r\n\"Руският гражданин е заподозрян в принуждаването на пенсиониран 70-годишен полковник от австрийската армия да извърши разузнавателна операция в ущърб на Австрия\", заяви австрийската полиция.   ", "date": "2019.07.26", "title": "Австрия търси руски шпионин "}
{"url": "https://www.actualno.com/starazagora/za-mesec-vremenna-komisija-trjabva-da-reshi-kazusa-sys-stroeja-v-starozagorski-kvartal-news_771740.html", "text": "      Временна комисия, съставена от представители на администрацията и общински съветници, ще търси най-доброто решение за казуса със строеж в старозагорския квартал \"Казански\".      Инициативата за сформирането ѝ е на кмета Живко Тодоров, след като на вчерашната сесия общинският съвет не можа да събере необходимото квалифицирано мнозинство за приемането на предложението на администрацията за замяна на частния имот с общински на ул. \"Раковски\" и доплащане от 200 000 лв. от инвеститора. \r\nЗа членове на комисията от общинския съвет старейшините излъчиха петима свои представители - Бойчо Биволарски, който ще е неин председател, Пламен Русев, Явор Гънчев, Румен Димитров и Михаил Михайлов. В рамките на 30 дни комисията трябва да намери вариант, който да удовлетворява страните по създалия се проблем.\r\n\"Този казус не търпи отлагане, защото хората протестират, а предприемачът има нужните разрешения и още утре може да започне работа\", подчерта кметът Тодоров.  Припомняме, че на заседанието на общинския съвет точката за замяната на частния терен с общински разгорещи страстите и дебатите доведоха до противопоставяне и обвинения за трупане на политически дивиденти в предизборна обстановка между представителите на различните политически групи. ", "date": "2019.07.26", "title": "За месец временна комисия трябва да реши казуса със строежа в старозагорски квартал "}
{"url": "https://www.actualno.com/africa/stotici-hora-verojatno-sa-se-udavili-pri-opit-da-stignat-ot-libija-v-evropa-news_771735.html", "text": "      Над 100 души са в неизвестност, вероятни мъртви, след неуспешен опит на мигранти да стигнат от Либия в Западна Европа - защото корабът им е потънал, предаде БГНЕС.      \"Потъването се е случило на около 100 километра от Триполи\", каза Сафа Мсели, говорител на Международната организация по миграция в Либия.   Около 145 мигранти са спасени от либийската брегова охрана, а оцелелите са съобщили, че около 150 души са безследно изчезнали, съобщи тя. Генерал Аюб Кацем, говорител на либийския флот, каза, че \"134 мигранти са били спасени, открито е едно тяло, а 115 други мигранти все още се водят изчезнали\".\r\n\"Дървен кораб, превозващ около 250 души, включително жени и деца, потъна около пет морски мили от брега, според свидетелски показания на преживели трагедията мигранти\", се казва в изявление на Кацем.  Благотворителната организация Лекари без граници (MSF) съобщи, че още 250 мигранти все още се водят изчезнали.\r\n\"Мигрантите очевидно са се отправили към морето с три кораба, привързани един за друг\", заяви ръководителят на мисията на MSF Жулиен Райкман по телефона. Той каза, че оцелелите са съобщили за общо 400 души, пътуващи на борда на трите лодки.   Касем каза, че повечето от спасените мигранти са от Етиопия, докато други са палестинци и суданци. Бреговата охрана очаква властите да им осигурят подслон.    Ръководителят на агенцията на ООН за бежанците Филипо Гранди пише, че това е \"най-лошата средиземноморска трагедия от тази година\". ", "date": "2019.07.26", "title": "Стотици хора вероятно са се удавили при опит да стигнат от Либия в Европа"}
{"url": "https://www.actualno.com/society/nap-prodyljava-da-analizira-dali-mnogo-poveche-ot-189-bylgari-sa-zaplasheni-ot-hakerskija-probiv-news_771754.html", "text": "      Сериозно застрашени от \"НАПлийкс\" са над 47 000 българи , а не само 189, както ден по-рано от приходната агенция. За това предупредиха IT специалисти, пише в. .      Според данъчните само за 189 души има едновременно изтичане на данни за имена, ЕГН, адрес, номер, валидност и издател на лична карта, заради което те са в най-голяма опасност от злоупотреби с лични данни. НАП обяви, че персонално ще ги предупреди по телефон или имейл, че те ще трябва да сменят документите си за самоличност.   Във Facebook обаче ИТ специалист предупреди, че при анализ на масива от файлове, изтекъл в интернет, подобен набор от лични данни може да се открие за 47 262 българи .\r\n\"Не казвам, че НАП ни хвърля прах в очите и се опитва да омаловажи собствената си немарливост по отношение на работата с лична информация и данни на граждани. Силно се надявам да успокоят хората, че в бързината просто са допуснали грешка, и да се поправят\", посочва ИТ специалистът Антон Аврамов.   пред bTV и експертът по дигитална сигурност Ясен Танев, който преди дни описа безпрецедентната хакерска атака срещу информационните системи на НАП, довела до изтичане на чувствителни данни за над 5 млн. българи, като IT Чернобил . \"Помолихме НАП да прегледа данните\", каза Танев.\r\n\"Продължаваме анализа на данните. Посочили сме колко смятаме за изложени на най-висок риск\", отговориха на в. \"Сега\" от НАП по повод сигнала за много по-голям брой сериозно засегнати граждани.\r\nВчера приходната агенция най-после пусна , в което чрез ЕГН и номер на мобилния телефон всеки може да направи справка дали има изтекли лични данни. Преди това данъчните обясняваха, че приложението се бави, защото трябвало да се провери дали незаконно разпространената от хакерите информация е като тази в реалните бази данни на НАП. Ден след теча финансовият министър Владислав Горанов декларира, че няма външна намеса в данните - нито изтриване, нито дописване.       Проверката в обаче не дава кой знае каква информация. След като се посочи ЕГН и мобилен телефон, всеки потребител получава номер на заявката и веднага след това SMS. Той известява единствено дали по съответната заявка ИМА или НЯМА неправомерно разкрити лични данни. \"Едва след като приключи съпоставката на реалните данни на НАП с тези от разпространените от хакери файлове, ще решим как да се даде достъп до по-подробна информация\", обясни говорителят на НАП Росен Бъчваров.\r\nВероятно при идентификация с ПИК или електронен подпис всеки, който е получил SMS, че съществува в масива с неправомерно изтеклите данни, ще може да направи проверка какви лични данни са станали публично достояние, каза Бъчваров.\r\nНАП вече пусна инструкции с въпроси и отговори как да се предпазим от злоупотреби с лични данни. \"Това е наръчник за оцеляване след теча, който би трябвало да следват и всички нотариуси, банки и институции\", коментира Ясен Танев.\r\nНотариалната камара увери, че ще изповядва сделките с повишено внимание, така че да е невъзможно някой да продаде имот, без собственикът да разбере. От асоциациите на банките, на лизинговите дружества и на фирмите за бързи кредити пък уверяват, че и сега използвали достатъчно надеждни мерки за установяване на самоличността на хората, които кандидатстват за заеми.        ", "date": "2019.07.26", "title": "НАП продължава да анализира дали много повече от 189 българи са заплашени от хакерския пробив"}
{"url": "https://www.actualno.com/chronicles/v-sasht-se-syzdava-buro-za-razuznavane-koeto-prez-1935-g-e-preimenuvano-vyv-fbr-news_771647.html", "text": "      Федералното бюро за разследване (ФБР, на английски език Federal Bureau of Investigation, FBI) е федерален правоприлагащ орган и контраразузнавателна специална служба, която е основният разследващ орган на Министерството на правосъдието на САЩ.      Глава 28 от Наказателния кодекс (U.S. Code), параграф 533, който ѝ легитимира пълни правомощия да разкрива престъпления срещу Съединените щати и други федерални закони, дават на ФБР правомощие и отговорност да разследват специфични престъпления.   Понастоящем ФБР разследва нарушения в над 200 категории на т. нар. федерални престъпления. ФБР-листата за най-търсените личности се използва от 1949 г., за да съобщи на обществеността за издирвани престъпници. ", "date": "2019.07.26", "title": "В САЩ се създава Бюро за разузнаване, което през 1935 г. е преименувано във ФБР"}
{"url": "https://www.actualno.com/actualno/skotobojna-news_771717.html", "text": "      Предстои умъртвяването на още 40 000 прасета в Русенско, съобщиха медиите. Лабораторно е било потвърдено наличието на африканска чума по свинете (АЧС) в най-големия свинекомплекс у нас и започва евтанизирането на всички животни там.      Над 200 тира с убити и потенциално заразени свине ще бъдат загробени в делтата на Дунав, и това е екологична катастрофа - алармираха разследващи журналисти. Застрашено е оцеляването на един огромен земеделски бранш, предупредиха агроспециалисти.\r\nДокато народонаселението дискутира актуалната фотосесия на поредната напращяла плеймейтка, новите тенденции в татусите и перчема на некой футболен мачо и кой, къде и колко се е нахакал (Ох, пардон - напил), или пък се мае дали \"вълшебник\" е хакнал НАП, или просто там работят олигофрени, в България тече заличаване на поредния поминък. Брутално, варварски и с някаква садистична наслада.\r\nПреди няколко дни видео във Facebook нарисува картина от твърдения как \"специалистите\" от Българската агенция по безопасност на храните (БАБХ) се борят с африканската чума по свинете в ямболското село Зидарово. Нарисуваната картина е следната - влизат като башибозук в дворовете на хората, колят животните, без да се представят или покажат някакъв официален документ. Нахлуват в имотите по късна доба, а също и докато хората отсъстват. Изколват добитъка… След което изхвърлят трупове на свинете в края на селото, твърдят стопани на животни във видеото. На десет метра от реката. Без да ги погребат. А уж става въпрос за остра и опасна зараза!... Труповете се въргаляли незарити, чак докато вонята станала толкова нетърпима, че хората казват, че се принудили да ги загробят сами. С подръчни средства.  Във видеото има и много смущаващ елемент - показани са бели парцали, приличащи на остатъци от защитните облекла на \"операторите\" по коленето на животните, захвърлени малко преди карантинната бариера на селото. Дали действително са защитни облекла? И ако са, дали не са силно заразни? Така ли работи Българската агенция по безопасност на храните? Коли ли хорския добитък, както и турчин не го е клал? Достатъчно е само да си припомним спорните действия на БАБХ миналото лято, когато и заличи поминъка на половин Странджа. Тогава животновъдният геноцид бе обоснован с положителни проби за чума по дребните преживни животни. Впоследствие се оказа, че чумната епидемия не е точно това, което се казваше - го показа, в полза на един от най-емблематичните герои на сагата, фермерката Ани Петрова. Но... едва след като хиляди овце и кози в Ямболско и Бургаско и десетки малки ферми минаха под ножа. Не без съдействието на полицията, която подсигуряваше логистично колачите, но и респектираше с масирано присъствие малцината, дръзнали да протестират срещу сталинисткия подход на БАБХ и садистичния метод за умъртвяване на добитъка.    И докато овластеният ветеринарен башибозук вилнееше в Странджа, почти никой не реагира. Медиите, (така нареченото) гражданско общество, еколозите, правозащитниците, опозицията… Предпочетоха да броят колко целувки могат да се съберат върху темето на един самопровъзгласил се махленски месия.\r\nТака изгубихме битката за Странджа. А Странджа бе социален експеримент, лакмус за наличието на остатъчен граждански имунитет у нас - последна барикада пред националната капитулация и катастрофа.\r\nЕто затова днес безпрепятствено ще продължи изтребването на животни. И затова България все повече ще заприличва на скотобойна - заради гражданския ни ступор, овчедушие и безгръбначие пред силните на деня.\r\nИ заради непукизма ни пред бъдещето. И историята.\r\nп.п. -    Автор:   ", "date": "2019.07.26", "title": "Скотобойна"}
{"url": "https://www.actualno.com/europe/evrokomisar-prizova-da-ne-se-tyrsjat-konspirativni-teorii-za-afrikanskata-chuma-news_771783.html", "text": "      Умъртвяването на заразените с прасета е единственият начин за овладяване на ситуацията в България. Това каза в интервю за БНТ еврокомисарят по здравеопазване и сигурност на храните Витянис Андрюкайтис. Той е в постоянен контакт с българските власти и е готов да се срещне с министъра на земеделието Десислава Танева.      Комисар Витянис Андрюкайтис предупреди, че вирусът е много опасен за прасетата и в момента няма ваксина срещу него. Той се разпространява и сред дивите прасета и най-вероятно е дошъл в България от Румъния, а там от - Украйна и Молдова.   „Знаете, че европейския ветеринарен екип на място в момента е на място в България. Те работят рамо до рамо с българските официални контролни власти и ветеринарните служби. Много е важно да се разбере по какъв начин инфекцията е преминала към една от най-големите свинеферми в страната ви“, каза Андрюкайтис.\r\nЕврокомисарят припомни, че преди две години в България отново е имало , но само при диви прасета и тогава не се е стигнало до заразяването на домашните. Според него е много важно хората да разберат колко сериозен е сега проблемът.  „Хората по места трябва да разберат, че ситуацията е много сложна. Трябва със сигурност да се спре разпространението на заразата чрез дивите прасета, нелегална търговия, чрез храната на прасетата, чрез транспорта и човешкия фактор. Много е важно да се разбере, че човешките дейности, специално нелегалната продажба на свинско месо е много опасна“, каза еврочиновникът.\r\nАндрюкайтис призова местните власти за прилагането на строги мерки: „Строгите мерки за биосигурност трябва да бъдат прилагани както в големите свинеферми, така и в дворовете на хората, където се отглеждат прасета. Хората трябва да разберат, че трябва да се предприемат извънредни мерки. Те трябва постоянно да са във връзки със съответните органи как да прилагат мерките за биосигурност. Най-важното сега е умъртвяването на заразените животни“.   Според еврокомисаря избиването на животните е много болезнено за хората, но това е единственият начин, за да бъде спряна заразата. Трябва да бъдат умъртвени не само заразените прасета, но и тези, които са били в близост до тях.    Андрюкайтис коментира, че не трябва да се търсят конспиративни теории, свързани с тези мерки. Само така може да бъде спасен целия сектор и бъдат намалени икономическите щети. Още повече, че сега е много топло и вирусът продължава да се разпространява бързо.\r\n„Мога да ви показа примери с много ефективни мерки в Чехия, където заразата беше спряна чрез А сега и в Белгия. В Белгия беше установена африканска чума само по дивите прасета, но въпреки това властите решиха да предприемат строги мерки и бяха умъртвени и домашните прасета, които да били в близост до тях. Разбира се, хората ще бъдат компенсирани за финансовите си загуби“, заяви още Андрюкайтис.\r\nКакто в Белгия, и в България хората, които загубят животните си ще бъдат финансово компенсирани. Еврокомисията поема и 75% от разходите, свързани с умъртвяването и дезинфекцията на фермите.    ", "date": "2019.07.26", "title": "Еврокомисар призова да не се търсят конспиративни теории за африканската чума"}
{"url": "https://www.actualno.com/society/novini-ili-novini-kartinata-na-pechata-za-26-uli-news_771758.html", "text": "      Редакционният екип на представя кратък преглед на печата от днешния 26 юли.       Вестникът се спира на хакерския пробив в НАП, при който са откраднати личните данни на над 47 000 българи, а не само на 189, както обявиха от приходната агенция. За тях има едновременно изтичане на данни за имена, ЕГН, адрес, номер, валидност и издател на лична карта, заради което те са в най-голяма опасност от злоупотреби с лични данни. НАП обеща персонално да ги предупреди по телефон или имейл, за да сменят личната си карта. Приходната агенция пусна , в което чрез ЕГН и номер на мобилния телефон всеки може да провери дали има изтекли лични данни. То уведомява само дали ИМА или НЯМА неправомерно разкрити лични данни.\r\nДруга главна тема за медията е припомнянето какво всъщност притежава жената до единствения кандидат за главен прокурор Иван Гешев - и евтин апартамент в Зона Б -17, на ул. „Ген. Столетов“ № 8, извън това, което Гешев казва като имущество в квартал \"Волуяк\". Още в края на май , че в покупката на жилището има връзка с Александър Ваклин - основният свидетел по делото \"Иванчева\".   Лекарите и зъболекарите до 30-годишна възраст са се увеличили двойно в последните 10 години. Криза в сектора на здравеопазването обаче има за медицински сестри, стана ясно при изслушването на здравния министър Кирил Ананиев в парламента.\r\nОт началото на март медицински сестри от цялата страна стачкуват заради ниското заплащане и лошите условия на труд. Заради липсата на кадри редица отделения в малките болници из страната пък са закрити или пред закриване. Към края на 2018 г. медицинските сестри у нас са 30 589    В края на 2018 г. в България има повече лекари на 10 000 души от средното за ЕС. До 1200 места за медицински сестри в университетите ще са нужни годишно, за да се компенсира недостигът. От здравното министерство всяка година ще предлагат бройките за прием да се увеличават. За да функционира системата правилно, трябвало съотношението медсестри/лекари да е поне 2:1, а сега е 1,03:1 (30 589 медицински сестри и 29 667 лекари), подчертава Ананиев.\r\n“За учебната 2018/2019 г. предложихме да се увеличи броят на заявените от висшите училища места за медицински сестри със 130 - от 671 на 801. В резултат броят на местата беше увеличен с 47”, допълни Ананиев. Призна, че същото станало и за учебната 2019/2020 г. - здравното министерство настоявало за поне 960 места за тази специалност, а правителството утвърдило 618 бройки, които по-късно били увеличени на 714. Твърденията за вредното влияние на 5G мрежите, които щели да ни облъчват и вече са предизвикали смъртта на множество птици, се оказват пълна манипулация, пише медията. Въпреки кампанията с фалшиви новини, която се разпространява социалните мрежи, според учените няма никакви доказателства, че 5G мрежата е опасна за хората. Мрежата от ново поколение е 10 пъти по-бърза от 4G и предоставя огромни възможности като интернет в реално време. С нея ще можем да свържем хладилника със смартфона си, светофарите и осветлението на даден град с неговата община и т.н.    Демографската криза в Българи  се дължи по-скоро на високата смъртност, а не на ниската раждаемост, коментира в интервю за вестника зам.-деканът на Геолого-географския факултет на СУ Доц. Георги Бърдаров. Раждаемостта е в напълно нормални граници за страна от ЕС.\r\nСтраната ни обаче е първа по смъртност в Европа - в Западна и Северозападна България има общини, в които тя надхвърля 30 промила (3 пъти над средното за страните \"от нашата черга\"). Такава смъртност отчитат единствено регионите, които са във война или са поразени от големи болестни пандемии.\r\nДруг голям проблем е намаляващият брой на младите хора. Те търсят по-добри перспективи за образование, професионална реализация и по-добра социална среда. Въпреки това Бърдаров прогнозира, че окло 2025-2030 г. у нас ще започнат да се раждат повече бебета в абсолютни бройки. ", "date": "2019.07.26", "title": "Новини или Novini - картината на печата за 26 юли"}
{"url": "https://www.actualno.com/america/pet-hrani-koito-pomagat-na-kolenete-news_771768.html", "text": "      Вероятно никога не сте осъзнавали колко разчитате на коленете си, докато не започнат да ви болят. Хроничната болка в коляното е толкова трудна за овладяване, защото коленете ни са заети, независимо дали стоите или седите, ходите или карате колело, изкачвате се по стълби или се опитвате да намерите удобно място в леглото. Да, когато коленете ви болят, това може да ви развали деня.      Независимо дали са причинени от артрит или нараняване, има много средства против болка и възпаление, които могат да ви помогнат да се движите свободно отново. За съжаление, много лекарства, отпускани без рецепта водят до тежки странични ефекти. Ацетаминофенът, например, е водещата причина за чернодробна недостатъчност в световен мащаб.\r\nМоже да се изненадате, когато научите колко прост хранителен режим може да повлияе на нивото на болката, особено когато става въпрос за възпаление на ставите. Ето някои храни, които правят чудеса при болки в коляното, според американски диетолози. Включването на повече от тях в дневния ви хранителен режим може да намали зависимостта ви от болкоуспокояващи и да ви осигури по-здравословен живот. Моркови   Яденето на моркови за облекчаване на болката в коляното е всъщност древно китайско лекарство. Той действа, защото оранжевият зеленчук е пълна с бета-каротин и витамин А - и двете са мощни противовъзпалителни съединения.   Тайната да се наслаждавате на максималната сила на морковите е да ги ядете задушени, но ако мразите това, яжте ги сурови. Опитайте по две порции всеки ден, за да намалите болката в коляното. Куркума     Любители на къри, радвайте се! Вече правите чудеса за вашите колене. Кърито съдържа куркума - това я прави оранжева - и куркумата има вещество, наречено куркумин.\r\nКуркуминът е бил използван от векове в билковата медицина поради неговата противовъзпалителна способност. Яденето на къри и куркума може да намали риска от развитие на болезнени състояния на ставите на първо място, а също така почти съответства на ибупрофена в неговата способност за облекчаване на болката. Джинджифил    Джинджифилът е друга храна, която може да се яде и да се втрие върху страдащите ви колене. И двата начина са страхотни, защото вкусът и мирисът на джинджифила са наистина са добри. Активната съставка в джинджифила се нарича гингерол и е силно противовъзпалително вещество.\r\nВ действителност, при проучвания на страдащите от артрит, добавянето на джинджифил в режим на лечение е установено, че намалява болката повече, отколкото лекарствата. Насладете се на джинджифил, настърган във всички видове сладки и солени ястия, или си направете чай. Маслото от джинджифил е фантастично да се втрива директно върху подути колене.   Орехи Орехите са царе сред ядките по отношение на омега-3 мастни киселини и антиоксиданти, което ги прави идеални за успокояване на болката в коляното.\r\nНякои проучвания показват, че въпреки високото им количество калории, яденето на орехи редовно може да намали апетита към нездравословна храна и следователно да ви помогне да отслабнете. Загубата на няколко килограма е друга добра стратегия за намаляване на стреса върху боледуващи колене. ", "date": "2019.07.26", "title": "Пет храни, които помагат на коленете"}
{"url": "https://www.actualno.com/society/sobstvenici-na-svineferma-obezshtetjavat-malki-stopani-s-250-lv-na-prase-news_771788.html", "text": "      Собствениците на свинеферма в село Козлодуйци в Добричко се решиха на крайна мярка в борбата с aфриканската чума. Те предлагат обезщетение на стопаните от близките села, които заколят прасетата от дворовете си.      Те предлагат по 250 лв., независимо от големината на животното. В областта няма огнище на при питомните прасета. Последният случай е от този месец, но при дива свиня от ГКПП \"Дуранкулак\".   „Правим всичко възможно да обезопасим 3-километровтаа контролирана зона около свинекомплекса преди евентуалната регистрация на заболяването. Направихме среща с кметове, полиция и собствениците на животни – разяснихме какви са опасностите за тях и нас. Хората сами предприеха действия”, обясни д-р Румен Караманов – управител на свинекомплекса.\r\nТой допълни, че отначало хората не са били съгласни, но когато са разбрали какъв е риска са предприели доброволно умъртвяване на животните.  „Хората в селото виждат, че болестта настъпва и трябваше да вземат това решение. За да не си загубят прасетата, те решиха да ги изколят. Направиха график и ”, заяви кметът на с. Козлодуйци Румянка Колева пред bTV.\r\nЕдин от животновъдите, съгласил се на крайната мярка, обясни, че ако свинекомплекът не се спаси, стотици души ще останат без препитание.    ", "date": "2019.07.26", "title": "Собственици на свинеферма обезщетяват малки стопани с 250 лв. на прасе"}
{"url": "https://www.actualno.com/faces/ulian-vergov-glasyt-ti-vinagi-trjabva-da-se-chuva-news_771835.html", "text": "               На 29 нямам много спомени от купона, което означава, че е бил безпаметен. Този сега бе труден, защото се опитвах да се аклиматизирам след изключително натоварващия сезон. А на 79 се надявам да прегърна всички живи мои приятели.   Все още пазя пламъка и се опитвам да се рея.     О, да. Успявам да се гледам в огледалото, което е от огромно значение за мен. Излъгах се наскоро в преценката си за колеги и приятели и това ме поразклати достатъчно. Липсата на добър сценарий, респективно драматургия. Разминаване в естетическите възгледи. И не на последно място, отсъствието на добър екип.   Пасажите са заели трайно място в съзнанието ми, което е нормално, предвид професията ми. Обикновено им се наслаждавам, защото те ми помагат да осъзнавам какво съм правил и да не се повтарям. Не ги трия, те сами изчезват с времето или биват изместени от нови такива. Гласът ти винаги трябва да се чува, в противен случай избледняваш.  Половете не играят никаква роля в този случай. “Си” или “не си”, а не дали си мъж, жена или друго. Роко Сифреди. Нито един не бих, те са само за мен. Научиха ме на много неща от киното, които нямаше къде другаде да науча. Възпитаха ме в професионално отношение и ме срещнаха с изключителни хора. Не си падам по обобщенията - “тези” или “онези”. В България рязко хората стават актьори. Вече няма никакво значение дали си учил за това. Едно сериалче, някакъв подобен на нещо формат, интернет сензация и… актьорът/актрисата са готови. За някои казват, че рецитират или “театралничат”, но ако се поразровиш, виждаш, че те именно много рядко са стъпвали на театрална сцена или дори никак и е нормално да искат да се изявят. Лошото е, че след такива изяви, някои от тях пък се опитват да изригнат и на театралната сцена. Липсата на органика е по-скоро следствие на огромния стремеж към себеизява, а не желание просто да разкажеш една история. Или както казват в чужбина “less is more”. От режисьора, от стилистиката, от продуцента… но най-вече от самият актьор, който е допуснал това да се случи. Да са една и две, да им обърнем внимание. Нямам навик да легитимирам глупаци. Общувам като с най-добрия ми приятел. Нямаме дистанция.  Давай, пък после ще му мислим. Не е толкова страшно, опитай. Рядко и за кратко, пък и обичам да се боря. Зареждащо е. Особено, ако победиш. В този аспект, никога не оставам длъжен. Май през повечето време. “Да искаш това, което правиш и да правиш това, което искаш, това е... изкуство.”   ", "date": "2019.07.26", "title": "Юлиан Вергов: Гласът ти винаги трябва да се чува"}
{"url": "https://www.actualno.com/burgas/ekspert-trjabva-da-se-uvedomi-mestnijat-muzej-za-namerenite-kosti-v-kiten-news_771795.html", "text": "      \"Назначена е експертиза, която трябва да установи дали намерените кости са от човешки или животински произход. Ако е в първата категория – твърде вероятно е да се касае за находка от старите гробища, които са били разположени на мястото, където сега плажуват летовниците.\" Това обясниха от МВР във връзка с откритите кости на плаж \"Атлиман\" в Китен.      Историкът Атанас Орачев заяви, че вероятността да са част от некропол е голяма.   \"На това място брегът потъва, морето през последните 10 хил. години се вдига – ситуацията прилича на созополската”, каза той в интeрвю зa bTV и допълни, че в близост до плажа в древността е имало крепост, която със сигурност е имала некропол.\r\nЕкспертът посочи, че намерените останки не са били в анатомичен порядък и има възможност при подравняването на пясъка останалите кости да са разнесени. Той допълни, че по закон – полицията трябва да уведоми местния музей, а това не се е случило още.   ", "date": "2019.07.26", "title": "Експерт: Трябва да се уведоми местният музей за намерените кости в Китен"}
{"url": "https://www.actualno.com/society/vijte-vremeto-prez-avgust-news_771780.html", "text": "      До края на тази седмица ни очаква слънчево време. По Черноморието няма да има валежи през уикенда. Температурата на морската вода ще е 26-27 градуса. Това заяви синоптикът Анастасия Стойчева от НИМХ в сутрешния блок на БНТ.      \"Месецът ще започне с високи температури. Ще има и динамика на времето през първата половина от месеца. Но тази динамика я имаше и през юни и сега през юли, каза още тя.\r\n\"По-високи температури можем да очакваме през втората половина на август. Ще има периоди с над 35 градуса\", разкри Стойчева. ", "date": "2019.07.26", "title": "Вижте времето през август"}
{"url": "https://www.actualno.com/curious/3-te-zodii-koito-sa-gotovi-za-semejstvo-news_771851.html", "text": "      Семейството е най-важното в този живот. Всичко го знаем, но не всички съумяваме да запазим семейството си здраво. Факторите за това за безброй, но има зодии, на които всичко им се получава с лекота. Тези три са:          Телците дават всичко за семействата си. Цял живот се опитват да създадат иделната семейна среда. Всичко започва с избирането на правилния партньор, а това става много трудно, защото това е зодията с най-много критерии и претенции. Често пъти Телците намират своята половинка в живота малко по-късно от всички останали, именно защото изчакват перфектния човек, подлагат го на цял куп изпитания и чак тогава отдават сърцето си напълно. Любовта им е силна, те обичат от сърце и са винаги честни с човека до себе си. Когато създадат семейство, Телците дават всичко от себе си то да остане здраво завинаги. Обичат децата и не се бавят много, много. За тях е важно в семейството да няма лъжа, да се правят компромиси и да не се спори за незначителни неща. Каквито и трудности да изпитват, Телците винаги са водещата фигура в семейството и дават добрия тон на разбирателството и обичта.    Мечтата на Везните е да бъдат с един партньор до края на живота си. Това търсене започва в много ранни тинейджърски години и разделите на тази възраст обезсърчават нежната душа на Везните. На по-късен етап от живота си разбират, че истинският за тях човек ще дойде в осъзнат момент - тогава, когато намерят своя път в живота. Влюбват се от раз! Заживяват със своя човек за седмици, а след това много бързо стигат и до олтара. Шеметно пътешествие е животът на Везните. На повечето представители на тази зодия е писано да имат повече от две деца. Везните успяват да балансират добре между работата и личния живот. Точно за това никога не възникват проблеми за това дали отделят достатъчно време на семейството си. Те са всеотдайни, забравят за всичко и всички, когато искат да бъдат със семейството си. Държат на дисциплината вкъщи, да разбирателството и образованието.         ", "date": "2019.07.26", "title": "3-те зодии, които са готови за СЕМЕЙСТВО"}
{"url": "https://www.actualno.com/viewpoint/azbuchnik-na-bylgarskija-haos-bejbi-news_771620.html", "text": "             (Паисий Хилендарски, „История славянобългарска”)\r\n \r\nЗабелязвате ли как ден след ден хубавият български език все по-активно губи своята прелест и неповторимост? Този процес особено се засили в годините на така наречения „преход”, с отпушване използването на чуждите езици и най-вече английския, с процеса на обща глобализация/не случайно има отделен език наречен „глoбал инглиш”, който борави с по-малко от 2000 думи/. В момента понякога английският език се използва у нас по същия смешен и дразнещ начин, както по времето на социализма руският език.  Покварата на един език може да бъде преценена най-отчетливо в три области. Личните имена, използване на чуждици и чужди изрази и публичната реч, особено тази на администраторите, свързани с така наречения „брюкселски език”, и накрая на политиците. При последните се забелязва и друг сериозен уклон, търсенето на квази административно изразяване, което да впечатлява аудиторията. Това желание за впечатляване, израз на особен комплекс, впрочем е причината и за трите посочени слабости.\r\nНека първо хвърлим поглед върху личните имена. По времето на социализма например имаше забрана върху използването на  редица смешни  и направо нелепи имена, а професор Атанас Славов дори направи поредица от издания в областта на кича. В Дома на хумора и сатирата в Габрово охотно даваха пространство за изяви в тази посока и, добре си спомням, изложбата на смешните имена беше станала хит. Предполагам, че много от тях съществуват и днес. По-лошото обаче е, че те стремглаво се увеличават, като на мястото на българските имена все по-често, ни в клин, ни в ръкав, поникват чужди. При това понякога претенциозни дори за собствената си страна. Преценете сами: Винету Келешев, Грамофонка Георгиева, Автономка Торимацова, Африкан Симеонов, Вовеки Веков Иванов, Галилей Хайверов, Грамофонка Николова, Едисон Иванов, Жана Дарк Илиева, Жоржиен Дзезов, Кимирсен Зингинов, Курти Лападуди, Леандър Литов, Нарцис Торбов, Паганини Канчин, Плутон Вакрилов, Портокал Портокалов, Спермо Николов, Хайвер Георгиев и още хиляди подобни.\r\nВ ежедневната реч все по-често се чуват чужди думи и изрази, при положение, че имат ясни и красиви български значения. Причината по-често е желанието да блеснем с познанията на чужд/английски/език, да демонстрираме своеобразен международен мениджърски образ. Сред най-използваните всекидневни изрази, с които до толкова сме свикнали, че сякаш не можем да си представим езика без тях, са „бейби”, „дарлинг” и „ок”. Но защо вместо общуваме трябва да казваме „комуникираме”, вместо свържа – „кънектна\",  вместо споделя – „шерна”? И така нататък. Някои обясняват това с непрекъснатото използване на Интернет и донякъде има логика. Но къде е логиката в израза „съпортни ме как се юзва тоз дивайс”?    Особено неразбираеми за обикновения българин остават опусите на администраторите, които работят с Брюксел. Когато слушаме Мария Габриел например, имаме чувството, че ни говори робот.\r\nИ накрая – геният на политиците. Ще дам за пример един от тях, който не се нуждае от коментар – Цветан Цветанов. Ето няколко цитата от този изтъкнат наш оратор, които оставям без коментар: \"Няма нищо, което да бъде като криминално\";  \"Знаем кой е първият и всички останали работим по хоризонтала, за да може вертикала да е добре\"; „Това, което мога да заявя към това, което говорех преди малко” ; „Добрите решения правят езера”.\r\nЕзик мой – враг мой. Помните ли кой го беше казал?       ", "date": "2019.07.26", "title": "Азбучник на българския хаос: БЕЙБИ"}
{"url": "https://www.actualno.com/society/sem-odobri-novoto-rykovodstvo-na-bnr-news_771879.html", "text": "      С четири гласа \"за\" и един \"въздържал се\" Съветът за електронни медии (СЕМ) утвърди новия Управителен съвет на Българското национално радио по предложение на , съобщават от БНР.      В новия Управителен съвет влизат юристите Галя Тренчева и Димитър Димитров и журналистите Стефан Ташев и Мария Маркова. В заседанието на Съвета за първи път участва и новоизбраният член на медийния регулатор от парламентарната квота Галина Георгиева.   Преди месец Костов спечели надпреварата за шеф на БНР с 3 на 2 гласа, надделявайки над Митко Димитров. Той получи подкрепата на Бетина Жотева, Розита Еленова и София Владимирова.\r\nКостов има богат опит в БНР, където заема различни позиции повече от 20 години. За последно той бе директор на радио \"София\". Назначаването му донесе и първите големи рокади – новият шеф на радио \"София\" е 27-годишната Роселина Петкова, която е социолог и е водила сутрешна рубрика в радиостанцията.  Веднага след назначаването си тя е уволнила главния редактор на радиото - Антония Енева, тъй като присъствала на изслушването в СЕМ на Александър Велев - досегашен генерален директор на БНР и кандидат за нов мандат, според източници на OFFNews. ", "date": "2019.07.26", "title": "СЕМ одобри новото ръководство на БНР"}
{"url": "https://www.actualno.com/curious/pomnite-li-galja-ot-saten-vijte-ja-dnes-snimka-news_771259.html", "text": "             Днес тя е на 42 години, сменила е цвета на косата, но си остава секси и със стегнато и изваяно тяло. Блондинката няма и грам излишни мазнини по тялото си и то изглежда стегнато и изваяно.   Обута с ултра къси панталонки, тя демонстрира много прави и стегнати крака с опъната кожа, пише жълтият вестник „Уикенд”.\r\nСлед като напусна Слави, бившата шефка на балет „Сатен” се опита да пробие като певица, но опитът ѝ да покори музикалната сцена се оказа пълен провал. После се задоми за бизнесмена Смилен Манов и му роди дъщеря, а днес се подвизава като преподавателка по танци в частна школа.  Преди няколко дни силистренката се разхождаше с 11-годишната си щерка Карина и домашният им любимец – кученце йорки, близо до дома им в столичния кв. „Гео Милев”. Галя беше облечена с черен потник и сатенени шорти, а в ръката си стискаше торба с хранителни покупки.     ", "date": "2019.07.26", "title": "Помните ли Галя от \"Сатен\", вижте я днес (СНИМКА)"}
{"url": "https://www.actualno.com/varna/varnenci-mogat-da-se-izsledvat-bezplatno-za-hepatit-v-i-s-news_771803.html", "text": "      Безплатни тестове за хепатит B и C ще бъдат проведени днес (26 юни) в морската ни столица. Всички желаещи ще могат анонимно да се изследват в часовете между 10:00- 17:00 часа на две места във Варна - пред Катедралата и на централния вход на Морската градина.      Кампанията се провежда във връзка със Световния ден за борба с хепатита, който се отбелязва на 28 юли. Инициатори на безплатните тестове са Сдружение „ХепАктив” и CheckPoint София под патронажа на Министерство на здравеопазването.   Те информираха, че изследванията ще се извършват в мобилен кабинет от квалифицирани лаборанти чрез бързи скринингови тестове, като се взема само капка кръв от пръста. Варненци могат да получат своите резултати до 20 минути след теста. Гражданите, чието изследване е отчело положителен резултат, ще бъдат насочвани към специалист за уточняване на състоянието им и назначаване на лечение при необходимост.\r\nЗа провеждането на изследванията няма ограничения относно консумация на храни и напитки.   ", "date": "2019.07.26", "title": "Варненци могат да се изследват безплатно за хепатит В и С "}
{"url": "https://www.actualno.com/starazagora/s-rodovo-sybranie-utre-pochitat-stoletnica-ot-starozagorsko-selo-snimki-news_771893.html", "text": "      Кошница с цветя, торта и поздравления от кмета на община Стара Загора Живко Тодоров получи навършващата днес столетие Мария Белчева. „Век житейски път сам по себе си е повод за гордост и житейска радост. Пожелавам Ви да се радвате на здраве и благоденствие. Изпращайте всеки един ден с удовлетворение и душевен мир и посрещайте новия с надежда“, пише в поздравлението на Тодоров. Баба Мария е от род, славещ се с дълголетници в родното й село Дълбоки. Баща й Марко Йорданов си отива на 94, майка й живее до 102, а дядо й до 103 години.      На 20-годишна възраст Мария се омъжва за Иван Белев, но синът им Марко се ражда 10 години по-късно. Съпругът й е сред основателите на Трудовото кооперативно земеделско стопанство (ТКЗС), където тя работи до пенсионирането си. Според кмета на Дълбоки Бальо Иванов тя била изкусна домакиня и приготвяла различни вкусотии - баници, месеници, мекици, курабиите. С кулинарните си изкушения редовно радвала децата от махалата. Като повечето жени от нейното поколение била умела на тъкачния стан, в плетките и бродерията. Голяма слабост й били цветята. Допреди няколко години четяла и гледала телевизия, но сега зрението и слухът й са отслабнали. Все още е жизнена и, макар вече да не копае в градината, ходи из двора с бастуна. Голяма радост й е внучката - Мария Камишева, археолог в Регионалния исторически музей в Стара Загора, и правнуците.  „Благодаря Ви! Само добро да има за всички“, развълнувана от поздравленията споделя столетницата. С родово събрание утре роднини и цяло Дълбоки ще почете юбилярката Мария Белчева.    ", "date": "2019.07.26", "title": "С родово събрание утре почитат столетница от старозагорско село (СНИМКИ) "}
{"url": "https://www.actualno.com/europe/kremyl-liberalizira-vizite-za-stranite-otteglili-priznanieto-si-na-kosovo-news_771846.html", "text": "      Агресивната кампания на Сърбия срещу косовската държавност явно е подкрепена от Русия, коментират в редакцията на електронното издание на прищинския ежедневник Gazeta Express.      Кремъл либерализира процеса по придобиване на виза и предостави официални паспорти на шест дипломати от държави, които оттеглиха признание на суверенитета на Прищина. Сърбия също е предоставила такива привилегии на въпросните държави, но само след като са получили потвърждение, че те ще оттеглят дипломатическата си подкрепа за , предаде агенция Фокус.   Белград заяви, че 13 държави са ревизирали решението си да признаят Република Косово като суверенна държава. След техните официални решения, западната ни съседка също е започнала да либерализира процеса по предоставяне на визи за държавите Сао Томе и Принсипи, Суринам, Гвинея Бисау, Бурунди, Либерия, Папуа Нова Гвинея, Лесото, Доминика, Гренада, Коморските острови, Соломоновите острови, Мадагаскар и Палау.\r\nАмериканското Радио „Свободна Европа“ (РСЕ), излъчващо на сръбски език, разкри, че Русия е подписала взаимно споразумение с шест от 13-те държави, които са обявили, че вече не признават суверенитета на Косово. Според радиото Руската Федерация е подписала споразумение за сътрудничество със Суринам, Бурунди, Доминика, Гренада, Мадагаскар и Палау. Русия е предоставила безвизов режим за гражданите от тези страни.   ", "date": "2019.07.26", "title": "Кремъл либерализира визите за страните, оттеглили признанието си на Косово"}
{"url": "https://www.actualno.com/health/v-sasht-vyrvi-delo-zaradi-smyrt-na-deca-verojatno-prichinena-ot-energijni-napitki-news_771900.html", "text": "      Седем американски семейства за завели съдебни дела за причинена смърт на децата им от употребата на Причината за смъртта на децата е заради това, че сърцата им са излезли от ритъм. Родителите са подали иск срещу Агенцията за контрол върху храните и лекарствата в САЩ, защото тя е разрешила продажбата на тези енергийни напитки на деца, а всъщност ефектите са изключително тежки върху човешкия организъм. Това каза д-р Теменужка Любенова, председател на Общинския съвет по наркотичните вещества в Благоевград.      Тя алармира, че децата са особено рискова група по отношение на употребата на енергийни напитки. По думите ѝ енергийните напитки са представени като безалкохолни напитки за масова употреба, но вредят изключително много на човешкия организъм.   \"Те съдържат обичайно различни комбинации, количества от кофеин, витамини от група B, растителни екстракти като гуарана, мате, акация, женшен, гинкобилоба, таурин, глюкоронолактон, инозитол, карнитин, креатинин и други. Тези напитки са разработени уж за подкрепа на умствената и физическата активност, но какво всъщност се получава, когато се приемат кофеин в съчетание с посочените съставки със стимулиращ ефект и какви са неблагоприятните въздействия върху организма – повишена нервност, тревожност, безсъние, главоболие, сърцебиене, дихателни нарушения, ерозивни промени на лигавицата на стомашно-чревния тракт, дехидратация в следствие на загуба на вода и соли от организма\", допълни още тя за агенция Фокус. Ограничения на продажбите   През 2010-2011 година в САЩ са регистрирани 5 хил. случая на алкохолно отравяне, свързано с употребата на енергийни напитки, основно сред студенти. \r\nКъм 2012 година във Франция, Германия и другите страни от ЕС, а така също и в Канада и Норвегия безалкохолните енергийни напитки се продават свободно в търговската мрежа. \r\nПрез декември 2010 година алкохолните енергийни напитки, съдържащи кофеин са изтеглени от продажба за цялата територия на САЩ след доказана вреда за здравето.       От 2015 година в Литва е въведена забрана за продажбата на енергийни напитки на непълнолетни. Същите мерки са взети и в Латвия. \r\nПрез май 2009 година в 6 федерални земи на Германия е въведена забрана за продажбата на напитката Red Bull Cola, която по-късно е свалена. Ето някои факти за енергийните напитки: Всички енергийни напитки съдържат кофеин, чието действие продължава 3-4 часа. Чашата кафе одобрява за два часа. Разликата е в това, че химическият кофеин в енергийната напитка действа по-силно. \r\nКатегорично не се препоръчва употребата им с алкохол. Енергийната напитка тонизира, а алкохолът отпуска и този микс е вреден за здравето. Освен това кофеинът засилва действието на алкохола.      Енергийните напитки повишават кръвното налягане, затова не се препоръчва употребата ми по време на спорт или танци. \r\nПовечето от тези напитки са много калорични.\r\nНе забравяйте, че употребата на енергийни напитки \"мами\" организма и го кара да работи извънредно. Дори първоначално да усетите бодрост, но в дългосрочен план това ще ви струва - стенокардия, безсъние, раздразнение и депресия. За кого са опасни Енергийните напитки може да имат пагубно въздействие на здравето на подрастващите до 16 години, а така също и на по-възрастните хора.  Не се препоръчва употребата им от бременни и кърмещи жени, хора, страдащи от безсъние, повишена нервна възбудимост, нарушения на сърдечната дейност и хипертония (повишено кръвно налягане.)   У нас въпросът също се разглежда от здравните власти. Повече може да видите в  ", "date": "2019.07.26", "title": "В САЩ върви дело заради смърт на деца, вероятно причинена от енергийни напитки"}
{"url": "https://www.actualno.com/velikotarnovo/testvaha-elektrobus-za-gradski-marshrut-do-kv-varusha-vyv-veliko-tyrnovo-news_771800.html", "text": "       Екологичното возило се справи без проблем с маневрирането по стръмните калдаръмени улици на един от най-старите жилищни квартали на града.       Идеята за разработване и тестване на нова автобусна линия до „Варуша“, която да тръгне в най-скоро време, е на кмета Даниел Панов. , заяви Панов.   Електробусът беше представен от управителя на фирмата-вносител Николай Недялков. Той обясни, че транспортното средство изминава между 160 и 220 км с едно зареждане, в зависимост от капацитета на батерията. Данните са изпитани и с тестването му в София, Враца и Плевен.     Предстои община Велико Търново да закупи след подписването на договор за изпълнение на одобрения проект за интегриран градски транспорт по оперативна програма „Региони в растеж“. В експеримента участваха кметът Даниел Панов, експерти от общинската администрация и журналисти. Обиколката с електробуса обхвана и части от квартал „Картала“, до които също няма обществен транспорт. Новата транспортна схема предвижда създаването на маршрути и връзки, които да направят жилищните квартали по-достъпни, а градския транспорт по-привлекателен за гражданите и по-предпочитан за придвижване във Велико Търново. ", "date": "2019.07.26", "title": "Тестваха електробус за градски маршрут до кв. „Варуша“ във Велико Търново"}
{"url": "https://www.actualno.com/society/bsp-nastojava-za-bezplatna-podmjana-na-lichnite-karti-zaradi-techa-v-nap-news_771826.html", "text": "      Парламентът да задължи правителството да осигури безплатно смяна на личните документи на онези българи, които поискат това заради теча на данни от НАП и да създаде добра организация процесът да се извърши за 3 месеца без напрежение и опашки. Проект за такова решение на парламента БСП ще днес (26 юли) в деловодството на Народното събрание, съобщи пред журналисти лидерът на БСП Корнелия Нинова.      \"Вчера , в което всеки може да провери дали има изтичане на негови лични данни и вече десетки хиляди българи са проверили и установили, че има изтичане на техни данни“, посочи Нинова и подчерта, че „правителството действа абсолютно неадекватно, не предприема никакви мерки и затова БСП поема инициативата“.   \"Смятаме, че трябва да се гарантира сигурността на хората, на собствеността им и финансовите им средства, както и държавата да поеме отговорност“, заяви Нинова. Тя съобщи още, че от понеделник (29 юли) БСП започва срещи с Нотариалната камара, с Висшия адвокатски съвет и че ще търси тяхното професионално мнение за намиране на решение, ако трябва и законодателно, за да се гарантира, че няма да има злоупотреби с лични данни на хората и да не бъдат ощетени с продажби на имоти, прехвърляне на пари, теглене на кредити и пр. \r\nЗапитана дали БСП ще предприеме политически действия като вот на недоверие или искане на оставки, Нинова заяви: \"Остава още една седмица на този парламент, така че няма време за такива действия\".  \"В момента сме съсредоточени за това да намерим действащи решения за подпомагане на хората, които нямат информация, не знаят какво да правят и наистина има риск в един момент да се окаже, че с техни имоти, средства и пари е злоупотребено\", заяви Нинова и подчерта, че днес проектът за решение ще бъде внесен в деловодството на парламента.    ", "date": "2019.07.26", "title": "БСП настоява за безплатна подмяна на личните карти заради теча в НАП"}
{"url": "https://www.actualno.com/curious/zmija-nahlu-v-nigerijski-parlament-snimka-news_771897.html", "text": "      Змия нахлу в сградата на парламента в щата Ондо, Югоизточна Нигерия, съобщава АFP. Депутатите се разбягаха панически при вида на влечугото, което наложи прекратяването на пленарната сесия – за целия ден.      \"Всички се бяхме събрали и се канехме да започнем заседанието, когато огромна змия нахлу в залата. Това предизвика истински хаос и се наложи депутатите да напуснат бързо\", заяви говорителят на законодателния орган Олугбенга Омоле, цитиран от БГНЕС.     Оказало се, че змията е паднала от покрива в пленарна зала. Тя не е ухапала никого и е била заловена и убита от служители на персонала, посочва Омоле.  Той обвини за инцидента лошото състояние на сградата, която е зле поддържана заради липса на средства. Омоле обаче не уточни какъв вид точно е била змията.\r\nВ Нигерия живеят множество змии, включително отровни пепелянки, плюещи кобри и усойници. ", "date": "2019.07.26", "title": "Змия нахлу в нигерийски парламент (СНИМКА)"}
{"url": "https://www.actualno.com/tennis/bashtata-na-grisho-pocheten-grajdanin-na-haskovo-news_771899.html", "text": "      Бащата на най-добрия български тенисист Григор Димитров - Димитър Господинов Димитров да бъде удостоен със званието Почетен гражданин на Хасково реши днес единодушно Общинският съвет.      Предложението бе внесено от Инициативен комитет, а вносител на докладната стана председателят на хасковския местен парламент Таня Захариева с аргумента за приноса и заслугите му към развитие на спорта, съобщи \"Дарик-Хасково\".   Общинският съветник Митко Петров предложи към спортните деятели, предложени за отличието, да бъде включен и Румен Балкански заради приноса му за развитие на тениса в областния център и на национално ниво, което вносителят Таня Захариева прие.\r\nПрез 2014 г. местният парламент също единодушно избра за Почетен гражданин на Хасково и Григор Димитров, като отличието му бе връчено две години по-късно на специална церемония на новите кортове на „Юнак“ в областния град.   ", "date": "2019.07.26", "title": "Бащата на Гришо - почетен гражданин на Хасково"}
{"url": "https://www.actualno.com/politics/civilen-moje-da-oglavi-voennoto-razuznavane-reshi-parlamentyt-news_771956.html", "text": "      Със 115 гласа „за“ и 20 „против“ парламентът прие промените в Закона за военното разузнаване, според които цивилен може да оглави служба „Военна информация“. Прие се и добавка в теста, по предложение на БСП - когато директорът е военен и навърши пределна възраст да може да довърши мандата си като цивилен.  В разпоредбите се записа и изричен текст, че кандидатурата за директор на военното разузнаване се внася от военния министър в Министерския съвет.      Отварянето на вратата изначално цивилен да заема тази длъжност е отваряне на кутията на пандора и нищо чудно, тази поправка да получи наименование - поправката „Едикой си“, предупреди по време на дебата Таско Ерменков от БСП.  Той е категоричен, че това е началото на принизяването на военното разузнаване като служба. „Миналият път с министър от Реформаторския блок въведоха опита да бъде цивилен служител, сега го правят не знам защо \"Обединените патриоти\" с министър от тях“, коментира Ерменков.   „Военното разузнаване е сложна специфична дейност и самата семантика на наименованието му предполага този който го оглавява да бъде военен. Той ще се среща със свои колеги служители и ръководители на военни разузнавания на страните-партньорки от НАТО и всичките са военни. Как един цивилен, който не е минал съответното обучение, няма висше военно образование със стратегическа насоченост, което е задължително за тази дейност, ще може да защитава, да докладва и професионално да се изразява на тези срещи не само ползвайки, но и разбирайки специализираната военна терминология“, възпротиви се на мнозинството Ерменков. Той е категоричен, че директорът на военното разузнаване трябва да бъде военнослужещ и само ако навърши пределната възраст, тогава да е цивилен.\r\nВ същия дух, съпартиецът му Красимир Янков упрекна управляващите – „давате възможност с поредния хаос за политическо овладяване на военното разузнаване“; „служба „Военна информация“ има доверието на партньорските служби и сега вие рискувате това доверие с промяната на закона и последващите действия“.  Той изрази недоумение няма ли военнослужещ, който да отговаря на високите изисквания на длъжността директор, че да се отваря поста за цивилен и определи това като обида към действащите военнослужещи и уронване на авторитета на служба „Военна информация“.\r\n„Мисля, че подготвяте възможността единствената служба за сигурност, която е извън прякото наблюдение и подчинение на премиера, да зависи единствено и само от него и тъй като той няма поглед върху военнослужещите, чрез министъра на отбраната да бъде назначен цивилен“, заяви на вносителите Янков. „Имате готов за назначаване, който е цивилен, нали?“, попита управляващите той.\r\n„Да ви припомня ли как са посрещали Бакалов като директор в партньорските служби и как е снижавал авторитета на тази служба“, попита на свой ред вносителите на поправката Николай Цонков и също отправи упрек, че с промяната се създават условия за постепенно овладяване на службата. „Стига с тези поправки за определени хора! бъдете принципни поне веднъж.!“, настоя той.       В обяснение, Милен Михов от ВМРО, който е сред вносителите определи като политическо внушение твърденията, че промяната се прави за определен човек. „Процедурата, по която става назначението елиминира всякакви внушения, че се прави за един човек. Процедурата е бариера за политическо назначение“, категоричен е Михов и изрази недоумение как военният министър ще предложи човек за поста и ще бъде утвърден от Министерския съвет и след това от президента, ако тази кандидатура не отговаря на изискванията.\r\n„Този закон е от 2015 г. и тогава имаше дебат за това дали да е военен или може и цивилен и отговорът тогава беше да е военен, но животът ни показа други реалности и самото предложение на БСП, че може да бъде цивилен след пенсионирането си, показва, че има нужда от промяна в този текст“, поясни мотивите за поправката Михов. Според него с опцията цивилен да оглавява военното разузнаване се дава възможност да се използва капацитета на цялата разузнавателна гилдия.\r\n„Съжалявам ви, г-н Михов. Не знаех, че сте човек за мокри поръчки. За един конкретен човек да правите такова геройство!“, репликира го Николай Цонков и отново предупреди, че ако цивилен управлява военното разузнаване ще се загуби мотивацията в службата.\r\nАко някой е бил 10 години в „Гражданска защита“ или началник отдел по защита на класифицирана информация, той може да се кандидатира и да заеме длъжността директор на военното разузнаване, разясни поправката Таско Ерменков.\r\nДимитър Лазаров  от ГЕРБ подчерта, че с промяната в закона не се изменя реда за назначаване във военното разузнаване и че цивилното присъствие там не е прецедент. „Ако някой си е направил труда да прочете закона – в чл. 25 се казва, че зам.-директорите на службата може да бъдат и цивилни служители – също гласувано в 2015 г. от цялата зала“, изтъкна Лазаров.       ", "date": "2019.07.26", "title": "Цивилен може да оглави военното разузнаване, реши парламентът"}
{"url": "https://www.actualno.com/society/treta-industrialna-ferma-e-zasegnata-ot-afrikanska-chuma-v-rusensko-news_771960.html", "text": "      Българската агенция по безопасност на храните (БАБХ) констатира ново огнище на африканска чума по свинете (АЧС) в индустриална ферма в село Голямо Враново, община Сливо поле, област Русе. Това съобщиха от пресцентъра на БАБХ. Положителните проби са лабораторно потвърдени днес от Националната референтна лаборатория в Националния диагностичен научноизследователски ветеринарномедицински институт в София.      Засегнатият свинекомплекс е със затворен производствен цикъл, а в него се отглеждат около 30 000 животни. Това е третият случай на потвърдено огнище със заболяването АЧС в индустриална ферма в областта.   Свинекомплексът в село Голямо Враново попада в надзорната зона около обявеното огнище в свинекомплекса в село Бръшлен.\r\nПредприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на изискванията на националното и европейско законодателство.  Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС.\r\nБАБХ напомня, че АЧС е опасно и бързо разпространяващо се заболяване. Превенцията му изисква отговорност, стриктност в прилагане на правилата за биосигурност и последователност на мерките.   Подробности за чумата      ", "date": "2019.07.26", "title": "Трета индустриална ферма е засегната от африканска чума в Русенско"}
{"url": "https://www.actualno.com/asenovgrad/do-dva-meseca-v-asenovgrad-shte-ima-ploshtadka-za-kucheta-news_771775.html", "text": "       Специализирана площадка, на която да си играят домашни , ще бъде изградена в малкия парк на Асеновград. Съоръжението трябва да е готово до средата на септември 2019 г. Реализацията на площадката ще стане възможна, след като през юни тази година, след актуализация на Инвестиционната програма на Асеновград, е заложено изграждане на такъв обект. За целта от общинския бюджет на града са заделени 12 500 лева, а проектът вече е готов.        Кучешката площадка ще съдържа оградна мрежа, врати и пейки, кошове за биологични отпадъци, оборудване за игра на кучетата - тунел, съоръжение за бягане и препятствия \"зиг-заг\". В две от зоните на асеновградския квартал \"Запад\", в който в момента се извършват дейности по облагородяване, също са заложени специализирани места за играене на домашни кучета. \"Очакваме гласуването в народното събрание на промените в закона. Ако той бъде приет и на второ четене в парламента, тогава ще обсъждаме варианти кой в Асеновград ще е ангажиран с дейността по контрол за спазването му\", обясни кметът на града доктор Емил Караиванов.    До момента регистрирани домашни любимци за първата половина на 2019 г. са 59 на брой. През 2018 г. те са били общо 105. Платен е данък \"Домашен любимец\" за 54 от регистрираните през тази година кучета, с изключение на осбоводените - това са кастрирани кучета и такива, на които собствениците са с решение от ТЕЛК, както и кучета водачи на незрящи хора. Приходът от плащане на такса за притежание на куче до момента е в размер на малко над 900 лева. За цялата 2018 г. постъпилите средства са на стойност около 1 700 лева. Междувременно стана ясно, че обработените безстопанствени четириноги в Асеновград от Зооветеринарен контрол-Пловдив до момента са 37. От началото на настоящата година досега са извършени общо 10 акции по улов, а следващата предстои на 30.07.19 г. (вторник). Кметът посочи, че след последните случаи на нападение на бездомни кучета над деца в Асеновград и появилите се множество идеи на граждани за справяне с проблема, защитници на животните засипват общината с писма с молба за по-хуманно отношение към животните.  Относно изграждането на кучешки приют в града Караиванов коментира, че е възможно да се намери място за целта и сграда може да бъде изградена. \"Но основният проблем се появява след това. Ако приютът е общински то трябва да има цяло звено, което да го обслужва. Нужно е да има ветеринари, служители, които следва да бъдат на заплата към общинския бюджет. А това значително ще увеличи разходите по поддържането на една такава структура\", обясни Караиванов.\r\nКак кметът на Девин се справи с проблема с безстопанствените кучета в града, може да си припомните в .    ", "date": "2019.07.26", "title": "До два месеца в Асеновград ще има площадка за кучета"}
{"url": "https://www.actualno.com/politics/dyrjavata-ne-e-syglasna-che-ne-e-vzela-merki-sreshtu-chumata-news_771796.html", "text": "             „Не съм съгласен с това, че не сме взели мерки навреме. Признавам обаче, че имаме пропуски. За 3 години драстично трябваше да бъде намалена популацията на дивите животни. Това не се случи. Втората грешка идва от стопанствата тип \"заден двор\". Те продължават да се разрастват. Третата грешка е, че няма комуникация между институциите и хората. Мерки обаче са взети, но проблемът не може да се реши с магическа пръчка”. Така зам.-министърът на земеделието Янко Иванов коментира в студиото на „Здравей, България” по Нова телевизия критиките, които бяха отправени към страната ни.   Той допълни, че на границата ни с Румъния, където , нямаме граничен ветеринарен пост. „Там има само „Гранична полиция\", която проверява документите. Няма как всяка кола да бъде проверявана за пренос на месо”, поясни Иванов. Той допълни, че ако не успеем да ликвидираме чумата, тя ще ликвидира свиневъдството в България.\r\nМеждувременно се появиха нови огнища на болестта в Плевенско и в Търновско. В Русенско, където предстои унищожението на над 40 хиляди прасета, се стигна до напрежение и недоволство заради риска от екокатастрофа след евтаназирането на животните.  „Вчера работниците ми съобщиха, че е спрян достъпът до базата. Отглеждам царевица. Говорих с институциите. От тях разбрах, че ще бъдат загробвани животни, които се намират в района. Има полиция и не ни разрешават да поливаме. На 100 метра оттук имам сондаж, с който поливам земеделска продукция. Никой не ни беше информирал. Пътят беше блокиран. Трябваше предишния ден да ни кажат, че има забрана”, оплака се собственикът на зърнобаза Пламен Генчев.\r\n„В Сливо поле има около 10 площадки, които са определени много отдавна. От 1 година се готвим за това бедствие. Очаквахме, че проблемът с чумата ще ескалира”, поясни и зам.-областният управител на Русе Свилен Иванов.    ", "date": "2019.07.26", "title": "Държавата не е съгласна, че не е взела мерки срещу чумата"}
{"url": "https://www.actualno.com/politics/donchev-prizna-che-nap-shte-plati-globata-za-hakerskija-probiv-s-pari-na-danykoplatcite-news_771873.html", "text": "       Естествено, че от данъци НАП ще плати глобата на Комисията за защита на личните данни. Това заяви вицепремиерът Томислав Дончев в Смолян на журналистически въпрос по повод изказването на председателя на КЗЛД Венцислав Караджов, че ще има санкция за НАП заради и тя няма да е малка.      „Комисията за защита за личните данни има право да глобява всякакви публични и частни субекти. Случаят с НАП е особен, защото е публична институция и една глоба се плаща от публичните приходи, тоест от данъци. Само, че това не е единственото наказание. За целия теч на данни ще се установи кой е виновен. За всички служители от най-ниското до най-високото ниво ще бъдат предвидени наказания“, подчерта Дончев.   По думите му в момента приоритет е овладяването на ситуацията. Вицепремиерът е категоричен, че ще се разбере кой е виновен, ще се определи вината и естествено на виновните лица. И за тези, които са допуснали професионална небрежност, щели да се предложат наказания.\r\nТой припомни, че критично количество данни и сега е най-важното да се минимизират рисковете от злоупотреби.  „НАП се е свързала с тях. Предлага им се помощ. По отношение на другите лица, включително аз проверих себе си, пише че съм свързано лице със синът си, което едва ли е някаква новина. Има ми ЕГН-то, което не е добре. Но все пак ЕГН-тата са защитена информация от 2 години. Само допреди няколко години ги имаше на избирателните списъци. Не твърдя, че е добре. Трябва да се направи пълен анализ на масивите какво има в тях и какъв е потенциалът за злоупотреба“, обобщи той. Според него най-важно е да се преценят нужните допълнителни мерки, за да не се случва подобен пробив. Един от изводите бил, че трябва да се наемат по-висококачествени специалисти, което означава и по-високи заплати, а също и внедряване на най-модерни софтуерни решения за защита на критичните системи.       „По принцип основните ни регистри са около 65, където е най-важната информация, но от тях най-критичните са 10-15. И там трябва да бъдат взети екстремни мерки, защото данните трябва да бъдат защитени“, посочи Томислав Дончев. Той окачестви станалия пробив в НАП като „много тежък кибер инцидент, защото информацията е станала публична“ .\r\nНай-тежкият възможен инцидент според вицепремиера е някой да влезе и да променя данните. „Това означава наистина катастрофа. Вторият по тежест инцидент е някой да унищожи данните. И този е от най-тежките, защото има изтекли данни. Ние трябва да защитим тези регистри“, каза още той. По думите му България дава много малко пари за киберсигурност. \"Разходите на година са около 5 млн. лв., което е нищо\", отсече той.\r\nВицепремиерът Дончев и зам.-министърът на регионалното развитие и благоустройството Деница Николова участват днес в заседанието на Регионалния съвет за развитие на Южен централен район.      А какви практически данни даде НАП заради изтичането на лични данни - ! ", "date": "2019.07.26", "title": "Дончев призна, че НАП ще плати глобата за хакерския пробив с пари на данъкоплатците"}
{"url": "https://www.actualno.com/business/tec-varna-pak-osigurjava-studen-rezerv-ima-li-opasnost-za-nacionalnata-sigurnost-news_771888.html", "text": "      Може ли ТЕЦ \"Варна\" всъщност да бъде основна мощност в студения ни резерв? Този въпрос поставя отново организацията \"Антикорупционен фонд\" (АКФ) предвид новината, че централата, която е собственост на Ахмед Доган, се оказа една от основните мощности за и за новия период - от 01.08.2018 година – 31.07.2019 година.      Според резултатите от търговете, публикувани на сайта на Енергийния системен оператор (ЕСО), ТЕЦ \"Варна\" влиза в резерва със 1 049 906 мегаватчаса. За това на централата ще бъдат платени 26,5 млн. лева. Освен договорената сума за гарантиране на мощности, държавата плаща на дружествата, предоставящи студен резерв, и допълнителни средства за времето, в което мощностите реално работят.   \"Разследване на АКФ от месец юни тази година повдигна сериозни съмнения относно експлоатационната годност на ТЕЦ \"Варна\" и възможността на централата да изпълни лицензионните си задължения. В тази връзка сме изключително обезпокоени от новината за нов договор с ТЕЦ \"Варна\", каза Бойко Станкушев, директор на АКФ.\r\n\"Фактите, до които достигнахме въпреки активната съпротива на държавата, получиха широк обществен отзвук не само в България, а и в чужбина. Изпратили сме сигнали до четири публични институции и продължаваме да призоваваме за обстойно разследване\", уточни Станкушев.   относно ТЕЦ \"Варна\" беше пратен до ДАНС, Министерство на енергетиката и КЕВР на 19 юни, тази година. Той касае въпроса дали всъщност централата може да осигурява студен резерв т.е. дали има техническата възможност да го прави. Отдавна в публичното пространство има спекулации, че мощностите на ТЕЦ-а не могат да се задействат в случай на спешна нужда в необходимите срокове. Такава официална информация досега не е коментирана. Сигнализирани бяха и Национална агенция за приходите (НАП) във връзка  със съмнения за избягване на данъци в придобиване на ТЕЦ-а от почетния  председател на ДПС през август 2018.\r\n\"Енергийните институции следва да осъществят контролните си правомощия и да се произнесат относно съмненията, водени единствено от задълженията си да работят за публичния интерес,” коментира Станкушев.    ", "date": "2019.07.26", "title": "ТЕЦ \"Варна\" пак осигурява студен резерв - има ли опасност за националната сигурност?"}
{"url": "https://www.actualno.com/asia/oon-400-000-razseleni-v-severoiztochna-sirija-zaradi-naprejenieto-news_771949.html", "text": "      Повече от 400 000 души са били разселени в северозападна Сирия през последните три месеца, тъй като правителството извършва интензивни бомбардировки и обстрел на района, държан от опозицията, съобщиха от ООН, цитирани от БГНЕС.      Ръководителят на ООН по правата на човека Мишел Бачелет осъди \"международното безразличие\" към нарастващия брой смъртни случаи от правителствените въздушни удари върху училищата, болниците, пазарите и пекарните в региона.   Очакваше се контролираният от джихадистите регион Идлиб да бъде защитен от подписаното преди месеци споразумение за примирие, но от края на април се случва точно обратното и правителството и неговия съюзник Русия подлагат района на систематични удари.\r\nПри насилието са били убити повече от 740 цивилни, сочи в свои информации Сирийски наблюдател за правата на човека.  Групите за помощ описаха последния кървав епизод на осемгодишната гражданска война в Сирия като \"кошмар\".\r\nПовече от 400 000 души са избягали от насилието в района от края на април, каза Дейвид Суонсън от службата за координиране на хуманитарната помощ на ООН.   Бачелет предупреди за продължителните атаки на войските на режима срещу училища, болници, пазари и пекарни в района на Идлиб.    \"Това са цивилни обекти и изглежда малко вероятно, като се има предвид постоянният модел на такива атаки, че всички те са ударени по случайност\", каза тя в изявление.\r\n\"Умишлени нападения срещу цивилни граждани са военни престъпления, а онези, които са ги поръчали или са извършили, носят наказателна отговорност за техните действия\".\r\nНамиращият се под непрекъснати атаки  регион е населяван от около три милиона души, почти половината от които вече са разселени от други части на страната. Той обхваща почти целия Идлиб и части от съседните провинции Алепо, Хама и Латакия. ", "date": "2019.07.26", "title": "ООН: 400 000 разселени в североизточна Сирия заради напрежението "}
{"url": "https://www.actualno.com/ruse/uspehi-v-italija-na-hor-sv-georgi-pobedonosec-ot-ruse-news_771938.html", "text": "      В италианския град Гориция от 19 до 22 юли се проведе хоров конкурс Seghizzi. След предварителна селекция, в надпреварата участваха хорове от Италия, Испания, Украйна, Полша, Австрия, Канада Индонезия, Филипините, Япония, а сред тях и българският представител -  хор „Св. Георги Победоносец“ към ОМД - Русе. Те се състезаваха в различни категории. За изпълненията си в категория „2А“ за фолклорни обработки и традиционни песни и категория „3“ за ново съвременно произведение посочено от организаторите, хорът е награден от 8-членно международно жури със златен медал, два бронзови медала и специална награда „Поезия в музика”.      Русенският музикант Богдана Пенева сподели след форума в Италия – „Децата излязоха с достойнството, на сцената и направиха силно впечатление. Прекрасно и чисто пеене, характерни тембри и динамични нюанси, изключително точен ритъм, идеална дисциплина на изпълнение, добър прочит на партитурите, всичко наизуст, пълно подчинение на ръката на диригента и с много душа! Възхищавам  се на техния ентусиазъм и труд и им желая от все сърце по-нататъшни успехи. Да бъдат благословени!“   Творческият екип с диригент Мина Влайкова, пианист Божена Иванова, хормайстор Марина Влайкова и хористите са удовлетворени от постигнатото в изминалия 25-и концертен сезон и срещите си с публиката. Обичта към песента, пеенето и споделянето им,  е основен двигател в подготовката, осъществените концерти и участия. Те са впечатляващи и достойни за уважение: юбилеен концерт и наградата „Сребърна лира” от СБМТД; провеждане и участие във фестивала „Хорова среща Св. Георги” в Русе; коледни концерти; концертна програма в „Панорама на българското хорово пеене” в зала „България”, София по покана на Български хоров съюз; участия в национални празници; участие в концерт „България пее”, великденски концерт.\r\nЗавоюваните награди са впечатляващи: Първа награда от конкурса за православни песнопения „Св.св. Кирил и Методий” в град Попово; Диплом от Втори фестивал за детско-младежки хорове в град Варна в рамките на Международен майски хоров конкурс „Проф. Георги Димитров”; награда „Русе’’ 2019 в  категория творчески колективи; годишен концерт и на финала спечелените ценни награди от конкурса Seghizzi в Италия.   ", "date": "2019.07.26", "title": "Успехи в Италия на хор „Св. Георги Победоносец“ от Русе"}
{"url": "https://www.actualno.com/business/fibank-premina-pregleda-na-kachestvoto-na-aktivite-i-strestesta-news_772032.html", "text": "             Прегледът на качеството на активите (AQR) и стрес тестът представляват прилагане на теоретичен и консервативен (пруденциален) модел за оценка на риска на активите на банката.\r\nFibank, чийто активи са в размер на 9.538 млрд. лв., е четвъртата по големина на активите банка в България и втора по размер на кредити към българския бизнес.\r\nОценката прегледа вътрешните правила и процедури и тяхното съответствие с  регулаторните изисквания. В AQR бяха включени 78% от общия кредитен портфейл и 95% от корпоративния портфейл.  Първа инвестиционна банка отговаря на регулаторните капиталови изисквания съгласно чл. 92 от Регламент (ЕС) № 575/2013 на Европейския регламент и на Съвета.\r\nПри прилагането на негативния сценарий на стрестеста, включващ неблагоприятни икономически дисбаланси и продължителен спад в икономиката на страната, банката би имала нужда да изгради допълнителен капиталов буфер от 262,9 млн. евро.\r\nКъм 30 юни 2019 г. Fibank е осигурила 130 млн. евро от допълнителния капиталов буфер, както следва:    1)\tПечалба преди провизии от 65 млн. евро за първото полугодие на 2019 г.;\r\n2)\tПровизии по кредити в размер на 37 млн. евро в резултат на въвеждането на МСФО 9, отчетени във финансовите отчети за 2018 г.;\r\n3)\tПогасени кредити и допълнителни обезпечения по експозиции от проверката в размер на 28 млн. евро.\r\nFibank ще адресира оставащата сума от 133 млн. евро с печалбата си от дейността, с дерискинг на кредитния портфейл, както и с други допустими мерки.\r\nПърва инвестиционна банка продължава да следва своята стратегия за подобряване на качеството на кредитния си портфейл и укрепване на капитала като основа за растеж, уточняват още в съобщението си до медиите от финансовата институция.    ", "date": "2019.07.26", "title": "Fibank премина прегледа на качеството на активите и стрестеста"}
{"url": "https://www.actualno.com/vidin/plener-i-animacionni-filmi-za-naj-malkite-na-festivala-dunavski-vylni-news_771905.html", "text": "      През фестивалната седмица децата, които обичат да рисуват, се включиха в пленера „Моят Видин“. Той стартира на 23 юли пред Библиопощата със скициране на пейзажи. Проявата бе под ръководството на художника Петър Дарковски и ще продължи четири дни. Готовите творби могат да се видят днес от 17.30 часа, когато ще бъде открита изложба пред Библиопощата.      Специални гости в рамките на \"Дунавски вълни\" бяха организаторите на фестивала \"Златен кукер\". Това е първият фестивал на анимационните филми в България от новия век и е мост между професионалисти от цял свят. Идеята е да се покаже най-доброто от българската и световната анимация, като се стреми и стимулиране творческите изяви на аниматорите.  Видинските деца успяха да видят и прожекция на избрани от фонда на \"Златен кукер\" филми.   Осмото издание на фестивала продължава тази вечер с концерт на Симона Загорова на откритата сцена при Художествена галерия „Н. Петров“, а утре на същото място, от 18.30 ч. е закриването на фестивала с участието на самодейни състави от цялата Видинска област, Антимовската духова музика и Юнашкия тиган. ", "date": "2019.07.26", "title": "Пленер и анимационни филми за най-малките на фестивала „Дунавски вълни“"}
