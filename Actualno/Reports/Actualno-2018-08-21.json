{"url": "https://www.actualno.com/society/novinite-naj-vajnoto-ot-denja-21-avgust-news_691034.html", "text": "  Редакционният екип на ви представя най-важните новини от изминалия ден, 21 август.      Решението Савов, член на КФН, да изпълнява правомощията на заместник-председател на КФН, ръководещ управление „Застрахователен надзор“, до встъпване в длъжност на избран от Народното събрание нов заместник-председател, е взето на извънредно заседание днес.   Заместник-председателят на Комисията за финансов надзор (КФН) Ралица Агайн последва настоятелния призив на властта и подаде оставка. * В 15:40 часа парламентът прие оставката, като трима депутати бяха против, а трима се въздържаха. Причината е неспособността на институцията да защити потребителите на фалиралия кипърски застраховател с офиси у нас \"Олимпик\". \"За краха на Търговския регистър политическа отговорност трябва да поеме с оставката си правосъдният министър Цецка Цачева, която е принципал на Агенцията по вписванията.\" Това каза зам.-председателят на БСП Деница Златева. От партията по-късно .     Засега няма да бъде пипан Застрахователният кодекс и няма да се използват пари от Обезпечителния фонд, който се управлява от Гаранционния фонд. Това реши парламентът по казуса с фалиралата кипърска застрахователна компания \"Олимпик\". Гарантирани са обезщетенията за \"Гражданска отговорност\" по текста на споразумение, подписано между гаранционните фондове на България и Кипър. Другите клиенти на \"Олимпик\" обаче – с друг вид полици, . Кипърският съд ще се през септември. Кризата е преодоляна, може би до края на седмицата ще имаме работещ Търговски регистър. Това заяви премиерът Бойко Борисов на днешното извънредно заседание на парламента.    Бизнесът не е съгласен с предложението на властите за наемането на определен брой хора с трайни увреждания. Законът предвижда ако квотата не се запълни, работодателят да се наказва с ежемесечна такса към държавата. Окончателната причина за смъртта на починалата в Сливен родилка Ренета Томова не е ясна. Имаме своите подозрения, заяви директорът на МБАЛ \"Д-р Иван Селимински\" д-р Велислав Петров. От думите му стана ясно, че ще трябват поне 2 седмици, за да има резултати от официалната аутопсия, която се прави в друга болница. Изолацията на Русия от международните отношения в посока \"запад\" е тема табу, когато става въпрос за публични дипломатически контакти, особено на високо ниво. През изминалите почивни дни руският президент Владимир Путин отиде на среща с германския канцлер Ангела Меркел в Месеберг, Бранденбург Извънредна среща по повод кризата с боклука се проведе на 20 август в Елин Пелин по инициатива на кмета Ивайло Симеонов. В нея участваха кметовете на останалите населени места, председателят на Общинския съвет, общински съветници и общественият посредник Румяна Младенова, съобщиха от местната администрация.", "date": "2018.08.21", "title": "Новините: Най-важното от деня, 21 август"}
{"url": "https://www.actualno.com/america/sasht-blokira-ruski-aktivi-za-stotici-milioni-dolari-news_691048.html", "text": "  Американските власти са замразили руски активи в САЩ за стотици милиони долари в рамките на санкциите срещу Москва. Тези данни предостави американският заместник-финансов министър Сигал Манделкер пред банковата комисия на Сената в САЩ.     \"Действията на американското Министерство на финансите доведоха до големи последици за финансовите интереси на засегнатите физически и юридически лица, включително блокиране на руски активи в САЩ за стотици милиони долари,\" каза Манделкер, цитиран от БГНЕС.   ", "date": "2018.08.21", "title": "САЩ блокира руски активи за стотици милиони долари"}
{"url": "https://www.actualno.com/balkani/dachich-proekt-velika-albanija-shte-stane-kogato-grozdeto-cyfne-naesen-news_691035.html", "text": "  Сръбският външен министър заяви, че Сърбия няма да даде под контрол на Косово Прешевската долина в рамките на разделението. „Белград смята за нереалистично желанието на Прищина да установи контрол над долината (район в южната част на Сърбия, който граничи с територията на непризнатата република и в когото значителен брой албанци живеят), заяви той. Според него това желание е индикация, че изобщо не са готови за компромис и всъщност показва колко много искат да реализират своя проект „Велика Албания\". \"Това ще стане, когато гроздето цъфне наесен“, добави министърът, цитиран от БГНЕС.     Дачич заяви, че без подкрепата на Русия е невъзможно да се постигне решение за Косово.\r\n\"Ние искаме и ще бъдем в тесен контакт и диалог с Руската федерация, с президента Владимир Путин и с министъра Сергей Лавров, защото смятаме, че без подкрепата на Русия не е възможно да се стигне до решение за Косово,\" каза Дачич за ТАСС.\r\nКосовските албанци от много години не изпълняват споразуменията със Сърбия, постигнати чрез посредничеството на Европейския съюз. Това заяви руският външен министър Сергей Лавров след разговорите със сръбския външен министър Ивица Дачич.  \"Ние отбелязваме конструктивната позиция на Белград в преговорите с Прищина при посредничеството на Европейския съюз, но това не може да се каже за заеманата от косовските албанци позиция“, каза ръководителят на руското външно министерство.", "date": "2018.08.21", "title": "Дачич: Проект „Велика Албания\" ще стане, когато гроздето цъфне наесен"}
{"url": "https://www.actualno.com/america/borisov-tezi-koito-napraviha-krizata-1966-g-mi-iskat-pak-ostavkata-news_691044.html", "text": "  \"Аз много пъти им правих предсрочни парламентарни избори и знаете резултатите. И пресконференции правих. Да им угаждаме и на всеки шест месеца да правим предсрочни избори, това ще е прецедент в Европа.\" Това коментира в парламента премиерът Бойко Борисов, предаде БГНЕС.     С изказването си Борисов отговори на народния представител от БСП Румен Гечев, който по време на дебатите в днешното извънредно заседание се обърна към управляващите с думите: „Оставките по казуса „Олимпик“ няма как да останат само на ниво КФН, така че желая успех на предсрочните избори“.   „Непрекъснато искат оставки. Тези, дето купуваха гласове и имат повдигнати обвинения, правят закони и искат оставки. Тези, които направиха кризата 1996 година, банковата, направиха пенсиите 3 долара или сринаха КТБ, се изказват“, подчерта премиерът.  ", "date": "2018.08.21", "title": "Борисов: Тези, които направиха кризата 1966 г., ми искат пак оставката"}
{"url": "https://www.actualno.com/analysis/der-standard-vsichki-iskat-da-vlijajat-na-balkanite-news_690924.html", "text": "  Австрийското издание Der Standard съобщи, че Европейският съюз, Русия, Китай, САЩ и Турция използват търговия и политика, за да консолидират влиянието си на Балканите.     В публикацията е обърнато е внимание на това, че Русия не иска Македония да се присъедини към НАТО и следователно се опитва да подкопае историческото споразумение между Гърция и Македония за разрешаване на спора за името.   Припомня се, че македонският премиер Зоран Заев неотдавна съобщи, че гръцки бизнесмени, поддръжници на \"руските дела\", се опитват да накарат хората да провокират насилие в Македония допълва БГНЕС.\r\nВестникът допълва, че официални представители на руското посолство в Атина дори се опитаха да спечелят с пари политици, бизнесмени и монаси от Атон, за да действат срещу решаването на спора за името, и припомня, че Атина изгони тези дипломати през юли.  В статията в Der Standard се казва, че анализът на инвестициите и отношенията показва, че страните от Югоизточна Европа отдавна са дълбоко свързани с ЕС, като при това най-силно е политическото влияние на Запада. Доколкото много страни не са в ЕС, Русия се опитва да използва този вакуум, за да повлияе поради геополитическите си интереси.\r\nДиректорът на Центъра за Югоизточна Европа в университета в Грац Флориан Бибер заяви пред „Дер Щандарт“, че това е станало възможно поради липсата на ангажираност на ЕС и двусмисленото отношение на Съединените щати.    казва Бибер.    Той смята, че руските действия в Гърция свидетелстват за нарастващата нервност на Москва.\r\n\"В случай на прилагане на договора между Гърция и Македония и нормализирането на отношенията между Сърбия и Косово, Русия ще загуби важните лостове, и само Босна ще им остане за причиняване на проблеми\", твърди Бибер.\r\nВ публикацията се казва, че в Босна и Херцеговина това отдавна пречи и много силно се усеща и излиза с твърдението, че най-добрият васал на Путин на Балканите е президентът на Република Сръбска Милорад Додик, който според този вестник прави всичко, за да предотврати интеграция на Босна и Херцеговина в НАТО или в ЕС.   Но в статията се казва, че в Босна и Херцеговина и турското правителство е активно.\r\nПосочва се, че чрез медиите като „Став“, „Фактор“ и Анадолската агенция те провеждат клеветническа кампания срещу поддръжници на проповедника Фетхуллах Гюлен и се припомня, че при последното посещение на турския президент в Сараево през май, Изетбегович заяви, че Ердоган е бил изпратен от \"Аллах\".   Статията добавя, че Китай, който е интензивно ангажиран, счита региона за приоритет, който трябва да им позволи да навлязат на западноевропейския пазар.", "date": "2018.08.21", "title": "Der Standard: Всички искат да влияят на Балканите"}
{"url": "https://www.actualno.com/curious/dneven-horoskop-za-22-avgust-news_691053.html", "text": "        Днес направете нещо мило за себе си. Подарете си  любим шоколад, който не си позволявате често. Намерете време да останете със себе си и да се разтоварите. Днес си задайте въпроса какво точно ви липсва и си го набавете. Натрупването на липса на удоволствия не е полезно и води до непредвидими реакции.   Това е ден, в който да стъпите здраво на земята. Отложете мечтанието за по натам. Сега имате прекалено рационални задачи за изпълнение.     Денят ще е успешен за уговаряне на условия по договори, а също и в личните отношения. Шансът ви да наложите изискванията си е доста голям, така че настоявайте до последно. Направете анализ на бюджета си. Няма защо да се притеснявате. Каквото и да направите всичко ще бъде наред, така че не хабете нерви и сили. Просто изчакайте. Това е ден за изясняване на личните отношения. Половинката ви може да ви изненада със странно желание. Помислете преди да откажете.   Това е ден, в който да помислите за себе си. Споделяйте както и каквото искате, но гледайте да се разтоварите емоциите, като избирате само здравословни начини за целта. Това е ден, в който да се отървете от ваш страх. Разсейването, макар и кратко ще ви подскаже как да постигнете свобода на ума си. Днес не изневерявайте на себе си. Бъдете сигурни, че това, което ще получите напълно ще отговоря на изискванията. По-късно ще ви бъде трудно да предявявате претенции. Това е ден, в който да помислите за положението си във вашето обкръжение. Не се съдете сурово. Не може да сте съвършени, а и не е полезно.    Мнението ви днес ще се цени високо в служебното ви обкръжение. Освен някои удобства това може да ви даде и отговорността за цялостната работа днес, така че действайте внимателно. Това е ден, в който да предприемете първата крачка към промяната. Желанието ви ще ви даде необходимите сили. Само започнете.", "date": "2018.08.21", "title": "Дневен хороскоп за 22 август"}
{"url": "https://www.actualno.com/asia/12-dyrjavi-shte-uchastvat-v-sreshtata-za-afganistan-na-4-septemvri-news_691049.html", "text": "  Покана за участие в срещата на московския формат за консултации по въпросите за Афганистан на 4 септември бе изпратена до 12 държави, включително Съединените щати. Това се посочва в съобщение на руското външно министерство, цитирано от ТАСС.     \"На срещата е поканено още и ръководството на политическия офис на талибанското движение в Доха\", съобщи министерството, допълва БГНЕС.   ", "date": "2018.08.21", "title": "12 държави ще участват в срещата за Афганистан на 4 септември"}
{"url": "https://www.actualno.com/crime/bivshijat-zam-kmet-na-mladost-biljana-petrova-zasega-ostava-v-aresta-news_691031.html", "text": "  Специализираният наказателен съд отхвърли искането на бившия заместник-кмет на столичния район \"Младост\" - Биляна Петрова да напусне ареста, предаде БГНЕС.     Съдът се позова на назначената съдебно медицинска експертиза, според която, въпреки здравословните си проблеми, разследваната за корупция Петрова може да се лекува и под стража, уточнява БНР.   Според д-р Адриана Русева, заболяванията на Петрова не изискват болничен престой и затова тя се е консултира, както и е осигурила личен преглед на бившия заместник-кмет при още специалисти. Това предизвика реакцията на защитата й, според която вещото лице е изследвало и въпроси, които не са му възложени от съда и прави изводите си без изобщо да се е запознала с условията в ареста. Съдът обаче, не се съгласи и даже похвали Русева, че е проявила самоинициатива за попълване на изследването. Според магистрата, консултациите с други специалисти не само не е неправомерно, а е проява на висок професионализъм.\r\nДокато защитата на Петрова искаше свободата ѝ, включително и защото не е участвала в предполагаемата корупционна схема с кметицата на \"Младост\" Десислава Иванчева и бившия районен кмет Петко Дюлгеров по предполагаемото изнудване на бизнесмена Александър Ваклин, обвиняемата се разплака, а съдът даде почивка. След нея обяви, че Биляна Петрова остава под стража - решение, което тя може да обжалва пред Апелативния специализиран съд.  ", "date": "2018.08.21", "title": "Бившият зам.-кмет на \"Младост\" Биляна Петрова засега остава в ареста"}
{"url": "https://www.actualno.com/kustendil/cenite-na-iglolistnite-dyrva-za-ogrev-v-kustendlisko-ostavat-nepromeneni-news_691056.html", "text": "  Заради нападенията от върхов корояд цените на иглолистните дърва за огрев остават непроменени. Това каза пред Радио „Фокус” – Кюстендил инж. Тони Колев, директор на Държавно горско стопанство „Кюстендил”. По думите му вече е започнало издаването на разрешителни за добив на дърва за огрев от корен.     \"Първо хората, които желаят сами да добиват дърва по тарифна такса на корен, са се записали в съответните кметства, кметовете на населените места са обобщили данните, подали са ги в Община Кюстендил и оттам вече има подадени списъци, разделени по горски стопанства. В Държавно горско стопанство от Община Кюстендил имаме подадени писъци за 842 души, които искат да добият дърва за огрев, 78 – строителна дървесина, както и още 146 човека от Община Трекляно\", каза Тони Колев.   До момента от 4 населени места в община Трекляно са заявили желание и от община Кюстендил са 29 населени места, като останалите населени места са разпределени към Държавно ловно стопанство „Осогово”, на база на териториалния обхват на стопанствата. Тази година цените за иглолистните са запазени от миналата година – 9,90 лева за пространствен кубик с ДДС и 25,50 лева за пространствен кубик широколистни дърва. „Широколистните дърва, за разлика от миналата година, са с 1-2 лева по – висока цена, което се наложи поради това, че цената за фирмите е 4-5 лева по – висока, за местното население все пак не можем да я оставим същата, но сме я увеличили с по – малко – на половината. А иглолистната дървесина не сме я повишили с идеята, че това е приоритетно в момента за нашите стопанства, да се добива повредена дървесина с цел усвояване на тези количества, повредени от корояди”, каза Тони Колев.", "date": "2018.08.21", "title": "Цените на иглолистните дърва за огрев в Кюстендлиско остават непроменени"}
{"url": "https://www.actualno.com/europe/podpisvat-protokola-za-chlenstvo-na-makedonija-v-nato-prez-januari-2019-news_691039.html", "text": "  През периода на присъединителните преговори Република Македония ще трябва да потвърди, че напълно приема разпоредбите на учредителния договор на НАТО и всички политически и правни стандарти на алианса и да потвърди, че приема процеса на планиране на отбрана на НАТО и връзката с военните структури, съобщиха от македонското правителство, обясняващи условията, които Македония трябва да изпълни през дадения период.     „Република Македония ще трябва да декларира ангажираност и готовност, че ще се придържа към политическите стандарти на НАТО, отбранителните и военни въпроси, че ще отдели достатъчно средства за изпълнение на всички задължения, че напълно ще участва в структурите на НАТО и по други въпроси, свързани със сигурността. Тя ще трябва да изрази готовността си да се присъедини към всички официални споразумения, които са част от международните споразумения, протоколи и правила на НАТО“, заяви правителството в изявление.   Успоредно с присъединителните преговори Македония трябва да разработи програма за продължаване на реформите.\r\n„Програмата трябва да даде рамка за продължаване на вътрешните реформи, например върховенството на закона, независимостта на съдебната система, борбата с корупцията и организираната престъпност, реформата в службите за сигурност и разузнаване, както и пълното прилагане на Охридският рамков договор и пълното прилагане на Договора с Гърция“, казват от правителството, цитирано от БГНЕС.  То информира още, че протоколът за членство в НАТО ще бъде подписан през януари 2019 г. и страната ще започне да участва в структурите на НАТО - но без право на глас. След подписването на протокола за членство започва ратификацията във всички 29 парламента на държавите-членки на НАТО в съответствие с техните вътрешни процедури. Ратифицирането отнема около година, след което Македония ще стане пълноправен член на НАТО. Това е същата стандартна процедура за членство в НАТО, премината досега от всички държави-членки.   ", "date": "2018.08.21", "title": "Подписват протокола за членство на Македония в НАТО през януари 2019"}
{"url": "https://www.actualno.com/society/novata-sistema-za-izdavane-na-lichni-karti-i-pasporti-shte-struva-stotici-milioni-news_690970.html", "text": "   ( или близо 286 млн. с ДДС). Това става ясно от публикуваната обществена поръчка, възложител на която е Министерството на вътрешните работи.      .\r\nПоръчката се провежда по съгласувана от Държавна агенция \"Национална сигурност\" схема за класификация на етапите и изпълнение.\r\nВ документацията се сочи, че оборудването, строителството и услугите са чувствителни, тъй като информация за производствената технология, както и отделни начини за защита на личните документи представляват класифицирана информация с ниво за сигурност \"СЕКРЕТНО\" и \"EU SECRET\". Необходимо е също строителство на сгради със съответните зони за сигурност и достъп до тях, в които да се достави и монтира чувствително оборудване.   Моделите на всички видове български лични документи са одобрени от Министерския съвет през януари и март месец. Става дума за модели на паспорт, лична карта, дипломатически паспорт, служебен, моряшки паспорт, удостоверение за пътуване зад граница на бежанец, удостоверение за пътуване на лице без гражданство, удостоверение за пътуване зад граница на чужденец с хуманитарен статут, удостоверение за пътуване зад граница на чужденец, получил убежище, временен паспорт, в т. ч. и за окончателно напускане на Република България (РБ), временно удостоверение за напускане, удостоверение за завръщане в РБ на чужденец, служебен открит лист за преминаване на границата и др.    Заради спецификата й, поръчката ще бъде ограничена. Тя е на два етапа. За участие в нея може да кандидатстват всички заинтересовани лица, но със заявления. Оферти могат да подадат само поканените, преминалия първи етап на предварителен подбор.\r\nПоръчката включва изпълнението на следните дейности:\r\n1. Управление на Система за издаване на български лични документи поколение 2019.\r\n2. Проектиране, упражняване на авторски надзор и изпълнение на строеж – персонализационен център за нуждите на централизираното издаване на лични документи, обзавеждане, системата за физическа сигурност.\r\n3. Изграждане на централизирано персонализиране на български лични документи със съвкупност от приложен софтуер, както и чувствително оборудване и програмни средства за извършване на персонализацията.   4. Извършване на дейности по издаването на лични документи. Доставката за първите 24 месеца от сключването на договора е 1 024 960 бланки за паспорт и 2 811 350 бланки за карти. Включено е и транспортирането им до крайните места за получаване на готовите документи.\r\n5. Доставка и монтаж на чувствително оборудване за проектиране и предпечатна подготовка, на специализирано оборудване за изпитване и контрол на качеството и за изследване на документи с цел установяване на фалшификации.\r\n6. Доставки за мрежата за пренос на данни, вкл. биометрични станции, управляващ софтуер за работните места за снемане на биометрични данни и за верификация на личните документи.\r\n7. Доставка и монтаж на технически и програмни средства за осъвременяване на инфраструктурата с публични ключове за процеса по издаване на документи.\r\n8. Изграждане на централизирана система за електронна идентификация.\r\n9. Поддържане на системата за срок от 10 години, и съответно  консултантски услуги.", "date": "2018.08.21", "title": "Новата система за издаване на лични карти и паспорти ще струва стотици милиони"}
{"url": "https://www.actualno.com/plovdiv/dvama-zdravni-mediatori-sa-naznacheni-v-rajon-severen-v-plovdiv-news_691055.html", "text": "  Двама здравни медиатори са назначени в район „Северен“ в Пловдив, за да помагат на гражданите. Това съобщи за Радио „Фокус“ – Пловдив районният кмет инж. Ральо Ралев. Основните задължения на медиаторите включват подпомагане на достъпа до здравни и социални услуги на всички, които са в неравностойно положение, повишаване на здравната култура на уязвимите групи и на информираността по отношение на здравната система. Назначените медиатори трябва да се грижат също за утвърждаване на европейски практики и подходи за улесняване на достъпа до здравни услуги за уязвимите групи, за осъществяване на граждански инициативи и сътрудничество с държавни институции, местни и регионални власти, за утвърждаване фигурата на здравния медиатор, както на местно и национално ниво, така и в международен план, като ключова фигура в интеграционните политики.     Националната мрежа на здравните медиатори е учредена през 2007 година. Мрежата има национално покритие и е най-голямата организация в обществена полза в България, чиито членове ежедневно са на терен, в помощ на най-уязвимите групи от населението. Членовете на Мрежата са над 150 души – здравни медиатори, медицински специалисти, социолози, психолози, експерти в областта на интеграцията на етническите малцинства, общественици, обединени в една мисия – подобряване на достъпа и на качеството на здравните услуги за хората от уязвими общности.   Тази седмица по линия на обменните посещения, в район ,,Северен” на работна среща е бил областният координатор на Националната мрежа Фани Иванова, каза още инж. Ральо Ралев. Заедно с областния координатор, здравните медиатори са посетили Агенцията по социално подпомагане, Регионалната здравна инспекция, здравни заведения и други институции, с цел координиране на общите действия в посока здравна и социална превенция.", "date": "2018.08.21", "title": "Двама здравни медиатори са назначени в район \"Северен\" в Пловдив"}
{"url": "https://www.actualno.com/society/vse-oshte-bez-dogovorka-mejdu-nimh-i-ban-news_691030.html", "text": "   Това каза директорът на Националния институт по метеорология и хидрология (НИМХ) проф. Христомир Брънзов във връзка на НИМХ и БАН да се договорят.     „Всеки си стои на неговата позиция. Иначе институтът трябва да излезе от БАН със съответните си аргументи. На БАН аргументите са, че не трябва\", допълни той пред \"Фокус\".   На 16 и 17 август са проведени срещи с ръководството на БАН, но не е постигнат консенсус.\r\n\"На 16 имаше среща в НИМХ с ръководството на академията да представи автентично нещата, както ги вижда, тъй като имаше съмнения от тяхна страна, че хората нямат цялата информация и са манипулирани. На 17 имаше среща в БАН между ръководството му и това на НИМХ. Там ние бяхме подготвили серия от стъпки и действия, свързани с излизането на НИМХ от БАН. Те не ги разгледаха и отново направиха предложение институтът да остане в БАН като финансирането му ще бъде на отделен ред, който не стана ясно кой ще определя – очевидно пак ръководството на БАН. Това е нещо, което не ни устройва. Дали ще го определя общото събрание или ръководството на БАН, това са хора, които категорично не познават дейността на института в детайли, за да могат да определят какво е необходимо на института“, заяви още Брънзов.  „Тази година го доказаха – 4 месеца твърдяха, че има достатъчно предоставени средства. После казаха „да, вярно, няма достатъчно средства, но причините са, че в БАН няма средства“. После започнаха да правят анализ какво трябва да се прави, за да има средства, така че тази смяна на позициите показва, че те не са наясно какво е необходимо на НИМХ, за да работи не само като научно изследователски институт, а и като Националната хидро-метеорологична служба на България“, каза още той.   ", "date": "2018.08.21", "title": "Все още без договорка между НИМХ и БАН"}
{"url": "https://www.actualno.com/europe/prodyljavat-spasitelnite-operacii-v-kaniona-raganelo-v-italija-news_691051.html", "text": "  Продължават спасителните операции в каньона Раганело в Италия.     Живи бяха открити трима от петимата туристи, които се издирваха. Те са в добро здраве, съобщиха от спасителния екип.   Жертвите до момента са 10. Водната стихия отне живота на група туристи-алпинисти, припомня bTV.\r\nТе разглеждали каньоните в района, когато били застигнати от внезапно придошлите води на планинска река.  Най-малко 10 са жертвите на наводнението в Раганело   Някои са открити на 3 километра по протежението на долината.\r\nДосега са спасени 23-ма души. Сред тях и 10 годишно дете.    ", "date": "2018.08.21", "title": "Продължават спасителните операции в каньона Раганело в Италия"}
{"url": "https://www.actualno.com/showbusiness/azija-ardjento-otreche-seksualnite-otnoshenija-s-nepylnoleten-tijnejdjyr-news_691062.html", "text": "  Италианската актриса и обвинената в сексуална злоупотреба Азия Ардженто отрече да е имала сексуална връзка преди пет години с непълнолетен тийнейджър.     Ню Йорк Таймс съобщи в неделя, че 42-годишният актьор и рок музикант Джими Бенет е получил 380 000 долара от нея за предполагаем инцидент през 2013 г. в хотел в Лос Анджелис, предаде БГНЕС.   Бенет е бил на възраст два месеца след 17-ия си рожден ден, което е една година под разрешената от щата Калифорния, по време на предполагаемата среща, докато Ардженто е била на 37 години.\r\n\"Напълно отричам и се противопоставям на съдържанието на статията на Ню Йорк Таймс ... която се разпространява в национални и международни медии\", се казва в изявление на нейния агент. \"Аз съм дълбоко шокирана и наранена, след като прочетох новините, които са абсолютно фалшиви. Никога не съм имала никаква сексуална връзка с Бенет\", продължава тя.  Ардженто заяви, че е била свързана с Бенет \"в продължение на няколко години само с приятелство\".   Двамата са участвали заедно във филма \"The Heart Is Deceitful Above All Things\", в който Ардженто играе притисната от неприятности майка на Бенет.\r\nАктрисата твърди: „Приятелството ни приключи, когато след моето изявление по случая Уейнстейн, Бенет ... неочаквано отправи искане за прекомерно висока сума пари от мен\".    ", "date": "2018.08.21", "title": "Азия Ардженто отрече сексуалните отношения с непълнолетен тийнейджър"}
{"url": "https://www.actualno.com/europe/makedonski-istorik-prizna-makedonija-syshtestvuva-ot-1944-g-news_690994.html", "text": "  Македонският историк Благой Атанасовскини моли да приемем българската версия на нашата история, за да бъдем в хармония със съседката си, коментират в редакцията на скопското електронно издание Express.mk, цитирано от \"Фокус\".     „И само ако македонските интелектуалци, историци, политици и македонският народ приемат историческата истина, че македонската политическа нация е създадена през 1944 г. като смес от геополитическите обстоятелства и условия, и че преди това историческите дейци, революционери, интелектуалци и учени, са тясно свързани и преплетени с българската национална тъкан, ще можем да се срещнем по средата и да разговаряме като двама цивилизовани съседи\", пише историкът в рубриката си за „Трибуна.мк“.   \"Срамът от липсата на магистрална и железопътна връзка между двете столици София и Скопие трябва да бъде основен крайъгълен камък в подобряването на историческите отношения между двете страни и двата народа. Македонското и българското правителство трябва да положат всички усилия, за да създадат модерни пътни връзки с цел да се улесни комуникацията между двете страни. От друга страна, отварянето на културното, научното, художественото, спортното и всякакво друго сътрудничество ще бъде ползотворно поле за запознаване на двата братски народи, и бавно, но сигурно отхвърляне на историческите стереотипи, митове и квалификации, които затрудняват отношенията в последните десетилетия, и които те не донесоха нищо добро\", допъллни той.  ", "date": "2018.08.21", "title": "Македонски историк призна: Македония съществува от 1944 г."}
{"url": "https://www.actualno.com/politics/borisov-se-opravda-za-olimpik-kfn-otgovarja-pred-parlamenta-zashto-me-vikate-news_690999.html", "text": "   Това заяви премиерът Бойко Борисов по време на извънредното заседание на парламента заради фалита на \"Олимпик\" и не пропусна да каже, че знаел, че председателят на КФН дори не можел да разпорежда по ресори на зам.-председателите си.     С Ралица Агайн нито съм се чувал, нито съм се виждал от години, доклад от нея не съм получавал. Вчера (20 август) поканих Карина (бел. ред. - ), сега излиза, че не трябваше да го правя, оплака се Борисов, след като лидерът на БСП Корнелия Нинова попита защо той говори за дъмпинг практики в дейността на \"Олимпик\", докато Агайн съобщи, че числата не показват такова нещо. Самата Агайн потвърди, че не е предавала доклад на Борисов и не се е виждала с него.   Борисов отвори и въпроса къде се застраховат коли с български регистрационни номера, но всъщност по \"300 – 400 автомобила са на един човек\", чужд гражданин. Затова бил наредил на службите за сигурност да се задействат и да си сътрудничат с партньорските пари. , излезе от думите на Борисов. Затова той поиска известен срок \"да се съберем в петък пак, в събота – пак, в неделя - пак\", за да можели експертите да кажат откъде може да се вземат пари за обезщетения и на каква база се прави.  Предложението на Борисов беше подкрепено от Волен Сидеров, който не пропусна да каже как \"любимата Европа\" не уредила нещата в законодателство. Лидерът на \"Атака\" видя проблем и в това, че в днешното заседание на парламента не става въпрос за промяна на наше законодателство и това го обезсмисля в известна степен.", "date": "2018.08.21", "title": "Борисов се оправда за \"Олимпик\": КФН отговаря пред парламента, защо ме викате?"}
{"url": "https://www.actualno.com/politics/vladimir-savov-poema-zastrahovatelen-nadzor-v-kfn-news_691059.html", "text": "  Комисията за финансов надзор (КФН) взе решение Владимир Савов да изпълнява правомощията на заместник-председател на Комисията за финансов надзор, ръководещ управление „Застрахователен надзор“.     Решението Савов, член на КФН, да изпълнява правомощията на заместник-председател на КФН, ръководещ управление „Застрахователен надзор“, до встъпване в длъжност на избран от Народното събрание нов заместник-председател, е взето на извънредно заседание днес.   По-рано парламентът с почти пълно единодушие освободи предсрочно Ралица Агайн-Гури от поста заради действията на КФН по казуса с фалиралото кипърско застрахователно дружество „Олимпик“, припомня БГНЕС.", "date": "2018.08.21", "title": "Владимир Савов поема \"Застрахователен надзор\" в КФН"}
{"url": "https://www.actualno.com/america/uolstrijt-udari-tavana-na-vsichki-vremena-v-sasht-news_691065.html", "text": "  Акциите на Уолстрийт се покачиха до нови висоти при възобновяване на оптимизма, свързан с опитите на САЩ да разсеят увеличаващите се търговски конфликти, предаде БГНЕС.     Широкият индекс Стандарт енд Пуърс (S&P 500) се повиши до 2 873.20 до 16:55 централно гринуичко време, надминавайки предишния рекорд на 26 януари и нарасна с 0,6% от отварянето на борсата, предаде АФП.   Дау Джоунс и Насдак също се повишиха, тъй като анализаторите заявиха, че търговските разговори тази седмица с Китай и Мексико са добавили положителен импулс към силния сезон на корпоративните печалби през второто тримесечие.", "date": "2018.08.21", "title": "Уолстрийт удари тавана на всички времена в САЩ"}
{"url": "https://www.actualno.com/europe/rusija-razrabotva-prototip-na-samolet-za-vertikalno-izlitane-po-porychka-na-prezidenta-news_691005.html", "text": "  Прототип на напълно нов модел вертикален самолет се разработва в Русия по поръчение на президента, каза руският вицепремиер Юрий Борисов пред репортери.     \"Тази задача в действителност е включена в държавната програма за въоръжаване и се извършва по поръчение на върховния главнокомандващ. В момента сме съсредоточили усилията си в разработването на концептуални модели, прототипи\", каза той.   Борисов подчерта, че става въпрос за създаване на нов самолет, а не за разработка на базата на съществуваща машина. \"Срокът за завършване се определя от технологичния цикъл на създаването. Като правило той е 7-10 години\", каза вицепремиерът, цитиран от БГНЕС.", "date": "2018.08.21", "title": "Русия разработва прототип на самолет за вертикално излитане по поръчка на президента"}
{"url": "https://www.actualno.com/europe/syrbija-obmislja-vryshtaneto-na-zadyljitelnata-voenna-slujba-news_691057.html", "text": "  Сръбският президент Александър Вучич заяви, че страната му обмисля дали да върне през 2020-2021 г. задължителната военна служба, седем години след като тя бе премахната, за срок от три или шест месеца, предава Reuters.     Вучич уточни, че това зависи от анализа на министерството на отбраната и от наличието на необходимите средства.   Той посочи и публични критики, които биха могли да последват подобна стъпка и допълни, че те биха били неизбежни, независимо дали става дума за задължителна военна служба или не.", "date": "2018.08.21", "title": "Сърбия обмисля връщането на задължителната военна служба"}
{"url": "https://www.actualno.com/crime/helikopter-skysa-elektroprovod-kraj-s-calapica-news_691071.html", "text": "  Около 18.25 часа на 21 август вертолет \"Кугър\" от състава на 24-та авиобаза в Крумово, по време на тренировъчен полет, е закачил жици на електропровод край с. Цалапица, Пловдивско, съобщиха от пресцентъра на Министерството на отбраната.     Тричленният екипаж на машината е успял да приземи вертолета. Военнослужещите са невредими.   Инцидентът остави за няколко часа без електроснабдяване части от град Стамболийски.\r\nПо случая се води разследване от служба \"Военна полиция\". Според кмета на Стамболийски всичко става заради ята птици, които отдавна гнездят по електропроводи до населеното място. ЕРП-то, което се грижи за инфраструктурата, е положило усилия след сигнали на кмета и е успяло да разгони колониите, но въпреки това периодично има струпване на птици в района.      ", "date": "2018.08.21", "title": "Хеликоптер скъса електропровод край с. Цалапица"}
{"url": "https://www.actualno.com/sciencelogy/kalashnikov-veche-marka-i-pri-elektromobilite-news_691013.html", "text": "  На Международния военно-технически форум \"Армия-2018\" концернът \"Калашников\" за първи път представи електрически мотоциклети и електрически автомобили за цивилни граждани. Представено беше и . Това на компанията \"Калашников Медия\".     \"На международния форум \"Калашников\" за пръв път показа електромотоциклет UM-1 (Urban Moto) за обществения пазар\", се казва в съобщението, цитирано от БГНЕС. На същия форум компанията показа и електромобил UV-4.   Според \"Калашников Медиа\" мотоциклетът и автомобилът са лесни за управление и изискват минимална техническа поддръжка. Новостите се изразяват в ниско ниво на шум, висока плавност и ниско ниво на опасност от пожар и експлозия в случай на авария.\r\nПри зареждане мотоциклетът UM-1 консумира 15 кВт/ч електроенергия и ускорява до 100 км/ч с резерв на мощност до 150 км. Мотоциклетът тежи от 165 до 245 кг и използва акумулатори LiFePO4 и LiPO. Мощността на електромобила UV-4 е до 50 кВт. Максималната скорост, която автомобилът може да развие е 80 км/ч, резервът на мощността е до 150 км, масата е 650 кг.  Международният военнотехнически форум \"Армия-2018\" се провежда за четвърти път от 21 август до 26 в московската област Кубинка.", "date": "2018.08.21", "title": "\"Калашников\" - вече марка и при електромобилите"}
{"url": "https://www.actualno.com/europe/pytnicheski-vlak-se-vrjaza-v-kamion-v-ispanija-news_691068.html", "text": "  Пътнически влак се вряза в камион в испанската провинция Малага (автономна област Андалусия). Това съобщи вестник Вангуардия, цитиран от ТАСС.     Инцидентът е настъпил около 15:00 местно време. Ранени са поне 5 души. В резултат на инцидента влакът, който е следвал маршрута Малага - Севиля, не е дерайлирал, допълва БГНЕС.   Причините за инцидента все още не са посочени.\r\nЖелезопътните органи проучват как да преместят влака до най-близката гара, за да могат пътниците да се отправят до дестинацията от там с автобус.  ", "date": "2018.08.21", "title": "Пътнически влак се вряза в камион в Испания"}
{"url": "https://www.actualno.com/cite/kato-primeren-naroden-predstavitel-se-otzovah-na-izsvirvaneto-na-trybata-da-se-syberem-news_691001.html", "text": "  Това заяви лидерът на \"Атака\" и председател на парламентарната група на \"Обединени патриоти\" Волен Сидеров по време на днешното извънредно заседание на парламента - заради фалита на \"Олимпик\".     Сидеров обяви, че управляващите били готови да работят денонощно, но днес всъщност никой не предлага какво да се промени в законодателството ни.", "date": "2018.08.21", "title": "Като примерен народен представител се отзовах на изсвирването на тръбата да се съберем"}
{"url": "https://www.actualno.com/business/pak-absurdi-za-olimpik-kfn-ne-mojelo-da-otkaje-licenz-na-chujdenci-ot-es-news_690993.html", "text": "   . Това обясни вече бившият зам.-председател на Комисията по финансов надзор (КФН) с ресор застрахователния сектор в България Ралица Агайн пред парламента малко преди той да гласува оставката ѝ.     За да може да започне изплащането, трябва да бъдат направени две неща. – съдът в Никозия трябва да се произнесе по искането на кипърската КФН за обявяване на „Олимпик“ в ликвидация. Неофициално съдебно заседание се чака в средата на септември. След произнасянето на съда, може да започне процедура по изплащане на обезщетения. – трябва да се уточни схема как да става изплащането на обезщетения, когато става въпрос за български граждани. Крайният платец е кипърският фонд, но българският Гаранционен фонд ще е обслужващият и пред него ще се предявяват искания, той ще определя размера на обезщетенията, а след като плати, ще предяви пред Кипърския фонд искане да се възстановят парите – от Кипър.   Агайн наблегна и на положението в Европа, като каза, че в 12 страни-членки в ЕС нямало гаранционни фондове, които да покриват фалити на застрахователи. Вече бившият зам.-председател на КФН обяви, че . Според обаче под \"право на установяване\" се разбира “правото на предприемане на дейност от самонаето лице, както и създаването на предприятия (дружества или фирми) в друга държава-членка при условията, предвидени от нейните закони за собствените ѝ граждани и предприятия\" (чл. 49 във връзка с чл. 54).\r\nРалица Агайн каза и, че . През тази година имало само 7 жалби, през миналата – 26, а през по-миналата – 16. Глобите били в размер на около 30 000 лева, а общо глобите за целия сектор годишно се движат между 950 хил. и 1,2 млн. лева. Освен това, застраховките \"Гражданска отговорност\" на \"Олимпик\" били дори с над 10 лева по-скъпи от средното за пазара (207 лева срещу 196 лева) що се отнася в последно време. Агайн се оплака и, че има недостиг на внесени премии в Гаранционния фонд, а предвид съдебното решение да се плащат обезщетения за повече лица при смъртен случай на пътя (бел. ред. - ), то във фонда не достигат 800 млн. лева. Сега във фонда имало 135 млн. лева, 55 млн. лева от които са в Обезпечителния фонд. Агайн обаче каза и, че .      Лидерът на БСП Корнелия Нинова се заяде, че управляващите говорят как държавата ще помага със съвети, но не и с нещо друго, а Агайн казала, че Гаранционният фонд в България може да плаща и после да търси парите от Кипър. Освен това – Бойко Борисов говори за дъмпинг от страна на \"Олимпик\", а КФН казва, че няма дъмпинг. В отговор финансовият министър Владислав Горанов каза, че Кипърският гаранционен фонд е задължен да плаща по застраховки \"Гражданска отговорност\", сключени в България и това е казано още вчера (20 август) от него. Горанов упрекна Гаранционния фонд, че досега не е имало разговори какви да са техническите подробности при ситуация като \"Олимпик\". . Рискът да се изгуби премия при предсрочно прекратяване на полицата с чуждестранен застраховател, опериращ в България, е реален, настоя Горанов. , обобщи финансовият министър.\r\nКФН като цяло си е свършила работата. Учуден съм от липсата на комуникационна стратегия, включи се и депутатът от ДПС Йордан Цонев. Цонев не пропусна да каже, че според правилата на ЕС режимът по контрола при искане на лиценз е само уведомителен. Депутатът добави, че \"няма лошо\" ние да сме първата страна в ЕС, в която Гаранционният фонд да покрива щетите по вноските от фалирал чужд застраховател от друга страна-членка. Обезщетение има за вноските по \"Гражданска отговорност\", но не и за понесени щети от самия фалит, уточни Цонев.    Крум Зарков от БСП обаче опонира, че ако регулаторният орган от приемащата страна-членка установи нарушения в дейността на чужд застраховател, по законодателството на ЕС следва да има правото да се намеси, ако регулаторният орган от държавата-членка по произход не реагира. И напомни, че \"Олимпик\" е внасяла премии в \"Обезпечителен фонд\". А колегата му Румен Гечев, бивш министър на икономическото развитие в правителството на Жан Виденов, наблегна на това, че отговорността е на държавата, след като КФН не прави проверки на място, не изисква информация, тъй като има това право.", "date": "2018.08.21", "title": "Пак абсурди за \"Олимпик\" - КФН не можело да откаже лиценз на чужденци от ЕС"}
{"url": "https://www.actualno.com/curious/eto-koi-sa-naj-podhodjashtite-vi-prijateli-spored-zodijata-news_690945.html", "text": "  Приятелствата се градят на доверие,общи интереси и забавление. Също както при децата, създаваме приятелства с онези, с които се разбираме най-добре. Но за разлика от детските приятелства,  след определена възраст трябва повече да внимаваме кого допускаме в приятелския си кръг и на кого споделяме тайните си.     Ето приятелства с какви хора трябва да избягвате според зодията си:    Вие избягвате приятелства, които потискат вашия приключенски дух. Като Овен, не обичате да сте ограничени и да се запъвате наоколо. Един приятел, който се опитва да отнеме автономията ви или да говори от ваше име, не е ваш приятел.      Вие избягвате приятелства, които са изпълнени с натиск и очаквания. Можете да бъдете много упорити и да мислите по ваш собствен начин, особено когато искате да се отпуснете и да останете у дома си. Като Телец, мразите, когато другите ви обвиняват в нещо. Затова избягвате приятелства, които компрометират личното ви щастие и хармония.  Вие избягвате приятелства, които са прилепнали и прекалено зависими. Като Близнаци, оценявате независимостта си и приветствате промяната в живота си. Приятелствата, които се опитват да ви задържат на едно място или да претендират за вашето време, никога не са приятелства, които свършват добре.    Вие избягвате приятелства с тези, които са егоисти и не отделят време, за да ви се отворят истински. Като рак, не сте случайни хора и не можете да сте полу-приятели с определени хора. Приятелствата, които са плитки, не са истински приятелски отношения за вас.  Вие избягвате приятелства, които са дребни и неприлични. Като Лъв вие сте невероятно горд и почтен човек. Вашите приятели ви уважават и в замяна вие трябва да се уверите, че имате основание да ги уважавате. Като цяло, вие сте склонни да избягвате приятелства с тези, които непрекъснато променят плановете или ви третират като втори вариант.  Вие избягвате приятелства, които са незрели. Хората, които третират всичко като шега или постоянно правят безотговорни решения, не са на високо място в списъка ви с приятели. Като Дева, вие обичате да планирате и картографирате части от живота си. Именно затова лесно се дразните от онези, които се подиграват с другите, че са отговорни и зрели.  Вие избягвате приятелства с онези, които се опитват да ви объркат или ви притискат да правите каквото те искат. Докато сте невероятно очарователен и социален човек, вие също така имате нужда от своето собствено пространство и време за себе си. Някои приятелства ще се опитат да променят вашите решения и да ви притиснат да изберете. Обикновено тези приятелства няма да издържа много дълго. Вие сте човек, който се обгражда с хора, уважаващи него и неговите нужди.     Вие избягвате приятелства с тези, които са безразсъдни и егоистични. Като Скорпион вие сте дълбоко емоционални и сте склонни да приемате нещата много лично. Следователно, обикновено сте лесно раздразнени от онези, които се грижат само за себе си и ви пренебрегват.  Вие избягвате приятелства, които вземат живота твърде сериозно. Вие се радвате на игрив хумор и често се чувствате съдени от тези, които са твърде зрели. Докато знаете, че животът има сериозни моменти, обичате да държите нещата възможно най-леки. Тези, които са прекалено предпазливи и строги, не са ви близки приятели.     Вие избягвате приятелства с тези, които имат много малко амбиции и планове. Като Козирог обичате да се обграждате с страстни и успешни хора. Вие сте вдъхновени и мотивирани от гения на другите и се гордеете с тези, които са във вашия вътрешен кръг. Като цяло, вие никога не сте сериозно привлечени от някой, който не се интересува от бъдещето или кариерата си.     Вие избягвате приятелства с онези, които са умишлено невежи и нямат никакво желание да се учат. Знанието ви е едно от най-важните и мощни неща в света. Следователно, не ви е грижа много за човек, който е самодоволен и никога не предизвиква собствените си мисли.  Вие избягвате приятелства с тези, които не зачитат творчеството и оригиналността. Като Риби често сте вдъхновени от света около вас и се наслаждавате на дълбоко обсъждане на идеи с близки приятели. Като грижовен приятел очаквате вашите приятели също да се интересуват от живота ви и да се чувствате пренебрегнати от някой, който е плитък и вглъбен в себе си.", "date": "2018.08.21", "title": "Ето кои са най-подходящите ви приятели според зодията"}
{"url": "https://www.actualno.com/balkani/syrbija-njama-da-podkrepi-sankciite-sreshtu-rusija-news_691026.html", "text": "  Сръбският министър на външните работи Ивица Дачич заяви по време на срещата си със своя руски колега Сергей Лавров, че Белград няма да се присъединява към санкциите срещу Москва, предава РИА Новости, цитирана \"Фокус\".     „Разбира се, когато става дума за Сърбия, ние от своя страна също ще оказваме подкрепа на Русия и както вие вече знаете, не сме се присъединявали и няма да се присъединим към едностранните санкции, които са въведени срещу Русия“, заяви Дачич.   Според наличната информация британският външен министър Джереми Хънт, който днес е на посещение във Вашингтон е призовал Европейския съюз да засили настоящите санкции срещу Русия, въведени около събитията в Украйна и инцидента с отравянето на бившия агент на руското ГРУ Сергей Скрипал в Англия.", "date": "2018.08.21", "title": "Сърбия няма да подкрепи санкциите срещу Русия "}
{"url": "https://www.actualno.com/balkani/haradinaj-kym-tachi-prizivite-za-promjana-na-granicite-sa-prizivi-za-vojna-news_690951.html", "text": "   . Това предава скопската електронна медия A1 On, цитирана от \"Фокус\".     „Никой няма право да обсъжда границите на Косово и ако някой се опита да ги промени, той ще извърши национално предателство“, заяви Харадинай в интервю за прищинската телевизия КТВ, цитирано от скопската медия. Лидерът на кабинета в Прищина не пропусна да припомни, че действията в посока на промяна на границите неминуемо водят към нова война.   Присъединяването на Прешевската долина към Косово, за което се застъпва Тачи, е нещо непостижимо, което е „неправилно свързвано с теми като признаването на Косово от Сърбия\", категоричен бе Харадинай.\r\nПрезидентът Тачи, според думите на лидера на косовското правителство, има доверието на институциите по отношение на диалога за взаимно признаване със Сърбия, но не и за да обсъжда промяна на границите.  „Трябва да има признание между двете страни в съществуващите граници, без никаква промяна“, категоричен бе косовският премиер, като същевременно поясни, че „никой няма мандат да преговаря за територията“ на най-младата държава на Балканите.   „Диалогът е политически и е само за взаимно признаване. Желанието го има, но за промяна на границите на Косово няма мандат нито президентът, нито който и да било друг. Ще приемем Прешевската долина с удоволствие, ако Сърбия ни я даде доброволно, но никой няма право да преговаря за територията на независимата държава Косово, обявена на 17 февруари (2008 г.). Ние не говорим за желания, а за реалността, създадена от войната. Загубихме животи за тази реалност и за тези граници“, отбеляза Харадинай.\r\nВ рамките на интервюто косовския премиер няколко пъти подчерта, че преговорите за размяна на територии и промяна на граници са национално предателство. „Никой няма мандат да говори за границите. Аз не мога да говоря за границите. Президентът Тачи не бива да говори, премиерът не трябва, нито претседаелот на парламента Кадри Весели. Когато говорим за територии, няма диалог. Това е призив за война. Нарушаването на територията на страната означава война“, алармира министър-председателят на най-младата държава на Балканите.    ", "date": "2018.08.21", "title": "Харадинай към Тачи: Призивите за промяна на границите са призиви за война"}
{"url": "https://www.actualno.com/viewpoint/spasjavaneto-na-rednik-uchitel-news_690956.html", "text": "  Търсят се около 4000 учители, , заплатите щели да станат 1300 лева, МОН прави система, която да картографира броя на педагозите по населените места, за да следи да не се стигне до тотален колапс. Цари паника и обещания за щедро възнаграждение на всеки, готов да помогне в кризисната ситуация.     Е, преди повече от 10 години се разтурваше една седянка. На тогавашните протести се гледаше ехидно, с една самодоволна министерска усмивчица, че ето, дошли там да просят пари, едни бая опърпани, проскубани и посивели хорица, пък ние ще им дадем точно толкова, че хем да не им се оправят проблемите, хем да ни се махнат от главата. Държавата умишлено унищожаваше учителската професия години наред - превърна я в презрян анахронизъм, някакво странно мишеподобно и смешно начинание, изпълзяло от дебрите на ранния социализъм, когато всички учеха за \"учители\" и \"лекари\", а сега, като дойде новият строй, всички ще станем бам башка предприемачи, маркетинг специалисти, търговци и въобще някакви хора, които да вземат много пари и в никакъв случай да не се занимават с обществено важни професии. Нещата стигнаха дотам, че ако си на 20 години и кажеш, че искаш да станеш учител, на теб се гледа като на някакъв твърде голям глупак, който не знае какво да направи с живота си и без да има талант в нито една област иска да го похарчи в гигантското недоразумение да попадне в класната стая. Погледнете специалността \"българска филология\". Още от кандидат-студентската кампания тя се превърна в едно задължително пето желание, последна игра на сигурно, един голям склад за хора с провалени амбиции, където ръководещо е правилото, че по-добре да влезеш в университета, отколкото да не влезеш, пък после ще го мислим, ще се преместим журналистика или пък поне една бригада ще направим, важното е да има осми декември и общежитие. \r\nНо ето - изведнъж се осъмва в онзи момент, в който учители просто няма. Нещо, което всеки във властта отдавна знае, отдавна се виждало през няколко статистики, които отчитаха, че за 15 години учителите са намалели с 70 %, Всеки прекрасно разбираше, че тиктака бомба със закъснител - обаче когато мандатът ти е 4 години, а бомбата тиктака за по-дълго, най-добре да я неглижираш и да се се фокусираш върху бързото си забогатяване, даже още по-добре, че ще завещаеш бомбата на следващото правителство, ей как хубаво стана, таман. Един проблем се превръща в проблем, само когато нещата тотално се прецакат - въпреки, че години наред е било ясно, че отиват на прецакване.\r\nКакво ще стане с лекарите впрочем? Същото. В момента във властта се проявява любопитство - как е положението там? Зле е, отговарят им. Но властта държи да разбере: ама колко е зле, тотално зле ли е? Тотално - не, но след 1-2 години ще стане, отговаря им се. Тогава властта плясва доволно с ръце и си казва - тогава след 2 години ще го мислим, ако въобще сме още ние, тъкмо да им нахендрим на БСП лекарите, пък те да се оправят.  Някъде около 2030-та внезапно някой ще се хване за главата и ще предложи да вземат да се качат майчинските. \r\nНякъде около 2040-та внезапно ще стане ясно, че българите са малцинство в собствената си държава.\r\nНякъде около 2050-та българите в чужбина ще станат повече от тези у нас.    Но дотогава има толкова много време, че няма защо да го мислим. Тук се оперира постапокалиптично, отзад напред, след края на света, когато се затвори последната страница и стане ясно, че край, нещата заминаха.\r\nЗаминаха ли?\r\nДа.\r\nДобре. Дай да измислим нещо.     ", "date": "2018.08.21", "title": "Спасяването на редник учител "}
{"url": "https://www.actualno.com/smolyan/bum-na-jelaeshti-za-detski-lager-bez-mobilni-telefoni-i-internet-v-smoljan-news_691008.html", "text": "  Детски лагер без мобилни телефони и интернет край Смолян, с много игри и приключения предизвика огромен интерес на деца и родители.     \"Децата са на възраст от 8 до 15 години от цялата страна. Интересното е, че те не се познават, което допълнително прави този лагер приключенски. Опознават се чрез оцеляване. Учим ги на първа помощ в планината, лагеруване, намиране на храна и вода, за дивите животни, гъби и билки. Лагерът продължава 8 дни, като имат 2-3 нощувки на палатка с лагерен огън. Оттам идва и този бум тази година\", казва Снежана Орлова, която е планински водач и преподавател по туризъм в Смолян.   Групите са различни и наброяват от 10 до 20 деца. За тях се грижат няколко планински водачи.\r\nДетски лагери се организират от десетина години, но напоследък предизвикват огромен интерес. Част от условията са малчуганите да са без телефон и компютри. Комуникацията с родителите е разрешена веднъж дневно в рамките на 30 минути след вечеря  Лагерите не са далеч от областния град, който е отвсякъде заобиколен с гора. Децата получават уроци как да се ориентират и оцеляват в планината.   \"Все пак те са си близко до населено място. Имат в програмата си покоряване на върхове. В Смолян има такава природа, която предоставя перфектни условия за това, до Езерата се разхождат, имат катерене, ориентиране по природни символи и знаци, чрез карта“, разказва Орлова.\r\nМалчуганите се събират основно чрез социалната мрежа Facebook. \"Техните родители виждат информацията и вече има деца, които за втори път идват\", допълва Орлова. И уточнява, че докато са на лагер, те нямат достъп до интернет и компютри, не могат да си правят селфита с телефони. Снимки прави само планинският водач и след това им ги предоставя за спомен.    \"Първите един-два дни питат за телефоните, след което забравят за тях. За тях се сещат едва след вечеря, когато имат по половин час, за да се свържат със своите родители. Попълват един дневник за своите преживявания, а така се научават да изразяват своите емоции, без да използват емотикони. За тях преживяванията в лагера е много емоционално, бележниците им са пълни с възклицания от намерени гъби, от видяно животно, от ново приятелство\", разказва Снежана Орлова.", "date": "2018.08.21", "title": "Бум на желаещи за детски лагер без мобилни телефони и интернет в Смолян"}
{"url": "https://www.actualno.com/asia/maae-njama-priznaci-za-prekratjavane-na-jadrenata-dejnost-ot-phenjan-news_690996.html", "text": "  Според Международната агенция по ядрена енергия (МААЕ) не са налице никакви признаци, че Северна Корея е прекратила дейността си в ядрената област въпреки обещанията да го направи.     \"Продължаването и по-нататъшното развитие на ядрената програма на КНДР и свързаните с това изявления на КНДР са причина за сериозна загриженост\", се казва във вторник в доклада на МААЕ, цитиран от БГНЕС.   ", "date": "2018.08.21", "title": "МААЕ: Няма признаци за прекратяване на ядрената дейност от Пхенян"}
{"url": "https://www.actualno.com/society/4226-narushenija-po-pytishtata-v-pyrvija-raboten-den-na-sedmicata-news_691014.html", "text": "  Продължават проверките на полицията в рамките на ежедневния засилен контрол по пътищата на страната. Вчера (20 август) в хода на операцията полицейските екипи са проверили 5376 моторни превозни средства и 7160 души.     Установени са общо 4226 нарушения, от които 1299 са управление на МПС с превишена скорост. Издадени са 2196 фиша и 731 акта за установени административни нарушения, съобщиха от МВР.   Отнети са 42 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 310 електронни фиша.", "date": "2018.08.21", "title": "4226 нарушения по пътищата в първия работен ден на седмицата"}
{"url": "https://www.actualno.com/crime/pacientka-medicinski-odit-dokaza-podpravena-ekspertiza-pri-fatalno-rajdane-v-sliven-news_690957.html", "text": "  Още един случай с проблемно раждане в МБАЛ \"Д-р Иван Селимински\" се набива на очи - заради официално заключение, че лекарката (д-р Татяна Пашева), водела раждането на починалата преди дни Ренета Томова, е допуснала куп грешки при случай, в който раждане е завършило с починало бебе.     Случаят е по-стар - от 2012 година. Майката - Кристина Кукова, постъпва в болницата с преносен плод и лежи там 16 дни преди раждането, което ѝ първо. Твърди, че през това време \"се наслушала\" на обиди към нея и други пациентки, съобщава Bulgaria On Air.   На 8 април, 2012 година д-р Татяна Пашева, началник на АГ отделението на сливенската болница сега, а тогава - само гинеколог, назначава естествено раждане, въпреки че няма достатъчно голямо разкритие.\r\n\"Казаха ми да се качвам по стъпалата пеша, за да имам разкритие. Да съм направела една тава с кюфтета на бебето, да му я показвам отпред, за да можело да излезе и всякакви такива... Тогава беше Цветница, имаше много малко лекари. Решиха, че ще правим секцио по спешност - на 12-я час\", разказва Кукова.  След раждането тя влиза в реанимация, а на мъжа й казват, че всичко е наред, просто раждането било малко по-тежко.   \"От неонатологията, когато са поели бебето, са направили мъжа ми на нищо, че сякаш до последно сме си седяли вкъщи и сме дошли като е станала беля. А аз бях 16 дни в това отделение, всеки ден. Там неонаталозите са му казали, че детето е в много тежко състояние, бебето не е изплакало, а водите ми не са били зелени, а кафяви. Детето се роди удавено, но не във вода\", допълва потърпевшата. Бебенцето починало около Великден.\r\nВ крайна сметка майката подава сигнали, а Медицинският одит установява редица нарушения. Сред тях е и фалшифицирана епикриза на детето - след одита майката се сдобива с втора епикриза, която потвърждава грешките на д-р Пашева.    Началникът на болницата д-р Велислав Петров твърди, че относно д-р Пашева към него нямало жалба. \"Тези грешки най-вероятно са стигнали до нея, тя си е понесла наказанието\", добави той и поиска сега първо заключението на \"Медицински одит\".   Над 20 смъртни случаи на бебета има в болницата, каза още д-р Петров. Той допълни, че всяка година се раждат 1300 деца, от които 400 \"най-вероятно се раждат при д-р Пашева\".", "date": "2018.08.21", "title": "Пациентка: Медицински одит доказа подправена експертиза при фатално раждане в Сливен"}
{"url": "https://www.actualno.com/society/pravitelstven-piar-e-uvolnen-zashtoto-udari-jurnalist-news_690953.html", "text": "  Един от работещите в Правителствената информационна служба беше уволнен след лично разпореждане на премиера Бойко Борисов. Става въпрос за Любомир Методиев.     Методиев си тръгва заради инцидент от събота (18 август), при който, според свидетели, той удря журналистката от вестник \"Монитор\" Елена Крумова. Чиновникът вече се извини за станалото в , но това не е достатъчно и според Борисов.\r\nВ своя за случилото се АЕЖ-България казва следното: \"Намираме за недостатъчно извинението, поднесено от Методиев чрез профила му в социална мрежа, в което той твърди, че действието е било неволно и “микрофонът отхвръкнал от ръката му”. Тази версия противоречи на свидетелствата на множество журналисти от други медии. Колегите на Крумова, присъствали на място, са били толкова възмутени от случилото се, че са се обърнали към министър-председателя. Това едва ли щеше да се случи при неволно деяние. Извинението на Методиев е дошло едва след забележката, отправена му от премиера\".   \"Правителствената информационна служба не може да си позволи да бъде обвързвана с този инцидент. Подобно поведение и отношение към представителите на медиите е неприемливо и е в противоречие с принципите на работа на Правителствената информационна служба\", пише в официално съобщение на Министерския съвет.  За разлика от официалното съобщение, ръководителят на пресцентъра на правителството каза нещо малко по-различно в личния си профил във Facebook. \"Познавам Любо от над 10 години! Добър колега, добър човек. Решението за неговото освобождаване за мен и колегите ми беше трудно. Не съм сигурна, че е правилното! Елена Крумова, ако във версията Ви има и грам предозиране - жалко, ако наистина Любо Ви е ударил - приемете и мойте (бел. ред. - ) извинения. На Любо ще кажа, че не приемам насилието, вярвам му, защото го познавам и знам, че не може и муха да удари! Но и мухата се убива с вестник...\" ", "date": "2018.08.21", "title": "Правителствен пиар е уволнен, защото удари журналист"}
{"url": "https://www.actualno.com/society/s-bilbordi-po-am-trakija-opitvame-da-vyzpitame-shofiorite-da-sa-spokojni-news_690964.html", "text": "  \"Карай си спокойно\" е мотото на новата инициатива на Българската асоциация на пострадалите при катастрофи. Тя беше представена от председателя на асоциацията Владимир Тодоров, предаде БГНЕС.     Тодоров уточни, че вече са поставени 12 билборда на инициативата като техният брой ще стигне до 25. Те са разположени по АМ Тракия във връзка със сезона и усиленият трафик към морето и ще останат на магистралата до 15 септември. Тодоров обясни, че в този случай няма риск от разсейване на водача,  защото тези билбордове служат като пътни знаци. Той добави, че има два  вида разсейване – вътрешно-говорене по телефон, нагласяне на станциите  на радиото и външно, и обясни, че външното не е опасно.   \"Ние сме правили доста кампании, но тази е по-различна. Тя е насочена към младите хора. Те са важен акцент за нас, защото според нас те получават книжки недостатъчно добре обучени. Като добавим и типичните характеристики на младостта – нетърпение, експресивност, бунтарство - се получава един много опасен коктейл, който е опасен на пътя и често води до трагични инциденти\", каза Тодоров и подчерта, че България и Германия единствените държави, където е позволено да се кара със 140 км, което е и в основата на черната статистика.\r\n\"Ако се кара по АМ \"Тракия\" със 120 км до морето се стига за 3 ч., а ако се движим със 140 км, ще стигнем с 26 мин. по-рано. Това време е доста пренебрежимо само по себе си и затова не си струва да жертваме живота си, за да стигнем с 26 мин. по-рано на морето\", категоричен е председателят на асоциацията на пострадалите при катастрофи.  Тодоров отчете, че 359 е броят на загинали през тази година, което е с 40 души по-малко за същия период на миналата година.   \"Юли, август и септември са най-кървавите месеци. 50-60 души загиват през тях. Между 15 и 20% от произшествията са предизвикани от млади водачи\", заяви експертът.\r\nИва Бека от Асоциацията на билбордистите посочи, че рекламните пана оказват силно влияние върху водачите и ще ги провокира да намалят скоростта. \"80% от информацията се приема със зрението. Вярвам, че ще успеем да накараме повече от 20% от водачите да намалят скоростта и безопасно да стигнат до морето\", подчерта Бека.    Георги Иванов, който е част от творческия екип, изработил трите визии за кампанията беше категоричен, че целта им е не да порицават, а да провокират шофьорите сами да вземат решение да намалят скоростта. Десислава Иванова е художник на трите анимации.   \"Чрез забавен призив търсим да постигнем ефект сред водачите. Визиите са три. Първата визия е за купона на морето като той е там и 20 или 30 минути по-рано или по-късно нямат никакво значение за него и той е там и чака когато и да отидеш. Втората визия показва, че морето си е там, и че няма да изчезне. Сложили сме тапа, за да покажем колко е абсурдно, че морето се променя в периода на пътуване до там. Трета визия е с леопард и е насочена към младите хора, които карат скъпи и мощни коли и идва да им докаже, че няма нужда да доказват каквото и да било със висока скорост. Тук подкрепяме призива и с научен факт, а именно, че дори гепардът вдига до 120 км/ч\", обобщи творческият директор.", "date": "2018.08.21", "title": "С билборди по АМ \"Тракия\" опитваме да възпитаме шофьорите да са спокойни"}
{"url": "https://www.actualno.com/scene/muzikalnijat-teatyr-gostuva-na-antichnija-teatyr-v-plovdiv-s-operetata-bylgari-ot-staro-vreme-news_691011.html", "text": "        Възрожденски колорит и стилизиран фолклор ще видят зрителите в постановката на Музикалния театър. Спектакълът показва с добросърдечна ирония семейната идилия и романтика на патриархалния българин. Зрителите ще съпреживеят онези отминали времена, когато младите целуват ръка на родителите си, а думата на по-възрастните е закон. Публиката ще се посмее над вечното политиканстване на Дядо Либен и Хаджи Генчо, което застрашава годежа на децата им Павлин и Лила. Ще се вълнува заедно с младите, когато се противопоставят на старите разбирания в името на любовта.\r\n120 костюма сменят солистите, хорът и балетът на Музикалния театър по време на двете действия на оперетата „Българи от старо време”. Те са изработени в стила на българската възрожденска живопис. Цветна и минималистична е сценографията на постантовката на най-обичаната българска оперета. „Декорът на места е наивистичен, както наивна и чиста е любовта между двамата герои Лила и Павлин” – споделя сценографът на спектакъла Иван Савов.\r\nЦелта на постановъчния екип е била да погледне с добродушна усмивка на нашите предци от онова време без да ги съди или да им се се присмива. Режисьорът на спектакъла, солистът на Музикалния театър Александър Мутафчийски, за когото ролята на ратая Иван е емблематична - „Поглеждайки с очите вече на режисьор, аз се помъчих да си отговоря на въпроса: С какво „Българи от старо време“ ни провокират в наши дни? И как, без да се правят преднамерени сценични препратки към съвремието ни, същият въпрос да развълнува и публиката в салона”.   В атрактивната сценография на спектакъла, дело на балетмайстора на Музикалния театър Татяна Янева, умело са вплетени традиционните за фолклора ни копаница и ръченица с елементи от съвременните танци. В предишни постановки на оперетата за танците се е разчитало на изпълнители от професионални фоклорни ансамбли.\r\nЦели музикални пасажи от оперетата на Асен Карастоянов, които дълго време не са изпълнявани, звучат за първи път в постановката на Музикалния театър, споделя главния диригент на театъра Юли Дамянов.    Публиката ще се наслади на изпълненията на водещите солисти на Музикалния театър. Ролите на колоритната двойка на двамата копривщенски големци Дядо Либен и Хаджи Генчо изпълняват доайените на театъра Христо Сарафов и Николай Борисов. Юлия Маринова играе Дела, жената на Дядо Либен. Светлана Иванова е Хаджийката, жената на Хаджи Генчо.\r\nРолите на Павлин и Лила се изпълняват от Пеньо Пирозов и Добрина Икономова. В любимия на публиката тандем на ратаите Иван и Янка ще гледаме Александър Панайотов и Катерина Тупарова. Колоритните сватовници Ерчо и Герчо се изпълняват от Лъчезар Лазаров и Тодор Велков. В образа на Циганката –гледачка – друг колоритен образ в оперетата - се изпълнява от Марияна Арсенова – солист и директор на Музикалния театър.\r\nУчастват хорът, балетът и оркестърът на Музикалния театър.    Билети за оперетата „Българи от старо време” на 5 септември от 20 часа на откритата сцена на Античен театър Пловдив може да купите онлайн на www.eventim.bg и на касата на Античен театър Пловдив                     ", "date": "2018.08.21", "title": "Музикалният театър гостува на Античния театър в Пловдив с оперетата \"Българи от старо време\""}
{"url": "https://www.actualno.com/society/rumen-petkov-sluchajat-s-olimpik-e-golemijat-proval-na-ministyra-na-finansite-vladislav-goranov-news_690973.html", "text": "  Случаят с „Олимпик“ е големият провал на министъра на финансите Владислав Горанов. Тежък и личен провал. Това каза на пресконференция председателят на АБВ Румен Петков за фалита на кипърската застрахователна компания „Олимпик“, предаде „Фокус“.     „Когато на 10 май Комисията за финансов надзор е алармирала за проблем, министърът на финансите е бил длъжен да свика заседание на съвета по Закона за КФН и да се предложат стъпки за защита на интереса на гражданите. Това не е направено“, коментира той. „В Закона за КФН е разписано, че съветът се свиква 4 пъти годишно“, уточни Румен Петков. „Днешното заседание на НС е неподготвено, няма да донесе нищо. ГЕРБ и БСП „ще се замерят с квалификации“, кой виновен и кой най-виновен“, заяви председателят на АБВ. „Заседанието показва институционална нищета и неспособността на народното представителство да контролира въпроса“, каза още Румен Петков.   ", "date": "2018.08.21", "title": "Румен Петков: Случаят с „Олимпик“ е големият провал на министъра на финансите Владислав Горанов"}
{"url": "https://www.actualno.com/europe/cipras-cherpi-vdyhnovenie-ot-omir-za-obryshtenie-kym-gyrcite-news_690963.html", "text": "  Гръцкият премиер Алексис Ципрас трябваше да се потопи в „Одисея“ на Омир във вторник, за да поздрави съгражданите си за официалното излизане на страната от осемте години болезнено финансово спасяване.     Ципрас направи телевизионно обръщение от йонийския остров Итака, каза правителствен източник, с което изборът на мястото, свързващо изпитанията на Гърция с прочутите скитания на героя на Омир Одисей.   Третият и последен спасителен план на Гърция приключи официално в понеделник, но експертите предупреждават, че предизвикателствата пред страната далеч не са приключили, предаде БГНЕС.\r\nЕвропейският съюз, Европейската централна банка и Международният валутен фонд отпуснаха на Гърция 289 милиарда евро в три последователни програми през 2010 г., 2012 г. и 2015 г.  Страната може да е постигнала бюджетни излишъци, с изключение на изплащането на дълг, от около 4% през 2016 г. и 2017 г., но за сметка на осакатяващото данъчно облагане, а ръцете й остават вързани по отношение на разходите за социални нужди.   Гърция вече узакони новите намаления на пенсиите и данъчните облекчения за 2019 и 2020 г. и ще остане под международен надзор в продължение на няколко години.\r\nПреди осем години при обявяването на първата спасителна операция в Гърция тогавашният премиер Георгиос Папандреу беше говорил за \"нова Одисея за гърците. Но сега познаваме пътя обратно към Итака и ние сме направили карта на водите.“    \"Гърция отново пое съдбата си в свои ръце след излизането от програмата за финансово подпомагане\", каза Ципрас в обръщението си към своите сънародници.", "date": "2018.08.21", "title": "Ципрас черпи вдъхновение от Омир за обръщение към гърците"}
{"url": "https://www.actualno.com/business/kakvo-i-kak-shte-se-plashta-za-falita-na-olimpik-pyrvo-trjabva-sydebno-reshenie-v-kipyr-news_690947.html", "text": "   , обясни временният ликвидатор на застрахователя Павлос Накузи.     Тепърва ще се изчистват детайлите по това как трябва да изглежда въпросният формуляр, както и точните стъпки на процедурата. Всичко ще бъде ясно обяснено и на българската страна. А засега \"Олимпик\" още не е в ликвидация, има иск, който трябва да бъде гледан от съда, добави Накузи пред Българското национално радио (БНР).   Съгласно кипърския закон, въпреки че решението на съда се очаква в  средата на септември, то влиза в сила със задна дата - от 10 август,  когато бе подаден искът за ликвидация.\r\nВсички кредитори, независимо дали са в България и Кипър, ще бъдат третирани по еднакъв начин, увери Накузи. Но той каза и, че съгласно закона в Кипър \" . . Няма значение дали  исковете са в България или Кипър - те се третират по еднакъв начин\", бяха думите на кипъреца.  Не компанията, а законът прекрати всички застрахователни договори на \"Олимпик\" както в Кипър, така и в България, считано от 17 август, уточни временният ликвидатор.   Повече потърпевши от случилото се има в България. В Кипър в сектора на автомобилните застраховки \"Олимпик\" има около 10 000 клиенти, близо 2000 от които са българи, по неофициални данни от български застрахователни брокери към компанията. Оборотът на в България от тези застраховки достига около 25 млн. евро, докато в Кипър е под 5 млн. евро. За 2016 година \"Олимпик\" отчита близо 14 млн. евро загуби. По време на външния одит на компанията, в доклада, който бе представен в началото на май и предизвика поставянето ѝ под специален режим, не бе потвърдено наличието на 210 млн. евро в инвестиции, депозити и кеш.", "date": "2018.08.21", "title": "Какво и как ще се плаща за фалита на \"Олимпик\" - първо трябва съдебно решение в Кипър"}
{"url": "https://www.actualno.com/curious/2-godishen-pushi-po-2-kutii-cigari-na-den-video-news_690905.html", "text": "  Колкото и да мислим, че светът няма с какво да ни изненада, всъщност има и то често не е приятно. И ако вие се притеснявате, че 15-годишната ви дъщеря може да е пропушила, то трябва да знаете, че в другия край на света се случва нещо далеч по-притеснително.     Това е 2-годишният Рапи Ананда Памункас, който въпреки че е на тази земя от две лета, вече е заклет пушач, пише woman.bg. Малкото момче „пафка“ по две кутии цигари на ден и ако не ни вярвате, ви предлагаме видео доказателство:   Интересно как ли е започнало всичко и още по-важното – къде са родителите? Майката на Рапи се занимава с търговия и той всекидневно е с нея. Хрумнало му да събира фасовете, хвърлени от клиентите на майка му, и неусетно пропушил. Зависимостта му се развила буквално за дни. Пропуснахме да добавим, че обича да комбинира цигарите с кафе.   ", "date": "2018.08.21", "title": "2-годишен пуши по 2 кутии цигари на ден (ВИДЕО)"}
{"url": "https://www.actualno.com/smolyan/protestirashti-zatvarjat-za-2-chasa-pytja-plovdiv-smoljan-na-24-avgust-news_691016.html", "text": "  Жителите на Чепеларе затварят пътя Пловдив – Смолян в знак на протест срещу решението на Висшия съдебен съвет за закриване на районната прокуратура в града. Митингът ще се проведе в петък, 24 август, на главния път, преди входа към гимназията по селско, горско стопанство и туризъм от 11 до 13 часа, съобщи Ели Костадинова  от Инициативния комитет за защита на човешките, гражданските и съюзни права на местните граждани.     \"Гражданите на община Чепеларе с изненада и безпокойство научиха, че Районната прокуратура в родопския град ще бъде закрита. Всъщност тази новина стана достояние на хората от общината чрез медиите, които съобщиха, че на министъра на правосъдието е изпратено за съгласуване решение на Прокурорската колегия на ВСС, по протокол 20/11.07.2008, с което се предвижда закриване на Районна прокуратура в град Чепеларе и разкриване на нейно място на териториално отделение към Районна прокуратура-Смолян\", се сочи в съобщението.   Жителите на общината считат, че това решение е немотивирано и несъобразено с редица значими фактори – географски, демографски, икономически, социални и други. Но най-притеснително според тях е, че то не е обсъдено и съгласувано с местните жители, които пряко засяга.\r\n\"Изненадани от това решение са и представителите на местната власт, които също не са били информирани. Решението е взето непрозрачно и накърнява човешките, граждански и съюзни права на хората от района, а освен това е в противоречие с препоръките на Европейската комисия, като би могло да се стигне и до стартиране на така наречената \"наказателна процедура\" срещу България\", казват от инициативния комитет.  Те припомнят, че на 25 юли се проведе събрание на жителите от района, на което бе решено заедно с органите на местната власт да предприемат всички възможни действия, включително и ефективни протести, за да се защитят запазването на Районна прокуратура-Чепеларе.   За изпълнение на тези решения и координиране на действията бе създаден \"Инициативен комитет за защита на човешките, гражданските и съюзни права на гражданите на град Чепеларе\", сочи още Ели Костадинова.", "date": "2018.08.21", "title": "Протестиращи затварят за 2 часа пътя Пловдив-Смолян на 24 август"}
{"url": "https://www.actualno.com/america/microsoft-sprja-ruska-hakerska-ataka-v-sasht-news_690968.html", "text": "   , съобщава BBC.     Софтуерният гигант съобщи, че Опасността обаче е била предотвратена, а екип на Microsoft е получил контрол над шест домейна, имитиращи техни сайтове.   Според компанията \"Разтревожени сме, че тези и други подобни опити представляват заплахи за сигурността на растящ брой групи, свързани и с двете американски политически партии\", заявяват от Microsoft в официална позиция.  Експертите твърдят, че идеята на руснаците е била да откраднат данни, които потребителите споделят за себе си в имитиращите сайтове, подлъгани, че използват истинските. Освен на двете организации, са били създадени и фалшиви страници на групи, свързани със Сената. Един домейн пък имитирал онлайн услугата Office 365.   Двете организации вероятно са станали мишени, тъй като преди бяха сред подкрепящите президента Доналд Тръмп, но в последно време го критикуват и настояват за повече санкции срещу Русия. \r\nСред директорите на Международния републикански институт е сенаторът Джон МакКейн    Припомняме, че неотдавна САЩ повдигнаха обвинения на 12 руски разузнавачи за това, че са хакнали компютри, използвани от Хилари Клинтън и Демократическата партия.   Русия неколкократно е отричала да организира кибератаки срещу Щатите.", "date": "2018.08.21", "title": "Microsoft спря руска хакерска атака в САЩ"}
{"url": "https://www.actualno.com/europe/postradal-ot-novichok-otnovo-vleze-v-bolnica-news_690911.html", "text": "  Отровеният с с нервно-паралитичния агент \"Новичок\" Чарли Роули отново е в болница, тъй като се чувствал напълно сляп, пише Gurdian.     Информацията била подадена на вестника от неговия брат Матю.   Чарли Роули бил шокиран, тъй като излязъл от болница, където го лекували след излагането му на въздуйствието на „Новичок“, само преди месец. Приятелката на Чарли Даун Стърджис почина от отровното вещество, след като Чарли намери в парк шишенце, приличащо много на такова от парфюм.\r\nПо думите на Матю брат му или съвсем е ослепял, или почти не вижда. Освен това имал затруднения и да води смислен разговор по телефона, допълва БГНЕС.  Представители на болницата казали пред Gurdian, че от съображения за неприкосновеност на личния живот не могат да съобщават или обсъждат информация за пациентите си.   В публикация по този случай Daily mail пише, че Чарли Роули се е върнал в реанимацията в петък и практически е сляп. Според този вестник пък от болницата заявили, че в момента при тях няма пациенти, пострадали от химическо оръжие.", "date": "2018.08.21", "title": "Пострадал от \"Новичок\" отново влезе в болница"}
{"url": "https://www.actualno.com/crime/policijata-zadyrja-zatvornik-v-gorna-orjahovica-news_690967.html", "text": "  Полицията задържа в Горна Оряховица мъж с влязла в сила ефективна присъда и го предаде за привеждане в затвора в Ловеч. Това съобщиха от Областна дирекция на МВР – Велико Търново.     Вчера сутринта при проверка на лек автомобил в Горна Оряховица е установен 40-годишен мъж с влязла в сила присъда „Лишаване от свобода“ в размер на 2.4 години.   ", "date": "2018.08.21", "title": "Полицията задържа затворник в Горна Оряховица"}
{"url": "https://www.actualno.com/music/pochina-legendarnijat-basist-na-fsb-ivajlo-krajchovski-news_690914.html", "text": "  На 57-годишна възраст внезапно почина легендарният басист на групата ФСБ Ивайло Крайчовски.     Ивайло Крайчовски е български музикант, бас китарист в групата „ФСБ\" и инициатор за създаването на група „Стари муцуни\" с ветерана на българския рок Георги Минчев.   През богатата си музикална кариера взема участие в създаването на албумите на редица български поп певци, рок групи и джазови формации, допълва БГНЕС.\r\nБил е музикален директор на „София филм фест\", зам.-председател на Българската изпълнителска асоциация и член на асоциацията на звукозаписните студиа в България.  Поклон пред светлата му памет!   ", "date": "2018.08.21", "title": "Почина легендарният басист на ФСБ Ивайло Крайчовски"}
{"url": "https://www.actualno.com/europe/v-rusija-shte-plashtat-na-lovcite-na-glavi-news_690966.html", "text": "  Министерство на правосъдието на Русия одобри материалната форма за възнаграждение на хората, помагащи на полицията в залавянето на престъпници, съобщи в. „Комерсант“, цитиран от БГНЕС.     Според някои среди това ще превърне частните детективи в добре платени „ловци на глави“.   Размерът на възнагражденията ще варира от няколко хиляди до десетки милиони рубли.\r\nРаботещи в полицията са на мнение, че при това положение сред гражданите ще се появяват много желаещи да съдействат за издирването на престъпници. Бивши служители пък смятат, че подобна система може да доведе до злоупотреби от страна на самите органи на реда.  Идеята за парични награди при издирването на престъпници се разработва в Русия повече от една година. Досега полицията стимулираше активността на гражданите само при залавянето на изключително опасни бандити. И въпреки това повечето от „цивилните помощници“ на службите най-вече можеха да разчитат на медал „За оказване на съдействие на МВР“, грамота, ценни подаръци и удостоверение за нещатен сътрудник на органите на реда.   ", "date": "2018.08.21", "title": "В Русия ще плащат на „ловците на глави“"}
{"url": "https://www.actualno.com/curious/eto-v-koja-chast-na-samoleta-e-naj-dobre-da-se-sedi-news_690918.html", "text": "  Дори да не ви е страх от летене, едва ли се чувствате особено комфортно в самолет. Седалките обикновено са тесни и захабени, температурата или е твърде ниска, или твърде висока, нямате достатъчно място за краката си и трябва да седите в една позиция часове наред. Да, в първа класа нещата са малко по-добре, но не всеки може да си позволи тази опция.     Все пак има как да направите пътуването си по-удобно според индивидуалните си нужди. Просто със закупуването на билета трябва да запазите точното за вас място. Кое е то можете да се ориентирате по съветите на стюардесата от Хавайските авиолинии Кайпо Каука, представени от Insider.            ", "date": "2018.08.21", "title": "Ето в коя част на самолета е най-добре да се седи  "}
{"url": "https://www.actualno.com/politics/s-krivi-krastavici-sreshtu-cacheva-na-12-septemvri-news_690902.html", "text": "  Протест срещу тоталната липса на адекватен диалог с министерството и за оставката на Цецка Цачева ще се проведе на 12 септември.     Приемат се предложения за включване в мотивите на откази за адекватни действия по проблеми, изискващи законодателни промени, които са в компетенцията на министерството, съобщават    В знак на недоволство, сградата на министерството ще бъде замеряна с криви краставици, патладжани и друг зеленчук.", "date": "2018.08.21", "title": "С криви краставици срещу Цачева на 12 септември"}
{"url": "https://www.actualno.com/society/radev-pozdravi-bylgarskite-musulmani-po-sluchaj-kurban-bajram-news_690977.html", "text": "  Президентът Румен Радев отправи своите благопожелания за мир, здраве и щастие към представителите на мюсюлманската общност в България по повод празника Курбан Байрам, съобщиха от прессекретариата на държавния глава.     „В свещените за мюсюлманите дни е важно зачитането на традициите и посланията за доброта, помирение и опрощение да сплотяват цялото ни общество“, заявява държавният глава в своя поздравителен адрес и призовава за утвърждаване на ценностите на взаимната толерантност и обединението на българските религиозни общности.   Държавният глава подчертава, че историята на българския народ еднозначно показва как единството и зачитането преодоляват всяко препятствие и каляват общата ни воля за напредък. Българските мюсюлмани бяха поздравени и от председателят на парламента Цвета Караянчева.", "date": "2018.08.21", "title": "Радев поздрави българските мюсюлмани по случай Курбан Байрам"}
{"url": "https://www.actualno.com/music/goran-bregovich-razkri-naj-golemija-si-strah-news_690923.html", "text": "  Рок звездата на бивша Югославия Горан Брегович е вече на 68 години, а неговите емблематични хитове могат да бъдат чути във всяка точка на света. Но въпреки че днес неостаряващият гений на балканската музика има всичко, за което някога е мечтал, то в миналото му има доста неприятни спомени и моменти, за които не обича да говори. Вижте обаче какво разкрива Брегович, който след около месец       Това не е като, когато си на улицата, но имаш леля, при която може да отидеш и да се нахраниш, или някой чичо, който да ти даде пари на заем. Това е война, а във войната за един ден можеш да загубиш всичко, което притежаваш\" - признава балканското величие пред сръбските медии и допълва: \"От дълго време се страхувам от бедността. Поглеждайки назад, купих твърде много неща именно заради този страх - преди войната имах къщи, апартаменти, автомобили… Сега вече не мисля толкова за себе си, но имам деца и същите страхове ме обземат заради тях\".\r\nПо отношение на четирите си дъщери легендарният изпълнител е категоричен, че ще направи и невъзможното, за да им осигури всичко, от което те се нуждаят: . Бих искал да съм спокоен и да знам, че ако умра, те ще бъдат подсигурени\" – споделя великият музикант, който още 16-годишен започва сам да се издържа, като свири на китара по кръчмите, продава вестници и работи по строежите.\r\nBEST OF концертите на Горан Брегович и \"Оркестъра за сватби и погребения\" са на 26 и 28 септември 2018 г. от 20:00 часа в Античен театър Пловдив. Билетите и за двете събития са на цени от 40 до 60 лв. и могат да бъдат закупени в мрежата на Eventim в цялата страна, както и online на eventim.bg.  ", "date": "2018.08.21", "title": "Горан Брегович разкри най-големия си страх"}
{"url": "https://www.actualno.com/business/financial-times-otkriva-centyr-za-razvojna-dejnost-v-bylgarija-news_690974.html", "text": "        Първоначално Financial Times ще партнира с друг британски инвеститор,  който вече е развил дейност в България – „Xoomworks Technology“, за  създаването на технологичен екип, който се очаква да достигне до 100  човека в рамките на една година. Плановете на британската медия е    „Навлизането на толкова сериозно име в нашата страна е пореден  положителен сигнал за българската икономика“, коментира зам.-министър  Манолев, цитиран от пресцентъра на ведомството си. Той акцентира, че „Подобни  новини са още едно доказателство, че той продължава да се развива  устойчиво“, каза още той. По думите му от 2013 г. до сега, по Закона за  насърчаване на инвестициите, се реализират инвестиционни проекти в  областта на услугите на стойност близо 180 млн. лв., с които се  разкриват последователно над 6400 нови работни места, предимно за високо  квалифицирани специалисти. подчерта Джон Кундерт. Тук намерихме не само много добър партньор в лицето на „Xoomworks“, които  да отговорят на световните критерии на Financial Times, защото за нас  този проект не е аутсорсинг, а разрастване на семейството ни, каза още  Кундерт. Той изрази надежда, че темповете за реализиране на проекта, ще  изпреварят прогнозите и подчерта доброто сътрудничество, което е имал  със Службата по търговско-икономическо сътрудничество на България в  Лондон в етапа на проучване на дестинацията за инвестиция.  Антъни Баринг, финансов директор на британската ИТ компания  „Xoomworks Technology“, който също взе участие в срещата, подчерта, че  компанията им се чувства много добре в страната ни и тук намират  квалифицирани експерти в своята област.   Financial Times е създадена преди 130 години в гр. Лондон и  понастоящем има 930 000 абонати като от тях 714 000 използват  дигиталните издания на групата, за която работят 600 журналисти в цял  свят.  През 2015 година британското издание е придобито от японската  издателска група Nikkei Inc за 844 млн. британски лири.\r\n„Xoomworks Technology“, с които те ще си партнират при стартиране на  проекта им в нашата страна, е британска софтуерна компания, която през  2015 разкрива своя развойно-технологична дейност в областта на  информационните технологии в гр. София. Компанията специализира в  създаване на дигитални иновации, мобилни приложения и софтуер за контрол  и проследяване на качеството.  Разработките на фирмата са насочени към  потребители от сферата на счетоводството, управлението на обществени  поръчки, туризма, енергетиката и строителството.    ", "date": "2018.08.21", "title": "Financial Times открива център за развойна дейност в България "}
{"url": "https://www.actualno.com/interview/denis-hyntyr-loshite-izbori-imat-svoite-posledstvija-takyv-e-jivotyt-news_690838.html", "text": "             Идеята за романа се роди, докато слушах една кънтри песен. В нея певецът пее за жена, която се връща в родния им град. Той я е познавал много добре. Но тя вече е с друг мъж, който я е променил много. Тя вече не е такава, каквато е била преди.  Това ме накара да започна да мисля за тази жена. Исках да разкажа нейната история. Така се появи Зоуи - главната героиня в романа ми.    Да. Аз съм от град наречен Медисън, Охайо.    В днешно време много хора пътуват, разпръсват се по целия свят, скъсали са връзка с корените си. Въпреки социалните мрежи сме все по-изолирани и обезличени, затова имаме нужда да се чувстваме свързани един с друг. Според мен все повече читатели имат нужда да четат истории за малки градове, защото там хората живеят в сплотена общност, подкрепят се един друг, приятели са и всички са като едно семейство. Аз съм романтик по душа, няма съмнение в това! Мисля, че това, което ме привлича най-много, е да навлизам надълбоко в психологията на хората, да изследвам какво ги кара да постъпват по един или друг начин. Много често, когато една двойка има проблем, то причината за него се корени в миналото на някого от партньорите – в предходните му връзки, в детството му. Това му пречи да има пълноценна, любяща връзка в настоящето.   Харесва ми да проследявам тези взаимоотношения - какво кара един човек да постъпва по даден начин, защото е бил изоставен или предаден някога? Никой не излиза от една връзка невредим. Всички имаме емоционални травми, които трябва да преодолеем. Това е и моята цел – читателите да се припознаят в някой от персонажите, да се замислят за своите емоционални проблеми и да работят върху тях. Мисля, че художествената литература е чудесен помощник в това.    Исках да засегна подобна сериозна и чувствителна тема като насилието. В този случай при главната героиня е по-скоро на психическо, а не на физическо ниво. Беше важно да покажа причините, поради които Зоуи е във връзка с такъв вид контролиращ човек. Това произтича от начина, по който баща ѝ се е отнасял с нея. Надявам се, че ако читателите имат подобен проблем, това ще им помогне да го преодолеят.    Харесвам в техните взаимоотношения историята за първата им любов и това, че за тях има втори шанс. Вдъхновяващо е да се проследят взаимоотношенията на двойка, която е направила грешки в миналото и е платила за тях. Сега пред тях се открива нова възможност. Лошите избори имат своите последствия. Такъв е животът.    Искам книгите ми да оставят след себе си само приятни чувства и емоции. Целта ми е читателите да усетят историята, да я съпреживеят. Защото когато си „в главата“ на героите, разбираш техните действия и емоционално се свързваш с тях, тогава е по-лесно да се учиш и да израстваш. ", "date": "2018.08.21", "title": "Денис Хънтър: Лошите избори имат своите последствия. Такъв е животът"}
{"url": "https://www.actualno.com/plovdiv/potushen-e-pojaryt-nad-karlovo-news_690917.html", "text": "  Пожарът в Карлово отново слабо се е разпалил вчера, но е потушен, съобщи директорът на Държавното лесничейство Златю Кличев.     Към момента огнеборците качват вода с бидони към мястото на пожара, за да намокрят цялата просека, която са изкопали. Пожарът пламна преди дни в боровата гора над Карлово, като изгоряха над 100 декара горски масиви.   Местността е труднодостъпна, до там техника не може да се качи, затова пожарът беше гасен на ръка, помогна и армията.", "date": "2018.08.21", "title": "Потушен е пожарът над Карлово"}
{"url": "https://www.actualno.com/america/trymp-za-razsledvaneto-za-ruskata-namesa-mojeh-da-se-namesja-no-njama-news_690875.html", "text": "  Американският президент Доналд Тръмп обяви, че няма да се меси в разследването срещу него за евентуални връзки с Русия и руска намеса в негова ползва в изборите за президент на САЩ през 2016 година. Разследването се води от специалния прокурор Робърт Мълър, припомня БГНЕС.     \"Мога да взема участие (бел. ред. - ), мога да направя всичко, да го управлявам ако искам, но реших да стоя далеко\", заяви Тръмп. \"Имам пълното право да участвам в този случай, но аз реших да не се намесвам\", допълни още той.   През май миналата година Робърт Мълър, който е бивш директор на ФБР, започна да разследва намесата на Русия в президентските избори в САЩ през 2016 година и предполагаемото споразумение между ръководителят на предизборния щаб на Тръмп и Москва. Тези обвинения бяха многократно отхвърляни - както от Русия, така и от Тръмп и неговия екип.\r\nВ момента специалният прокурор и адвокатите на американския президент обсъждат условията за евентуално свидетелство на Тръмп по случая, като част от разследването.  ", "date": "2018.08.21", "title": "Тръмп за разследването за руската намеса: Можех да се намеся, но няма"}
{"url": "https://www.actualno.com/healthy/oficialno-ne-e-jasno-zashto-e-pochinala-rodilkata-v-sliven-i-njama-da-e-jasno-pone-2-sedmici-news_690884.html", "text": "  Окончателната причина за смъртта на починалата в Сливен родилка Ренета Томова не е ясна. Имаме своите подозрения, заяви директорът на МБАЛ \"Д-р Иван Селимински\" д-р Велислав Петров. .     Единият вариант е Томова да е получила белодробна емболия, стана ясно то думите на Петров. , добави той и уточни, че \"когато една жена ражда, изпитва силна болка\". Не мога да кажа как и какво е казала на своя приятелка Ренета, каза д-р Петров пред Нова телевизия.   По отношение на т.нар. д-р Петров отрече той да е бил прилаган – използван бил форцепс. , каза д-р Петров. Той отрече, че е било възможно да се прави цезарово сечение, тъй като главата е била прекалено напред. . Той обаче не отрече, че при такива случаи пострадалото дете може да остане с трайни увреждания.  Д-р Петров увери и, че болницата нямало да скрие нищо по случая. Оказа се и, че , според директора на болницата. Той каза това, след като заяви, че и те са изстрадали случая и помоли да не бъдат притискани.   Д-р Петров даде и статистика – годишно в болницата се раждат по около 1300 бебета. Той заяви, че в лечебното заведение работят професионалисти и призова жените спокойно да идват да раждат.", "date": "2018.08.21", "title": "Официално не е ясно защо е починала родилката в Сливен и няма да е ясно поне 2 седмици"}
{"url": "https://www.actualno.com/politics/ot-bsp-govorjat-za-rolja-na-kozmetichno-studio-otnosno-tyrgovskija-registyr-news_690892.html", "text": "  \"За краха на Търговския регистър политическа отговорност трябва да поеме с оставката си правосъдният министър Цецка Цачева, която е принципал на Агенцията по вписванията.\" Това каза зам.-председателят на БСП Деница Златева.     Тя допълни,    Златева припомни, че в БСП разполагат с \"документи, че тези на Агенцията по вписванията съществуват от доста време. Има доклад на инспектората на министъра на правосъдието от февруари тази година, като инспекторатът препоръчва да се търси дисциплинарна отговорност от г-жа Зорница Даскалова (бившият директор на агенция).\" \r\nИменно това е една от темите на днешното извънредно заседание на Народното събрание, припомни Златева в интервю за bTV.  Тя призова новия директор на структурата Габриела Козарева    Припомняме, че днес депутатите ще обсъждат и казуса \"Олимпик\". БСП ще подкрепи евентуално искане на оставка на зам.-председателя на КФН Ралица Агайн, но, според Златева, това не е достатъчна реакция след фалита на опериращия у нас кипърски застраховател.\r\n\"Трябва да бъде изяснена цялата хронология на действията или бездействията на КФН. Над 200 000 добросъвестни граждани не могат да разчитат само на едно прессъобщение на КФН. Липсваше информационна кампания\", допълни още Златева.    ", "date": "2018.08.21", "title": "От БСП говорят за роля на \"козметично студио\" относно Търговския регистър"}
{"url": "https://www.actualno.com/varna/nad-300-sa-svobodnite-mesta-za-priem-sled-7-mi-klas-vyv-varna-news_690844.html", "text": "  Над 300 са свободните места за прием на ученици след завършен седми клас в училищата във Варна и областта. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Тя допълни, че свободните места в учебните заведения са публикувани на интернет страницата на РУО – Варна, като за всяко училище са посочени сроковете, в които учениците могат да кандидатстват.     Венцеслава Генова посочи, че свободните места след третото класиране са били над 400, но прием се осъществява непрекъснато и информацията за свободните места в училищата се променя ежедневно. Венцеслава Генова припомни, че обявените свободни места са след оптимизация и преструктуриране на паралелките за прием след седми клас, като максималният броя на учениците в една паралелка може да бъде 26, но тя може да съществува и с по-малък брой ученици.   Венцеслава Генова обясни, че в момента се осъществява децентрализиран прием по реда и условията на директорите на съответните училища за попълване на свободните места в паралелките. Учениците от закритите паралелки са пренасочени към такива, в които има записани над 18 ученици. Венцеслава Генова коментира, че в професионалните гимназии има и слети паралелки, както е било и през предходни години – две специалности в една паралелка.", "date": "2018.08.21", "title": "Над 300 са свободните места за прием след 7-ми клас във Варна"}
{"url": "https://www.actualno.com/society/aej-poiska-uvolnenie-za-piar-na-pravitelstvoto-zaradi-udar-sreshtu-jurnalist-news_690894.html", "text": "  Категорично уволнение на експерта от правителствената пресслужба Любомир Методиев - това поиска Асоциацията на европейските журналисти-България (АЕЖ). Става въпрос за от събота (18 август), при който, според очевидци, Методиев си е позволил да удари репортерката от вестник \"Монитор\" Елена Крумова, докато тя е изпълнявала служебните си задължения.     В своя позиция АЕЖ казва следното: \"Намираме за недостатъчно извинението, поднесено от Методиев чрез профила му в социална мрежа, в което той твърди, че действието е било неволно и “микрофонът отхвръкнал от ръката му”. Тази версия противоречи на свидетелствата на множество журналисти от други медии. Колегите на Крумова, присъствали на място, са били толкова възмутени от случилото се, че са се обърнали към министър-председателя. Това едва ли щеше да се случи при неволно деяние. Извинението на Методиев е дошло едва след забележката, отправена му от премиера.   АЕЖ-България изразява солидарността си с Крумова и заявява, че служител, който си позволява да удря репортер, категорично няма място в държавната администрация. Инцидентът е още по-сериозен и заради факта, че става дума за междуполово насилие. В страна, в която насилието над жени продължава да коства десетки животи всяка година, а мерките за ефективна превенция и защита са блокирани със средновековни аргументи, липсата на последствия за държавен служител, упражнил насилие над жена на публично място, би била поредният много лош сигнал, говорещ за безнаказаността на насилниците.\r\nАсоциацията на европейските журналисти-България има сведения, че това не е първият път, когато Методиев си позволява да се държи арогантно с журналисти. През март по време на срещата ЕС–Турция във Варна, с нас се свързаха представители на немски медии, за да се оплачат от грубо отношение от въпросния чиновник.  Германските журналисти и българските колеги, работещи за немски медии, бяха подкрепили акцията на АЕЖ-България за солидарност с турските журналисти в затвора. Представителите на немски медии сложили от символичните акредитационни карти с имената и снимките на задържаните турски колеги и се снимали с баджовете в резиденция Евксиноград, където се провеждаше срещата. Това предизвикало гнева на Методиев, който вдигнал скандал и заплашил журналистите, че повече няма да получат акредитация за нито едно събитие на Министерски съвет. Тогава представител на АЕЖ се свърза незабавно по телефона с Методиев и той не отрече инцидента, но каза, че не е заплашвал немски журналисти. Въпреки това германските колеги, пристигнали в България специално за тази среща, си тръгнаха от страната възмутени от поведението на българския държавен служител.   АЕЖ не направи публичен този инцидент тогава, тъй като не искаше да отклонява вниманието от основната цел на акцията – солидарност със задържаните турски колеги, и да предизвика вътрешен скандал, вместо общи европейски действия за натиск върху режима в Турция. Този предходен случай обаче показва, че Методиев е склонен да изпуска нервите си срещу журналисти, въпреки че получава заплатата си точно за да помага на представителите на медиите да информират обществото.\"", "date": "2018.08.21", "title": "АЕЖ поиска уволнение за пиар на правителството заради удар срещу журналист"}
{"url": "https://www.actualno.com/showbusiness/vse-oshte-njama-razsledvane-za-seksualen-tormoz-sreshtu-obvinila-uejnstejn-v-tormoz-news_690882.html", "text": "  Срещу италианската актриса и водеща фигура в движението против сексуалният тормоз Азия Ардженто не се води разследване заради обвиненията, че тя е имала сексуален контакт с непълнолетен тийнейджър, заявиха от полицията.     В неделя The New York Times съобщи, че Ардженто – обвинителка на холивудския продуцент Харви Уейнстейн и водеща фигура в движението #MeToo, е платила на Джими Бенет 380 000 долара заради инцидент в хотел в Лос Анджелис.   Това разкритие доведе до обвинение в лицемерие от страна на адвокатът на Уейнстейн, който твърди, че това подкопава нейните обвинения срещу неговия клиент, допълни БГНЕС.\r\nБенет е бил на 17 години по-време на предполагаемото насилие, което е една година под разрешената от щата Калифорния възраст за сексуален контакт. Говорител на Департамента на шерифите в Лос Анджелис обаче казва, че \"няма започнато разследване по случая\".  \"Ще бъдат проведени разпити. Към този момент ще има само разпити и събиране на информация, тъй като все още няма активно разследване\", заявиха от силите на реда.   И до момента няма коментар за случилото се - нито от страна на Ардженто, нито от нейни представители.", "date": "2018.08.21", "title": "Все още няма разследване за сексуален тормоз срещу обвинила Уейнстейн в тормоз"}
{"url": "https://www.actualno.com/business/biznesyt-ne-iska-slujiteli-s-uvrejdanija-news_690859.html", "text": "  Бизнесът не е съгласен с предложението на властите за наемането на определен брой хора с трайни увреждания. Законът предвижда ако квотата не се запълни, работодателят да се наказва с ежемесечна такса към държавата.     Квотата за хора с трайни увреждания се определя спрямо мащабите на отделните фирми. Ако те са с над 100 души, 4% от тях трябва да са с трайни увреждания, съобщи bTV.   Ако работодателят не изпълни държавната квота, ще дължи ежемесечна такса на държавата за всяко незаето място. Таксата ще бъде в размер 30% от минималната работна заплата и ще отива в специален фонд, който ще се управлява само от представители на държавата.\r\n\"Това е въвеждане буквално на квазиданък и прехвърляне на държавни отговорности към частния сектор. Някой като че ли иска да свали едно бреме от гърба си и да го прехвърли на друг\", смята Добри Митрев от Българската стопанска камара.  От социалното министерство заявиха, че квотната система е успешна в много европейски държави.   У нас целта е да се увеличи и гарантира заетостта на хората с трайни увреждания в обичайна работна среда. Ако станат факт, квотите ще важат за частния и за държавния сектор.", "date": "2018.08.21", "title": "Бизнесът не иска служители с увреждания"}
{"url": "https://www.actualno.com/literature/otkys-ot-izgred-nad-sinija-hrebet-news_690841.html", "text": "        Бяха минали по-малко от пет години, откакто връзката му със Зоуи бе приключила, но Круз не бе сигурен, че ще я познае, ако я срещне на улицата. Тя седеше, изключително сериозна, между баща си и брат си под тентата, раменете ѝ опираха в техните. Косата ѝ, някога червена, сега бе руса. Някога естествено къдрава, сега бе изправена и се развяваше от мартенския ветрец.\r\nКруз заобиколи надгробните плочи и се смеси с тълпата. Беше дошъл за погребението в последната минута и бе седнал най-отзад в църквата, защото го бяха задържали на работа повече от планираното. Все още не бе поднесъл съболезнованията си.\r\nМиг по-късно пастор Джак започна службата. Говореше достатъчно високо и гласът му стигаше дори до тези, които бяха най-отзад. Нели Ръсел беше любимка на целия град. Борбена жена със силно развито чувство за справедливост. Тя му беше дала шанс. Докато другите го мислеха за поредния неудачник от бедно потекло. Той я обичаше като родна баба.  Службата бе кратка, но прочувствена. Когато свърши, Круз застана встрани от тълпата и зачака реда си, за да поднесе съболезнованията си на семейството. Брейди – най-добрият му приятел, изглежда, се държеше и приемаше съболезнованията със стоическа усмивка и твърдо ръкостискане. Това бе голям удар за него, особено след развода му с Одри.\r\nКруз непрекъснато поглеждаше към Зоуи, но тя бе навела глава и не вдигаше поглед. Наум му идваше думата смирена. Не, нямаше да я познае на улицата. Какво се бе случило с неговата лъвица? С неговата leona? Имаше предчувствие, че се бе случило нещо лошо.\r\nОт очите му се търкулнаха издайнически сълзи. Изпита силно желание да я закриля. Къде беше Кайл сега? Трябваше да е тук и да я държи за ръката. Тримата бяха пристигнали в града вчера с червен мустанг. Клюката, че двамата са отново в родния си град, бе прясна и не можеше да бъде подмината.    Придвижваше се все по-напред и сърцето му започна да блъска като парен чук. Почти пет години, откакто го бе зарязала заради своя мечта. Откакто бе заминала и разбила момчешкото му сърце.\r\nВсе още бе красавица – с безупречната си кожа и грациозното си тяло. Макар че сега бе леко напълняла и вече не беше дългокрако жребче, краката ѝ бяха все така стройни.\r\nТочно тогава тя вдигна поглед и го погледна настойчиво. Директен удар. За един кратък миг погледът ѝ стана нежен, устните ѝ се полуотвориха.\r\nСърцето му замря, а в ума му нахлуха десетки спомени – как Зоуи се подава от прозореца на колата, червената ѝ коса се развява като гордо знаме. Как тя скача от високия бряг на Сатърс Бенд и топлият вятър разнася писъкът ѝ. Как докато тичат през овощната градина, смехът ѝ звъни като най-красивата мелодия.\r\nПремигна, за да прогони спомените. Чувстваше се объркан. Образът на Зоуи отново дойде на фокус.   Тя приемаше съболезнованията и говореше с хората. И ето че дойде неговият ред.\r\nТя се обърна към него. Очите ѝ блестяха, беше вирнала брадичка.\r\n– Здравей, Круз.\r\nЕто, това беше неговата лъвица. Макар че не знаеше защо, за бога, му се сърди. Той престана да мисли за миналото и стисна ръката ѝ.\r\n– Съжалявам за загубата ти, Зоуи. Тя наистина беше специална жена.\r\n– Да, беше.\r\nВече не провлачваше думите, а гласът ѝ бе като кадифе, нежен и тих. Но не го погледна нито веднъж. Издърпа ръката си.\r\n– Баба Нел много те обичаше. Непрекъснато говореше за теб. Много се гордееше с теб.\r\nНо не е ѝ каза каква болка изпитваше да чува името на Зоуи толкова често от нейната уста. Както и това на Кайл.\r\nЗоуи премигна няколко пъти и скръсти ръце.\r\n– Благодаря ти, че го казваш.\r\n– Брейди не ми каза, че ще дойдеш.\r\n– Не знаеше със сигурност.\r\nКруз бе прободен от чувство на вина. Тя и брат ѝ бяха много близки някога. Круз бе виновен за тяхното отдалечаване. Негова беше вината и за влошаване на отношенията му с Брейди. Бяха необходими месеци, за да възстановят отношенията си след заминаването на Зоуи.\r\nМигът се проточи, неловък и неудобен, споменът за казаните думи в миналото изпълваше съзнанието му.\r\nОт мига, в който се бяха разделили, Зоуи се ужасяваше от възможната среща с Круз. Това не обясняваше защо сърцето ѝ се сви, като го видя, а докосването му предизвика тръпки по гърба ѝ.\r\n– Как си, Зоуи?\r\nБеше забравила гърления му глас, който я караше да потреперва.\r\n– Не е зле. Не е зле.\r\n– Радвам се да го чуя.   Ако имаше награда за най-скучния разговор на годината, този със сигурност щеше да я спечели.\r\n– Поздравления за успеха ти – каза той.\r\nТя не се чувстваше преуспяла. Но за постигнатото в групата беше платила висока цена. И вече не беше сигурна, че си е струвало.\r\n– Благодаря ти.\r\nЗапита се дали някога бе проверявал какво има в гугъл за нея и дали бе разглеждал страниците на групата в социалните мрежи. Тя трябваше да престане да се интересува от него. Кайл можеше да разбере и последствията щяха да бъдат ужасни.   – А ти какво прави през цялото това време? – запита тя.\r\n– Извини ме, Зоуи – каза Джоуи Конъли и пристъпи към нея.\r\nСъвсем навреме ги прекъснаха и тя въздъхна с облекчение.\r\n– Съжалявам, че ви прекъсвам, но имам ангажимент в два часа – Джоуи изглеждаше точно като адвокат в изгладения си костюм и с вчесаната на една страна коса. – Трябва да си насрочим среща за разглеждането на завещанието.\r\n– О! – възкликна Зоуи. – Съжалявам, но си тръгвам днес. Имам ангажимент. Мислех, че Брейди може да се справи с всичко.   Джоуи направи гримаса, после погледна часовника си.\r\n– Наистина трябва да си тук за завещанието. Чуй, имам свободно време в четири часа. Ще бъде ли удобно за теб? Знам, че искаш да прекараш време със семейството си.\r\nПланираше да запознае дъщеря си Грейси с баща си – не че той я бе помолил.\r\n– Устройва ме чудесно. Ще кажа на Брейди. Благодаря, Джоуи.\r\nТой стисна ръката ѝ.   – Баба ти много те обичаше, Зоуи. И не го криеше.\r\nМного лошо, че Зоуи бе захвърлила тази любов. В очите ѝ се събраха сълзи, гърлото ѝ се сви.\r\n– Благодаря.\r\nТой кимна и си тръгна.\r\nЕдва тогава тя забеляза, че Круз си бе тръгнал. Така бързо и тихо като любовта му.", "date": "2018.08.21", "title": "Откъс от \"Изгред над синия хребет\""}
{"url": "https://www.actualno.com/america/trymp-njamalo-da-pipa-sankciite-sreshtu-rusija-osven-ako-moskva-ne-dejstva-news_690878.html", "text": "  Президентът на САЩ Доналд Тръмп е готов да обмисли възможността за премахване на американските санкции спрямо Русия, но само ако Москва започне да предприема съвместни стъпки с Вашингтон, включително в конфликтите в Сирия и Украйна. Американският държавен глава сподели това в интервю за Reuters, предаде БГНЕС.     Тръмп заяви, че въпросът за санкциите не е бил повдиган по време на срещата му с руския президент Владимир Путин - от руския му колега.   \"Ще разгледам възможностите, но само ако те направят нещо в наша полза. Но иначе не бих направил нищо\", заяви Тръмп.\r\nАмериканският президент също така сподели, че той и Путин са си говорили за Крим, за сигурността на Израел, ситуацията в Украйна и газопровода \"Северен поток 2\" по време на срещата си в Хелзинки. Специално за темата \"Крим и Украйна\" Тръмп даде оценка на разговора си с Путин - много добра дискусия и за двете страни.  Междувременно Великобритания призова ЕС да гарантира прилагането на всеобхватен пакет от санкции срещу Русия. Това се посочва в реч на външния министър на Обединеното кралство Джеръми Хънт, който ще говори в Института на мира във Вашингтон.   \"Агресивното и враждебно поведение на Русия подкопава международния ред, който гарантира нашата сигурност. Разбира се, ние трябва да си сътрудничим с Русия, но също така и да ѝ кажем в прав текст: \"Външната политика по време на управлението на Путин направи света по-опасен\". Днес Великобритания призовава своите съюзници да отидат още по-далеч. Призовавам ЕС да гарантира, че санкциите срещу Русия са изчерпателни и наистина равностойни на тези на САЩ\", се казва в изявление от външното министерство на Великобритания относ речта.", "date": "2018.08.21", "title": "Тръмп нямало да пипа санкциите срещу Русия, освен ако Москва не действа"}
{"url": "https://www.actualno.com/cars/igrachka-za-miliarderi-puskat-koli-s-kartechnici-i-smenjashti-se-nomera-news_690886.html", "text": "  Британският производител Aston Martin ще пусне на пазара ограничена серия от модела DB5, който ще бъде точно компие на автомобила на легендарния агент Джеймс Бонд от фирма „Голдфингер”.      Машините ще се сглобяват в завода в Нюпорт-Панъл, където е произвеждан и оригиналния DB5. Колите максимално ще повтарят автомобила от филма, като ще получат дори шпионски джаджи, съобщава Autocar. Сред тях са променящи се по време на движени регистрационни номера и бутафорни картечници.   Идеята на Aston Martin е подобни автомобили да заинтригуват най-вече колекционерите, тъй като те няма да бъдат сертифицирани за движение по пътищата. Всяка една от колите ще струва минимум 2,75 млн. британски паунда, което ясно показва към каква аудитория са насочените машините.   Компанията предвижда да поризведе общо 28 „шпионски” екземпляра, като три от тях няма да се продават. Единият DB5 Aston Martin ще бъде изложен в музея на марката, а вторият ще бъде за компанията Eon Productions, която притежава правата върху филмите за Джеймс Бонд. Третата кола ще бъде изложена на търг, като парите от нейната продажба ще отидат за благотворителни цели.       Оригиналният Aston Martin DB5 е най-разпознаваемата кола на Агент 007. От модела са произведени общо 1021 бройки, като той се задвижва от редови 6-цилиндров двигател с обем 4,0 литра и мощност 282 к.с. Абревиатурата „DB” в името на автомомобилаозначава инициалите на Дейвид Браун – собственик на компанията Aston Martin през периода 1947-1972 г.", "date": "2018.08.21", "title": "Играчка за милиардери – пускат коли с картечници и сменящи се номера"}
{"url": "https://www.actualno.com/cite/izliza-che-da-prodavash-luk-i-kartofi-na-pazara-podleji-na-po-goljam-kontrol-otkolkoto-da-prodavash-zastrahovki-news_690887.html", "text": "  Това заяви водещият на сутрешния блок на Нова телевизия Виктор Николаев във връзка със случая с фалиралата застрахователна компания \"Олимпик\".     ", "date": "2018.08.21", "title": "Излиза, че да продаваш лук и картофи на пазара подлежи на по-голям контрол, отколкото да продаваш застраховки"}
{"url": "https://www.actualno.com/asia/nad-1-mln-dushi-sa-bez-dom-sled-navodnenija-v-indija-news_690919.html", "text": "  Повече от един милион души са потърсили подслон в лагери, за да избягат от опустошителни наводнения, които погубиха повече от 410 души в югозападната част на Индия в щата Керала, съобщи БГНЕС.     Около 50 000 домове са били унищожени, според депутат от Керала, а хората се събират в лагерите, тъй като мащабите на опустошенията се разкриват при оттичането на водите. Две хиляди войници, военноморски сили и военновъздушни сили действат в целия щат, за да помогнат на тези, които са блокирани в отдалечени и хълмисти райони.   Общо 1 028 000 души са били записани в около 3 200 помощни лагера в целия щат, съобщи говорител на правителството на Керала пред АФП.\r\nНа 20 август бяха открити телата на още шестима души, с което броят на жертвите, откакто през юни започнаха мусоните, достигна повече от 410.  ", "date": "2018.08.21", "title": "Над 1 млн. души са без дом след наводнения в Индия"}
{"url": "https://www.actualno.com/america/trymp-priravni-es-s-kitaj-i-syuzyt-i-pekin-manipulirali-valutite-si-news_690879.html", "text": "  Президентът на САЩ Доналд Тръмп смята, че ЕС и Китай манипулират курса на валутите си. Това обвинение американският държавен глава отправи по време на интервю за Reuters, предаде БГНЕС.     \"Китай със сигурност манипулира валутата си. Мисля, че същите манипулации се правят и с еврото\", заяви Тръм. Според него това се правело, защото Китай и ЕС плащали милиарди, за да се сдобият с американски ценни книжа.   Ръководителят на Белия дом подчерта, че страната му \"решително ще преговаря с други държави\". \"Ние трябва да спечелим, но имам нужда от подкрепата на Федералния резерв\", заяви Тръмп. Той отново критикува политиката на Федералния резерв за постепенно повишаване на лихвения процент.\r\nОт стъпването в длъжност на Тръмп Федералния резерв повиши лихвения процент пет пъти. Последното повишение беше през юни и бе в размер на 1.75 - 2%. Очаква се до края на годината лихвения процент да се промени два пъти, а през следващата още три пъти.  Същевременно Тръмп не вижда как преговорите с Китай относно търговската политика ще отбележат какъвто и да е напредък тази седмица. Той добави и, че \"може би\" ще се срещне с китайския президент Си Дзинпин през ноември тази година.   Американският президент обаче обяви намерение отново да се срещне със севернокорейския лидер Ким Чен Ун. \"Най-вероятно ще се срещнем, но не искам да коментирам този въпрос\", заяви той. И похвали Китай, че помага много по севернокорейския въпрос.", "date": "2018.08.21", "title": "Тръмп приравни ЕС с Китай - и Съюзът, и Пекин манипулирали валутите си"}
{"url": "https://www.actualno.com/america/sydjat-kralica-na-krasotata-na-ubijstvo-news_690883.html", "text": "  Тази седмица се очаква да бъде сложен край на скандално съдебно дело. Бивша кралица на красотата ще влезе в съдебната зала за едно дълго чакано възмездие от страна на роднините на богатия ѝ бивш съпруг, който беше наръган на улицата, съобщи BCC.     Андреа Васкес Рихос и Адам Джел Анханг имат кратък и тъжен романс. Сега почти 13 години след убийството на Анханг американски федерален съд най-после ще реши дали бившата кралица на красотата от Пуерто Рико е убила съпруга си - след само 6 месеца брак. Делото срещу нея ще започне днес - 21-ви август, след необичайната правна битка за екстрадицията на Васкес от Италия и Испания, съобщи БГНЕС.   Бащата на покойния ѝ мъж наема частен детектив, който да проследи красавицата до Италия.\r\n\"Отне ни 5 години и много усилия и енергия да я проследим, особено след като в момента, в който я локализираме, тя успяваше да ни усети и се местеше\", казва Абе Анханг, баща на убития.  Анханг е бил на 32 години и е бил търговец на имоти, както и мултимилионер - направил своите пари чрез създаване на софтуер за залози. Той е пребит и наръган в една септемврийска вечер през 2005 година на улица в Сан Хуан.   На пръв поглед атаката изглежда като обикновен обир, който е приключил не както трябва. Васкес също е ранена от нападателя.\r\nСпоред прокурорите Анханг е смятал, че ще се срещне с жена си на вечеря, за да обсъдят условията на бъдещия им развод, но всъщност 32-годишният милионер е бил воден към смъртоносен капан. Според обвинението Васкес е знаела, че делото няма да бъде в нейна полза, тъй като тя е подписала предбрачен договор.    След двегодишно разследване за убийството бива обвинен Джонатан Роман Ривера, служител в близко заведение, който се оказва невинен - благодарение на намесата на свидетел, който заявява, че е видял как нападателят разговаря с Васкес, след като е убил мъжа ѝ, както и малко преди да я удари неособено силно.   През 2008 година федералният съд открива доказателства, за това че Васкес е наела мъж, който е заподозрян за убийството и по-късно признава. В изявление на съда в Сан Хуан става ясно, че Алекс \"Ел Локо\" Пабон Колон е признал, че Васкес му е платила сумата от 3 милиона, за да убие мъжа ѝ.", "date": "2018.08.21", "title": "Съдят кралица на красотата на убийство"}
{"url": "https://www.actualno.com/business/biznesyt-v-bylgarija-e-pochnal-da-plashta-po-byrzo-mejdufirmeni-zadyljenija-news_690890.html", "text": "   . Това казват от БТПП, позовавайки се на доклад за разплащанията от/към бизнеса, изготвен от Intrum. Проучването обхваща 29 страни в Европа и е проведено сред 9607 компании, като в него са отразени данни в периода януари-март 2017 и 2018 година.     Според изследването . Става въпрос за плащания изцяло в частния сектор. Що се отнася до . Към 31.03.2018 година просрочените задължения от страна на държавата към бизнеса и гражданите са близо 328 млн.лв.   Резултатите от изследването показват, че средното време за междуфирменото разплащане в Европа е 34 дни, като се отчита подобрение спрямо 2017 година, когато периодът е бил 37 дни. Тревожно е, че плащанията от публичния сектор към бизнеса отнемат по-дълго – средно 40 дни в Европа, въпреки факта, че директивата е задължителна за публичния сектор.\r\nЛатвия, Естония и Ирландия са лидери по най-бързо време за разплащане  между компаниите – съответно 18, 19 и 20 дни. Точно обратната е  ситуацията в Португалия - 66 дни, Босна и Херцеговина - 56 дни, и Италия  - също 56 дни, които са нужни, за да се получат плащания за извършена  услуга или продадена стока.  Съгласно Директива  2011/7/ЕС срокът за разплащане между страните по търговска сделка не може да надвишава 60 дни, а когато длъжникът е публичен възложител, срокът за изпълнение на паричното задължение не може да надвишава повече от 30 дни. В България, това е уредено  в чл.303а от Търговския закон, който освен посочените срокове допуска и изключение, като предвижда, че разплащането може да надвиши посочените периоди, когато това се налага от естеството на стоката или услугата или по друга важна причина, ако това не представлява явна злоупотреба с интереса на кредитора и не накърнява добрите нрави.   В отношенията между бизнеса и крайните потребители наблюдаваме по-кратък срок за разплащане, в сравнение с корпоративните разплащания. Средното време, което е нужно в Европа, е 22 дни през 2018 година и 27 дни през 2017 година. . Лидер отново са Прибалтийските републики, а най-дълго време за разплащане между бизнеса и клиентите коства на Испания(43), Босна и Херцеговина (39) и Португалия (39).", "date": "2018.08.21", "title": "Бизнесът в България е почнал да плаща по-бързо междуфирмени задължения"}
{"url": "https://www.actualno.com/business/advokat-zakonodateljat-e-vinoven-za-kazusa-s-olimpik-news_690889.html", "text": "  \"Основният пропуск, допуснал хиляди хора да останат без валидни застраховки \"Гражданска отговорност\", е на законодателя – не може регулатор да оперира без да има правомощия.\" Това обясни Николай Димитров, адвокат по застрахователно право по повод казуса с фалиралото дружество \"Олимпик\".     По думите му не може в нормативния акт, според който работи КФН  . От друга страна, ако КФН работи извън правомощията си, това е произвол, допълни още Димитров в интервю за bTV.   Според на Гаранционния фонд на България за случая: \"Съгласно Кодекса за застраховането Българският гаранционен фонд не покрива (не гарантира) дейността на застрахователи от други държави от ЕС, които извършват дейност в България при правото на установяване\". А според под \"право на установяване\" се разбира “правото на предприемане на дейност от самонаето лице, както и създаването на предприятия (дружества или фирми) в друга държава-членка при условията, предвидени от нейните закони за собствените ѝ граждани и предприятия\" (чл. 49 във връзка с чл. 54).\r\nЮристът е категоричен, че са нарушени правата на потребителите, а КФН е трябвало да се самосезира, след като \"Олимпик\" е имала ръст в сегмента, който не е пропорционален на изплатените обезщетения.  Според Европейската комисия платец трябва да е фондът по местоживеене – българския гаранционен фонд, а след това той да урежда отношенията си с кипърския гаранционен фонд.   ", "date": "2018.08.21", "title": "Адвокат: Законодателят е виновен за казуса с \"Олимпик\""}
{"url": "https://www.actualno.com/chronicles/turcija-zatvarja-granicata-si-s-narodna-republika-bylgarija-news_690831.html", "text": "  През 1984 г. Централният комитет на Българската комунистическа партия взема решение за изпълнение на програма за насилствена смяна на имената на българските турци и българските мюсюлмани. Тази програма остава в историята като „Възродителен процес“, при който около 850 000 българи и турци са задължени да променят арабо-турската си именна система. Наред с това е забранено носенето на шалвари от жените и черни такета с „антенки“ за мъжете. Сватбите и погребалните ритуали не бива да се извършват според ислямските традиции. Забранява се честването на основните мюсюлмански празници Рамазан байрам и Курбан байрам, както и правото да се говори на турски език.     Макар да съществува определена взаимозависимост, много източници оборват идеята за връзка между „Възродителния процес“ и „Голямата екскурзия“, тъй като между двете събития има четири годишен период, протекъл без размирици и проблеми. Дори и да не съществува реален контакт между двете, идеята за масово изселване не е чужда на Тодор Живков, който в 1985 г. заявява:   „\t„Но те [турските власти] категорично не се съгласяват по въпроса за изселването. А ние сме заинтересовани да се изселят 100 – 150 хиляди души.“ “   През май 1989 г. в Париж се провежда конференция на Съвещанието по сигурност и сътрудничество в Европа (предтеча на ОССЕ), посветено на проблемите на човешките права и свободното движение на хора през границите. Представител на България е Петър Младенови той съобщава, че в изпълнение на поетите ангажименти от страна на България на 10 май 1989 г. Народното събрание е приело поправки в законите за паспортния режим, българското гражданство и Наказателния кодекс. Законът за задграничните паспорти влиза в сила от 1 септември, но събитията се развиват стремително и издаването на паспорти на българските турци започва по-рано.\r\nНа 29 май 1989 г. Тодор Живков изнася голяма реч, в която подчертава българския произход на турците, но им дава правото да изберат дали да напуснат временно или завинаги България. Изявлението е излъчено по БНР и БНТ и бележи рязка промяна в отношението на властта, тъй като преди това на турците решително е отричано правото да се определят като такива.        Пропагандите, слуховете, взаимното уговаряне и натиск раздухват повсеместно изселническа еуфория сред българските турци. На 3 юни Турция отваря границата си и това довежда до мащабна миграционна вълна през летните месеци на 1989 г. Нагнетяват се тревога, националистически страсти и ксенофобия в цялото общество. На 7 юни на среща с политическия елит Тодор Живков не оставя никакво съмнение за смисъла на очертаващото се масово изселване.\r\n„„Бунтовете в страната спряха след това изложение (от 29 май). Ние сме на прага на голяма психоза за изселване. Как трябва да оценим тази психоза? Такава психоза на нас ни е необходима, тя е добре дошла. Аз ще кажа нещо, което пазим в тайна. Ако не изведем 200 – 300 хиляди души от това население, след 15 години България няма да я има. Тя ще бъде като Кипър или нещо подобно. “\r\nВъпреки уверенията от страна на управляващите Турция не е готова да приеме голяма изселническа вълна на територията си. На българо-турската граница се възцарява хаос и на 21 август преминаването на превозни средства и хора е спряно от турските власти. В България се появяват икономически и социални проблеми, тъй като цели села и области се обезлюдяват напълно или частично. Местната промишленост изпитва затруднения, а също и големи индустриални предприятия в страната и в транспорта, където работят и български турци. Налага се българските власти да организират прибирането на реколтата в обезлюдените райони с помощта на бригадири – войници и ученици. Разискват се въпросите около движимата и недвижимата собственост на изселващите се, добитъка, изтеглените спестявания, регламентирането на изнасяните стоки и парични суми. Предприемат се мерки жилищата да бъдат изкупувани от общините, а не от частни лица.   От промените се възползват между 300 и 400 000 граждани на България. В Народното събрание на 1 август е внесена протестна декларация на Клуба за подкрепа на гласността и преустройството срещу прогонването на българските турци.\r\nМежду отварянето и затварянето на границата от турската страна, от 3 юни до 21 август 1989 г., около 360 000 души успяват да емигрират, макар че до отстраняването на Живков от власт около 40 хиляди се завръщат в България, преди да е изтекъл срокът на издадените им тримесечни визи. До края на 1990 г. в България се завръщат над 150 000 от изселниците.   ", "date": "2018.08.21", "title": "Турция затваря границата си с Народна република България"}
{"url": "https://www.actualno.com/interest/myj-se-prebi-v-cherna-dupka-snimka-news_690880.html", "text": "  Мъж пострада при падане в музея \"Сералвес\" в Португалия, съобщава \"Гизмодо\", цитирайки португалски медии.     При този инцидент, който силно напомня на сцена от анимационен филм, посетител на музей е пострадал, след като е стъпил в арт инсталация представляваща 2,4 метрова дупка боядисана с черна боя, така че да изглежда абсолютно плоска. Авторът ѝ е скулптoрът Аниш Капур, уточнява БГНЕС.   Посетителите виждали и преди тази инсталация са си задавали въпроса \"дали наистина в пода има дупка или е проста нарисуван кръг, който е боядисан с много наситена черна боя\". Но след този инцидент вече няма съмнение.   Всъщност въпросната творба е била обградена от знаци, които предупреждават посетителите да не се приближават, но е нямало бариера. Така и 60-годишният италианец, който е пострадал, без проблем е успял да стъпи в дупката, след което е бил откаран в болницата - заради последиците от двуметровото падане.   Към момента изложбата е затворена заради течащото разследване по случая, но от управата на музея казват, че планират скоро да открият изложбата.", "date": "2018.08.21", "title": "Мъж се преби в ... черна дупка (СНИМКА)"}
{"url": "https://www.actualno.com/business/9-sa-kandidatite-za-proizvodstvoto-na-pytni-znaci-za-sledvashtite-5-godini-news_690907.html", "text": "         Това съобщиха от пресцентъра на Агенция \"Пътна инфраструктура\".\r\nТръжната процедура е в 6 обособени позиции по районите на планиране в страната, а индикативната стойност за всяка е 2,5 млн. лв. без ДДС. Общата прогнозна стойност на обществената поръчка е 15 млн. лв. без ДДС и се финансира от бюджета на АПИ. – Северозападен район, включващ областите Видин, Враца, Монтана, Ловеч и Плевен отворените оферти са на:  - „Трафик пътна сигнализация“ ЕООД;\r\n- ПСТ-СЕТ BC ДЗЗД, в което участват: „ПСТ ГРУП“ ЕАД, „СЕТ Къмпани“АД и „МВ МОНТАЖИ“ ЕООД. – Северен централен район, в който са областите Велико Търново, Габрово, Разград, Русе и Силистра отворените оферти са на:    - ДЗЗД „Пътни Знаци Север“, в което участват: „АД ХОЛД“ ООД и „Зебра“ ООД;   - „Обединение Жиро“ ДЗЗД, с участници: “СИГНАЛИЗАЦИЯ ЖИРО БЪЛГАРИЯ“ ЕООД и „ГС ПЛЮС С.Р.О.“;\r\n- ПСТ-СЕТ BC ДЗЗД, в което са: „ПСТ ГРУП“ ЕАД, „СЕТ Къмпани“АД и „МВ МОНТАЖИ“ ЕООД; – Североизточен район, включващ областите Варна, Добрич, Шумен и Търговище отворената оферта е на „Зебра“ ООД. – Югоизточен район, включващ областите Бургас, Сливен, Стара Загора и Ямбол отворените оферти са на:      - „Кастело“ ООД;\r\n- „А.Д. ХОЛД“ ООД;\r\n- „Микони“ ООД. – Южен централен район, включващ областите Кърджали, Пазарджик, Пловдив, Смолян и Хасково отворената оферта е на „Микони“ ООД;    – Югозападен район, включващ областите: Благоеград, Перник, Кюстендил и София, отворените оферти са на:\r\n- „Зебра“ ООД;\r\n- „Трафик пътна сигнализация“ ЕООД;\r\n- „Консорциум Битулайт 2018“ в което са: „БИТУЛАЙТ“ ООД и БЕЛИЧАНСКИ КЪЩИ ЕООД.", "date": "2018.08.21", "title": "9 са кандидатите за производството на пътни знаци за следващите 5 години "}
{"url": "https://www.actualno.com/society/sfsmvr-iska-proverka-na-novite-koli-na-pojarnata-news_690853.html", "text": "  Полицейският синдикат настоява за проверка на новите коли на пожарната. Причина за искането са са зачестилите инциденти.     За проблемните автомобили сигнализираха от Синдикалната федерация на МВР, след като един от тях преди дни се обърна в дере. Инцидентът край Куклен, при който загина 48-годишен пожарникар, а двама бяха ранени,  не е заради лоши пътища, нито заради грешка на водача, категорични са от синдиката.   \"Притесненията са ни, че е възможно да имат конструктивен проблем. Но категорично отхвърляме внушенията, че е възможно за тези инциденти да бъдат виновни единствено шофьорите на пожарните\", каза пред bTV Ивайло Димитров, зам.- председател на СФСМВР.\r\nЗа година и половина с новите пожарни са станали 4 инцидента – в Ловеч, Бургас, Велико Търново и Пловдив.  Пожарникарите признават, че предпочитат да не ходят по произшествия точно с този тип автомобили, тъй като те са нестабилни и създават проблеми. \"Много лесно може да загуби управление, тъй като инерционните сили, които действат отзад в настройката заради водата в тези цистерни, лашкат камиона в една посока”, обясни Димитров.   От министерството обаче твърдят, че проблемът не е в колите.\r\n\"За произшествието, което беше възникнало в Ловеч с пожарен автомобил, причината е нарушаване на правилата за движение от други участници.  Причината за ПТП-то в Бургас е несъобразена скорост, а това във Велиок Търново още не е изяснено\", коментира пред bTV Росен Петров от сектор „Техника” – ГДПБЗН.    Новите пожарни у нас са близо 130, купени са по европрограми и всяка от тях струва по над 300 хиляди евро. \"Тези автомобили не са произведени само за България, те съответстват на изисквания и могат да бъдат използвани във всички държави-членки на ЕС”, допълни Росен Петров.   От синдиката настояват да се изясни дали колите имат проблем и кой е одобрил купуването им.", "date": "2018.08.21", "title": "СФСМВР иска проверка на новите коли на пожарната"}
{"url": "https://www.actualno.com/crime/mlad-myj-zagina-blysnat-na-izhoda-na-plovdiv-v-posoka-kym-haskovo-news_690891.html", "text": "  20-годишен мъж загина при катастрофа в Пловдив, съобщава МВР.     Случилото се е станало факт рано тази сутрин. По първоначални данни на изхода на Пловдив, в посока Хасково, лек  автомобил, управляван от 75-годишен шофьор преминал през поставени  конуси на пътното платно и  блъснал 20-годишен мъж, който починал на  място. По-късно стана ясно, че починалият е служител на местната \"Чистота\" и е бил на работа - подменял е знамена на улични стълбове за предстоящия празник на Пловдив.   На местопроизшествието се извършва оглед. Работата по  установяване на причините продължава. Движението на място се регулира от пътни полицаи.", "date": "2018.08.21", "title": "Млад мъж загина, блъснат на изхода на Пловдив в посока към Хасково"}
{"url": "https://www.actualno.com/europe/jertvite-na-reka-v-italianski-priroden-park-se-uvelichiha-news_690881.html", "text": "  Минимум 10 души са загинали заради внезапно придошлата река Раганело в Калабрия, Южна Италия, заяви говорителят на регионалния департамент на италианската гражданска защита Карло Танси, предаде Агенция \"Фокус\".     Загиналите са хора от туристически групи, които били в каньона на Раганело, който е считан за много труден за преминаване и в определени сезони е изцяло затворен. Този каньон привлича много любители на екстремните спортове.   Освен жертвите, 7 души са приети в болница, след като италианските власти организираха спасителна операция за две групи туристи, които били в каньона, когато реката придошла внезапно. Операцията продължи цяла нощ.\r\nСпоред информацията на властите в провинция Косенза, две групи от 18 души са били на екскурзия в националния парк \"Полино\". Трима души все още липсват.  По думите на Танси огнеборците и екипите на гражданска защита ще продължат да търсят за изчезнали хора. Ситуацията в националния парк се наблюдава от министър-председателя на Италия Джузепе Конте.   ", "date": "2018.08.21", "title": "Жертвите на река в италиански природен парк се увеличиха"}
{"url": "https://www.actualno.com/plovdiv/pojaryt-kraj-karlovo-otnovo-izleze-ot-kontrol-news_690873.html", "text": "  За съжаление, след като беше локализиран, пожарът в горския масив над Карлово отново се е разгорял в късния следобед вчера (20 август), съобщава Нова телевизия.     Според информацията пламъците са успели да прескочат защитна просека - най-вероятно заради вятъра. Огънят е обхванал около 100 декара горски масив в така наречения \"боров триъгълник\". До епицентъра на пламъците се стига след тежък преход от поне час и половина. Тежка техника не може да стигне до най-засегнатите места.   Подклаждането на огъня накара 20 горски служители и пожарникари да тръгнат пеша към мястото, за да гасят. Гасенето става с подръчни материали - лопати, търнокопи и пръскачки.\r\nНа този етап няма опасност за къщите в покрайнините на града и евакуация на хора не се предвижда. Местните са убедени, че пожарът е тръгнал от човешка намеса, тъй като в последните дни не е имало бури, съответно не са падали светкавици.  ", "date": "2018.08.21", "title": "Пожарът край Карлово отново излезе от контрол"}
{"url": "https://www.actualno.com/crime/bivsh-govoritel-na-kat-namekna-che-statistikata-na-mvr-za-zaginalite-na-pytja-ne-e-tochna-news_690888.html", "text": "  Малко по-леко се следи за ранените при катастрофи на пътя, те може да не се включат в статистиката. Но загиналите в едномесечен период се отчитат със сигурност. Не е измислено от нас, измислено е от СЗО. Това заяви бившият говорител на КАТ Любка Маринова.     В едномесечен период се отчитат само от големите болници, опонира Йонко Иванов, председател на Съюза на преподавателите по авто-мото подготовка. Той добави пред Нова телевизия, че застрахователите отчитат повече жертви.   Иванов се заяде и за \"Гражданска отговорност\" от \"Олимпик\". Според него не може сега да има по пътищата шофьори без застраховка. Ще се събере Народното събрание, ще измени закона в рамките на 48 часа и ще има закон – а не сега да се реагира, това е липса на контрол, възмути се автомобилният експерт.\r\nПредседателят на Съюза на преподавателите по авто-мото подготовка заяви и, че е минал по АМ \"Хемус\" в петък и е видял в 17:00 часа, че никой не работи по мостовете и че всъщност нямаме обходни пътища. Да излезе регионалният министър и да каже как се изчислява цикълът на ремонта – как ще бъде завършен в срок ремонтът? Иванов се възмути и, че никой не иска да направи и изпълнява стратегия за образование, здравеопазване и инфраструктура. Няма никакви кампании в училище, липсва образователният елемент, съгласи се Маринова и даде статистика – 20% от пътните произшествия се допускат от \"млади водачи\".  За финал Маринова беше категорична – занижен е пътният контрол в малките населени места. Там много често виждаш нарушения, защото се пращат полицаи, които всъщност са родом от тези места – как ще глобяват познати, намекна бившият говорител на КАТ. А Иванов иронизира – има една бяла лястовица, номер 13 – нов шеф на ДАИ с името Бойко (бел. ред. – ).   ", "date": "2018.08.21", "title": "Бивш говорител на КАТ намекна, че статистиката на МВР за загиналите на пътя не е точна"}
{"url": "https://www.actualno.com/europe/strelba-pri-metrostancija-v-london-trima-dushi-sa-raneni-news_690872.html", "text": "  Трима души бяха ранени, след като все още неизвестни лица откриха стрелба при метростанция Kingsbury Tube в Северозападен Лондон късно снощи, предават BBC и The Sun.     Според официална информация от полицията, ранени са двама млади мъже и жена - на 18, 24 и 38 години съответно. Всички те са закарани в болница и никой не е със животозастрашаващи рани. Жената вече е освободена за домашно лечение.   Съгласно говорил пред The Sun свидетел на стрелбата, тя дошла от автомобил, но свидетелят не успял да го разгледа добре. Той говори за няколко души в автомобила и че един от мъжете е бил по-тежко пострадал - имало е много кръв.\r\nИнцидентът е втори такъв за вчерашния ден, след като по-рано следобед имаше стрелба при училище в Западен Лондон. При нея нямаше пострадали хора. И в двата случая все още няма задържани.    ", "date": "2018.08.21", "title": "Стрелба при метростанция в Лондон, трима души са ранени"}
{"url": "https://www.actualno.com/business/karolev-opravda-kfn-za-olimpik-news_690885.html", "text": "  Комисията по финансов надзор (КФН) не може да проверява дали чужди компании са в добро финансово здраве. Тя може само да провери дали съответният застраховател спазва общите правила за работа, след като има редовно издаден лиценз в страна-членка на ЕС. Това заяви финансистът Владимир Каролев пред Нова телевизия. Припомняме, че Каролев беше съветник на бившия икономически министър Божидар Лукарски.     Според Каролев фалиралата \"Олимпик\" не била правила дъмпинг. За някои да, но за автомобили – не, а за камиони застраховките са по-скъпи, каза финансистът.   Освен това, икономистът сподели, че зам.-председателят на КФН Ралица Агайн, която отговаря за застрахователния сектор, му била казала, че годишно от \"Олимпик\" имало под 50 оплаквания и се налагали глоби, които компанията си плащала. Като грешка Каролев посочи единствено, че на 10 май КФН не се е обърнала и към медиите да каже какво става с \"Олимпик\" - иначе била предупредила клиентите чрез съобщение на сайта си.\r\nКаролев посочи и, че парите на пострадалите клиенти на \"Олимпик\" щяло да бъдат върнати – защо си има съответен гаранционен фонд в Кипър. Той обаче счита, че това ще стане по вариант, в който клиентите ще трябва да си търсят парите от масата на несъстоятелността – вторият вариант, от финансовия министър Владислав Горанов вчера. При него държавата ще ангажира юридическа кантора, която да представлява всички заинтересовани български клиенти на \"Олимпик\", обеща Горанов.  ", "date": "2018.08.21", "title": "Каролев оправда КФН за \"Олимпик\""}
{"url": "https://www.actualno.com/europe/srednoshtni-zemetresenija-v-italija-i-ispanija-news_690871.html", "text": "  Земетресение от 4,2 по скалата на Рихтер разтърси Северна Италия малко след 3:30 часа тази сутрин, показва справка на официалния сайт на Европейския сеизмологичен център (EMSC).     Трусът е станал факт на 65 километра от Болоня и на 136 километра от Милано. Най-близкото населено място е Реджо Емилия - на само 14 километра. Земетресението е било сравнително плитко - на 10 километра дълбочина. Според Агенция \"Фокус\" засега няма информация за щети и разрушения. Има обаче съобщения, че земетресението е усетено доста силно и много хора в Реджо Емилия са излезли от домовете си, за по-голяма безопасност.   Буквално 5 минути преди земетресението в Италия е имало трус и в Испания - от 4 по Рихтер. Най-големият град в близост до земетресението е Луго - на 35 километра. На 70 километра пък се намира Компостела. И това земетресение не е дълбоко - станало е на 15 километра дълбочина.\r\nИначе на остров Ломбок, в Индонезия, отново имаше силен трус - от 5,1 по Рихтер. Дълбочината на труса е 15 километра.  ", "date": "2018.08.21", "title": "Среднощни земетресения в Италия и Испания"}
{"url": "https://www.actualno.com/america/treti-den-oshte-ne-e-jasno-dali-shefyt-na-predizbornata-kampanija-na-trymp-shte-byde-osyden-news_690876.html", "text": "  И третият ден от обсъжданията на съдебните заседатели във Федералния съд в Александрия, Вирджиния, които трябва да решат делото срещу бившия шеф на президентската кампания на настоящия държавен глава на САЩ Доналд Тръмп - Пол Манафорт, се оказа безплоден, предаде CNBC.     Съдебното жури все още не може да реши дали Манафорт е виновен или не по обвинения в данъчни и банкови измами. Заседателите този път работиха час повече от обичайното, но обсъждането на представените доказателства по делото ще продължи днес, 21 август.   Припомняме, че според обвинението Манафорт е укрил 65 млн. долара  в  банкови сметки в чужбина, които не е декларирал - в периода 2010 -   2014 година, както и че е лъгал, за да получи банкови заеми за няколко   десетки милиона долара. Ако бъде признат за виновен, Манафорт може да   получи присъда от 305 години затвор!\r\nДосега заседателите поискаха още в първото заседание насоки от съдията на процеса - Елис. Насоките касаеха термина \"основателно съмнение\", но съдията поясни, че заседателите трябва да решат дали има съмнение в действията на Манафорт, основано на причина - относно  банкови сметки в Кипър, където той е получавал пари заради  работата си в  подкрепа на бившия украински президент Виктор Янукович.  Тънкият момент  тук е, че Манафорт може да се измъкне, тъй като бизнесът  му официално е  разделен 50/50 с жена му Кейтлийн, а банковите сметки  са създадени от  друг човек и тъй като Манафорт няма 51% в компанията  DMP International, с  която е работил с Янукович, то не е задължително  банковите сметки да са  на негово име и да отиват в данъчната му  декларация - според  свидетелство на агент на ФБР. Задаването на въпроса  за \"основателно съмнение\" ката експерти да коментират, че поне един от  съдебните заседатели не е убеден в тезата на обвинението.  ", "date": "2018.08.21", "title": "Трети ден: Още не е ясно дали шефът на предизборната кампания на Тръмп ще бъде осъден"}
{"url": "https://www.actualno.com/business/bylgarite-harchat-nad-dva-pyti-po-malko-za-ljatna-vakancija-ot-srednoto-v-es-news_690877.html", "text": "  Българите отделят за лятна почивка над два пъти по-малко пари, отколкото е средното ниво в Европейския съюз. Това показват данни на Евростат, цитирани от в. \" \".     В България отделяме по 156 евро на човек за лятната си почивка, а средното ниво в ЕС е 336 евро. Всъщност в своеобразната класация ние сме на шесто място отзад напред по отделяни средства за лятна ваканция. Най-зле е Латвия – само 107 евро на човек, а най-много харчат в Люксембург – 767 евро, като в Европа само швейцарците са по-разточителни – 818 евро, но Швейцария не е член на ЕС.   Европейската нация, която прави най-голям оборот на туристическия сектор и то в световен мащаб безспорно са германците - със своите 443 евро на глава от населението те всъщност имат 28% дял от всички туристически разходи в рамките на ЕС.\r\nИнтересен момент е, че румънците също харчат по-малко от българите - 124 евро на човек и така се класират на второ място отзад напред.  По-интересно е обаче къде отиват тези пари. От данните на Евростат излиза, че повече от две трети от разходите са направени в рамките на страни от ЕС. 45% от парите са похарчени за лятна почивка в собствената държава, а други 34% - в друга страна-членка. Друга предпочитана дестинация е Америка - Северна и Южна, където са направени 7% от разходите за почивка. След тези два континента се нарежда Азия с 6%, Африка - с 2%, и далечната Австралия със само 1%.   Разходите са поделени почти поравно между нощувките, транспорта и останалото, в което влизат храната и забавленията. Има съвсем малки разлики между това дали туристът кара ваканцията си в родината или в друга близка държава от ЕС, или е в далечна дестинация. Ако е далеч от дома, разходите за транспорт са само с няколко процента повече, отколкото за нощувките.\r\nНай-голям дял сред почиващите европейци са хората над 50 години.    ", "date": "2018.08.21", "title": "Българите харчат над два пъти по-малко за лятна ваканция от средното в ЕС"}
{"url": "https://www.actualno.com/sofia/spirat-se-dvijenieto-po-ul-car-ivan-shishman-v-sofija-news_690843.html", "text": "  Въвежда се организация на движението за изграждане на канализация по ул. “Иван Вазов” от бул. “Васил Левски” до ул. “Георги Раковски“, съобщиха от пресцентъра на Столична община.     От 00.00 часа на 21 август 2018 г. до 24.00 часа на 16 септември 2018 г. се забранява влизането на пътни превозни средства през кръстовище ул. “Иван Вазов” - ул. “Цар Иван Шишман”.   ", "date": "2018.08.21", "title": "Спират се движението по ул. \"Цар Иван Шишман\" в София"}
{"url": "https://www.actualno.com/sofia/v-kv-moderno-predgradie-se-nalaga-spirane-na-vodopodavaneto-news_690846.html", "text": "  „Софийска вода” временно ще прекъсне водоснабдяването в някои части на столицата на 21 август. Това съобщиха от пресцентъра на дружеството.     Във връзка с подмяна на сградно водопроводно отклонение на ул. „Александровска“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Александровска“ от ул. „Сините камъни“ до ул. „Есперанто“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александровска“ на ъгъла с ул. „Сините камъни“.   Във връзка с подмяна на спирателен кран на бул. „Сливница“, кв. „Модерно предградие“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Сливница“ от ул. „Стефан Дуньов“ до ул. „Методи Македонски“ (четни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ на кръстовището с ул. „364“.\r\nВъв връзка с изграждане на сградно водопроводно отклонение на ул. „Елин Пелин“, жк. „Лозенец“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Елин Пелин“ от ул. „Арх. Йордан Миланов“ до ул. „Митрополит Кирил Видински“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елин Пелин“ на кръстовището с ул. „Митрополит Кирил Видински“.  Във връзка с подмяна на сградно водопроводно отклонение на ул. „Милин Камък“, с. Бусманци се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Милин камък“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милин камък“ и ъгъла с ул. „Троянски път“.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.    ", "date": "2018.08.21", "title": "В кв. \"Модерно предградие\" се налага спиране на водоподаването"}
{"url": "https://www.actualno.com/health/blagotvoritelnoto-turne-avon-sreshtu-raka-na-gyrdata-se-zavryshta-news_690929.html", "text": "  След успешната си първа вълна, благотворителното турне \"БЛАГОДАРЯ! От любов към живота\" се завръща. Сред тях са Благоевград, София, Хасково, Плевен, Враца и Габрово.     Начало ще постави Благоевград, където благотворителното турне ще гостува на 1 и 2 септември, последван от София на 3, 4 и 5 септември, Хасково – на 6 и 7 септември, Плевен – на 8 и 9 септември, Враца – на 10 и 11 септември и Габрово – на 12 и 13 септември.\r\nПо време на своята първата вълна турнето посети 9 града в България, а през розовата шатра, обозначена със знаковите букви БЛАГОДАРЯ, преминаха над 12 000 души. Всички те имаха възможността да научат повече за кампанията \"От любов към живота\" и да разберат как тя помага на диагностицираните жени и техните близки. Десетки посетители имаха възможността да оставят своето послание на надежда върху специално пригоденото за целта пано, както и да запечатат момента на розовата фотостена. За най-малките посетители пък бе поставен детски кът, където малчуганите можеха да рисуват и оцветяват на воля.\r\nВъв всеки един от градовете Посланиците на хуманността на Avon бяха подготвили много изненади и забавления. Част от тях бяха седем локални събития, които събраха стотици привърженици на каузата.   Повече за Пътя на надеждата всеки желаещ може да открие на специалния сайт , където ще има възможност не просто да открие цялата нужда информация за кампанията, но и в реално време да следи пътя на розовия щанд, придружен от снимки от всеки град. През тази година посетителите на , които няма да успеят да се присъединят към Пътя на надеждата, ще имат възможност да подкрепят кампанията като поръчат своя благотворителен продукт от сайта.\r\nДумите \"Предварително ти БЛАГОДАРЯ\" отново са в сърцето на кампанията. С тях екипът на Avon и хилядите им представители имат за цел посланието на засегнатите жени да достигне до всички, които ще подкрепят каузата, както и към всички останали, които са го правели до сега и ще продължат да го правят. Благодарение именно на тях, през изминалата година каузата имаше сериозен ръст в събраните средства за борбата с рака на гърдата.    Вече 17 години \"От любов към живота\" помага на диагностицираните жени чрез набиране на средства с поръчка на розови благотворителни продукти. ", "date": "2018.08.21", "title": "Благотворителното турне Avon срещу рака на гърдата се завръща"}
{"url": "https://www.actualno.com/sofia/kriza-s-bokluka-v-elin-pelin-news_690863.html", "text": "  Извънредна среща по повод кризата с боклука  се проведе на 20 август в Елин Пелин по инициатива на кмета Ивайло Симеонов. В нея участваха кметовете на останалите населени места, председателят на Общинския съвет, общински съветници и общественият посредник Румяна Младенова, съобщиха от местната администрация.     Присъстващите били запознати с актуалната обстановка и причините за кризата след спирането на депото за отпадъци в село Горна Малина. Тя започна на 9 август, когато камионите със събрани битови отпадъци от територията на община Елин Пелин не бяха допуснати да разтоварват отпадъците в „Регионално депо за неопасни отпадъци на общините Горна Малина и Елин Пелин“ след еднолично решение от страна на кмета на Горна Малина – инж. Ангел Жиланов, се сочи в прессъобщението.   Като временно изпълняващ оператор на общото депо община Горна Малина изпратила официално писмо за увеличаване на цената за депонирането на битови отпадъци през месец август.\r\nОбщина Горна Малина е депозирала през месец февруари 2018 г. една план-сметка за увеличаване на договорената цена за депонирането на отпадъка. След получаването ѝ кметът на Елин Пелин Ивайло Симеонов е поискал от Горна Малина да му предостави детайлна обосновка, от която да видно къде ще бъдат инвестирани допълнително събраните средства.  \"До момента нямаме депозиран нито един отчет за дейността на общинското предприятие „Еко – Горна Малина\", което е било оператор на депото за отпадъци до октомври 2017 г. и чийто договор е изтекъл“, казва Симеонов.\r\nСлед приключването на договора с ОП „Еко – Горна Малина“, кметът на община Горна Малина е трябвало да предостави на община Елин Пелин пълен отчет и анализ за дейността на предишния оператор на депото. До този момент няма предоставен нито отчета за дейността на оператора, нито анализа за разходите на депото от община Горна Малина, както и ясна информация кой и как управлява регионалното депо.   Според Закона за управление на отпадъците и Наредба №6 за управление на депа само директорът на РИОСВ има право да спира дейността на инсталации или депа за отпадъци и то след наличието на достатъчно обоснована причина за спиране на работата на депото.    \"Напротив, в тази случай министерството е предоставило писмено становище на община Горна Малина, с което казва, че няма проблем да бъде увеличен капацитета на регионалното депо в Горна Малина с 88 000 тона!\", каза зам.-кметът на Община Елин Пелин с ресор „Европейски фондове и Екология\" Николай Савов. Той допълни още, че .\r\n\"Последната постъпила фактура е изготвена на 6 август, а е изплатена на 9 август – денят, в който беше отказан достъпът на нашите сметоизвозващи камиони до регионалното депо за отпадъци. Официално няма писмен документ, с който депото да е спряно! Приемането на отпадъка е спряно само с устно разпореждане от кмета на община Горна Малина, но всъщност единственият, който има право да спира депото, е директорът на РИОСВ или с писмена заповед на министърът на околната среда и водите в извънредни случаи\", каза заместник-кметът Савов.\r\nОбщина Елин Пелин очаква от Министерството на околната среда и водите официално писмо, с което да бъде регламентиран достъпът до регионалното депо за отпадъци в Горна Малина.   През изминалите дни камионите на обслужващата сметопочистваща фирма извозват извънредно боклука от община Елин Пелин от най-критичните точки на замърсяване, като се използват останалите свободни обеми за съхранение на отпадъци, разрешени от закона. Направена е подготовка за извозване на зелените отпадъци от общината до инсталацията за преработка ИБТ „Хан Богров“.\r\nВчера беше извозен частично боклук от няколко села в общината, а по разпореждане на кмета на Елин Пелин предстои да се изготви съгласуван график за сметосъбиране от всички населени места. Това решение е само временно, докато не се решат окончателно проблемите с експлоатацията на депото в Горна Малина и не се установят цените за депонирането на битовите отпадъци там.   На проведената вчера среща кметът Ивайло Симеонов каза, че при неоправдано коригиране на цената на депониране на отпадъци може да се очаква и последващо повишение на данъците към гражданите и фирмите. В интерес на социалната справедливост се работи за недопускането на такъв проблем, който да доведе до вдигане на данъците.\r\nЧаст от общинските съветници в Елин Пелин са предложили да се създаде работна група с участници от двете общини за постигане на общо съгласие за цените на депониране и за разрешаването на належащия проблем. Те се надяват в най-кратки срокове да постигнат решение, което да удовлетвори жителите на общината и сметоизвозването да се осъществява по регулярния си график.   За сряда в Елин Пелин е планирана среща, на която ще бъдат поканени кметове и общински съветници от Елин Пелин и Горна Малина, областният управител на София област Илиан Тодоров, представители на МОСВ и РИОСВ, както и граждани. \"Очакваме на тази среща да започне конструктивно и в дух на разбирателство разрешаването на всички възникнали проблеми между общинските власти\", се казва още в прессъобщението от Елин Пелин.\r\nОбщина Елин Пелин ще настоява пред община Горна Малина и съответните органи на МОСВ и РИОСВ да бъдат изпълнени решенията, взети от Регионалното сдружение за управление на отпадъците до смесена комисия от двете общини да изготвят техническото задание и да бъде обявена съвместна обществена поръчка за избор на оператор на „Регионално депо за неопасни отпадъци на общините Горна Малина и Елин Пелин“.\r\n\"Разрешаването на проблемите ще бъде в дух на справедливост и равнопоставеност между двете общини, които ще работят заедно за управлението на регионалното депо за отпадъци. Съгласно Закона за обществените поръчки цената за депониране на отпадъци в регионалното депо ще бъде избрана на принципа на свободния пазар. Най-справедливо определената цена ще защитава социалната поносимост на гражданите и на двете общини\", съобщават от Елин Пелин.\r\nПрипомняме, че общинските власти на двете съседни общини сключиха договор с МОСВ по Оперативна програма „Околна среда 2014-2020“ за изграждане на компостираща инсталация и на инсталация за предварително сепариране на битови отпадъци, която да обслужва и двете общини. Чрез пускането им в експлоатация ще се увеличи обемът на рециклируемите отпадъци с 50%, а зелените отпадъци ще се компостират над 90%. Това решение позволява да се използва много по-ефективно капацитета на депото и да се удължи експлоатацията му. Проектът е на обща стойност 9 625 546,40 лв с ДДС, а с неговата реализацията ще се разреши дългосрочно проблема с депонирането на боклука в рамките на следващите 15 години.", "date": "2018.08.21", "title": "Криза с боклука в Елин Пелин"}
{"url": "https://www.actualno.com/actualno/zashtoto-ne-iskame-news_690936.html", "text": "  Лекарите, които са участвали в операцията, при която родилката Ренета Томова почина преди няколко дни в Сливен, не са пуснати в почивка, а продължават да работят. Това директорът на МБАЛ \"Д-р Иван Селимински\" д-р Велислав Петров пред Нова телевизия.         Откакто този случай нашумя публично, едва вчера (20 август) и днес (21 август) ръководството на болницата се реши да говори пред медиите. И направи впечатление как на фона на уверенията, че случаят няма да бъде заметен под килима, че починалата жена \"вероятно\" е имала заболяване, довело до фаталния край, лекарите, които са провели операцията по раждане, начело с д-р Таня Пашева, са на работа.\r\nЗлатно правило при такива случаи в която и да е институция – държавна или частна, в която и да е сериозна компания, а дори и в по-несериозните, е, че замесените служебни лица излизат в отпуск до второ нареждане. Прави се по две причини – първо, за да не може да влияят по какъвто и да е начин на разследването и второ – за да не се усложнява допълнително стресовата ситуация и за самите тях, след като по презумпция са невинни до доказване на противното.  Отношението към тези лекари е крайно показателно. То може да се дължи на две причини – първата е, че просто няма кой да ги замести, а втората – че болницата ще ги пази независимо от всичко. И при двата варианта нещата изглеждат зле.   Точно такава обаче е и ситуацията в държавата, а ежедневно това ни се припомня. Цяла застрахователна компания фалира, а , че отговорният орган не знаел каква е процедурата, след като още преди над три месеца е ясно, че \"Олимпик\" влиза в процедура по несъстоятелност в Кипър. Търговският регистър не работи нормално вече почти две седмици, а ни се пробутва версията, че \"би трябвало\" да има подсигуряване на данните – за толкова време обаче направо нов регистър може да се напише. Преди това – тръгна чума по козе и овци, а БАБХ не обясни какво ще прави, за да не бъдат укрити и продадени евентуално болни животни. И така нататък, и така нататък ...\r\nНе е случайно, че второто име на България е Абсурдистан. И е такова, защото упорито не желаем сами себе си да погледнем, за да можем да погледнем и другите, да искаме от тях да са такива, каквито сме ние. Щом не желаем, всеки ден ще е така – и не до победата!    ", "date": "2018.08.21", "title": "Защото не искаме"}
{"url": "https://www.actualno.com/crime/myrtvo-bebe-be-otkrito-na-smetishte-v-haskovsko-news_690938.html", "text": "   съобщиха от полицията.     Сигналът е подаден вчера, малко преди 15:00 ч.\r\nПри работата си, служители от депото са открили трупа на новородено бебе.\r\nНазначена е аутопсия.     Криминалистите изясняват курсовете на сметищните коли през почивните дни, за да локализират районите, от които може да е пренесено детенцето.\r\nРаботата по образуваното досъдебно производство продължава.\r\nПолицейските служители умоляват гражданите, при гарантирана анонимност.    ", "date": "2018.08.21", "title": "Мъртво бебе бе открито на сметище в Хасковско "}
{"url": "https://www.actualno.com/crime/myj-spasi-majka-s-bebe-i-beshe-udaren-ot-avtomobil-news_690874.html", "text": "  Тийнейджър (на 18 години) без шофьорска книжка удари пешеходец при резиденция \"Перла\" в Приморско, съобщи Нова телевизия.     Инцидентът е станал на завой, като обяснението дотук е \"загуба на контрол\" над автомобила. Засега не е ясно каква е причината шофьорът да изгуби контрол над колата.   Всъщност пострадалият пешеходец е спасил майка с бебе в количка. Мъжът и жената са били в група с други хора, а пострадалият в крайна сметка е предугадил какво ще се случи и е избутал майката с бебето встрани. Той е бил ударен от автомобила, но за щастие се е разминал със счупен крак и без опасност за живота, като е настанен в болница.\r\nНа шофьора, който е бил задържан, са взети кръвни проби за алкохол и наркотици, но те са отрицателни.    ", "date": "2018.08.21", "title": "Мъж спаси майка с бебе и беше ударен от автомобил"}
{"url": "https://www.actualno.com/analysis/ruska-medija-germanija-otmenja-izolacijata-na-rusija-news_690899.html", "text": "  Изолацията на Русия от международните отношения в посока \"запад\" е тема табу, когато става въпрос за публични дипломатически контакти, особено на високо ниво. През изминалите почивни дни руският президент Владимир Путин отиде на среща с германския канцлер Ангела Меркел в Месеберг, Бранденбург. Темата на разговора - стратегическото партньорство между Русия и Германия, но в неформална обстановка, без пресконференция и възможност за въпроси от журналисти. За какво говориха и за какво се споразумяха двамата - това няма как да бъде напълно разкрито, но публично известните факти са достатъчни за руското издание \"Правда.ru.\" да направи анализ.         На 18 август, в къща за гости в Месеберг, Меркел и Путин разговаряха повече от три часа. След това нямаше никаква пресконференция и никакви съвместни изявления – само няколко думи от двамата политици след срещата. Лидерите на Русия и Германия излязоха с усмивки и „заметоха“ предварително подготвените заявления.\r\nТе виждат желание за съвместна работа по настоящите кризи в света. Заради политиката на Доналд Тръмп те търсят нови връзки, нови партньори и нови съюзи. Все по-популярен става лозунгът „опора върху собствените сили“. За Германия това е нова тенденция, за Русия – не. И това е предимство за Путин.  \"Германия е отговорна (за световните процеси), както е и Русия, защото Русия е постоянен член на Съвета за сигурност (на ООН). Затова ние сме длъжни да работим заедно, за да намерим решения\", заяви Меркел. Съдейки по официалния дневен ред, двамата лидери са обсъждали Сирия, Украйна и газопровода „Северен поток 2“.    Путин иска да вкара Германия във възстановяването на Сирия, което ще допринесе за завръщането на около 500 хиляди сирийски бежанци. Меркел, както става ясно от речта ѝ, настоява за предотвратяването на хуманитарна катастрофа в Идлиб, за което се подготвя настъпление на сирийската армия. Но нито дума за „палача Асад“ и други подобни твърдения.    По темата с Украйна беше обявено, че Германия иска да въведе „сините каски“, които „да допринесат за прекратяването на огъня“. Подразбира се, че това ще бъде на цялата територия на самоназовалата се „Донецка народна република“. Путин подчерта първостепенното изпълнение на Минските споразумения и миротворците трябва да се впишат в тази рамка, тоест да се вкарат по линиите на разграничения. Изданието отбелязва, че Меркел се е отказала от стандартните обвинения за \"агресията на Русия в източна Украйна\", допълва агенция \"Фокус\".\r\nЗа „Северен поток 2“ съгласуваната позиция е – това е „комерсиален проект“, заявиха участниците в срещата. Меркел поиска проектът да се обвърже с оставането на Украйна в ролята на транзитна страна. Путин бе привидно съгласен, но единствено ако това е икономически изгодно за Русия. \"Правда\" отбелязва, че арбитражът на Световната търговска организация (СТО) наскоро е отменила 50-процентовото ограничение на транспорта на газ по „Северен поток 2“ (Opal), така че към 2020 година, дори без „Северен поток 2“, вече построеният тръбопровод ще концентрира по германския маршрут 80 процента от руските доставки на газ към Европа. Така че дори със санкциите на САЩ върху Германия, този проект е много изгоден.    И двете страни са изправени пред санкции от администрацията на американския президент Доналд Тръмп. При Русия заради случая Скрипал, а при германските фирми, заради участието в строителството на газопровода „Северен поток 2“. „Точно затова е нужно да вземем мерки против възможно неконкурентни и незаконни атаки от трети страни, за да можем да завършим окончателно този проект“, заяви говорителят на руския президент Дмитрий Песков пред журналисти, малко преди Путин да излети за Русия. Вероятно това значи преход на разчетите в евро и оттегляне на германските компании от международните юрисдикции.\r\nКакто заяви пред „Правда“ председателят на Центъра за системен анализ и прогнози в Украйна Ростислав Ищенко, „Русия и Германия започват да координират действията си в отговор на агресивната политика на САЩ“. По мнение на експерта, „за да оцелееш като академичен играч в Германия е необходимо постепенно, но уверено да преориентираш своята икономика и своята търговия към руско-китайска Евразия“.   \"Всички други теми се вливат една в друга като матрьошка. Очевидно това е сирийската криза, това е и \"Северен поток 2\", който американците все още не са изгубили надежда, че могат да убият. Година по-късно можем да открием, че търговският оборот на Германия с Русия и Китай, и изобщо с държавите от Евразия, рязко се е увеличил, а този със САЩ е рязко спаднал“, отбелязва Ищенко. Колкото до жизнеспособността на украинския газов транзит, \"ако \"Северен поток\" успее, то разбира се, че европейските газови компании ще пълнят газ в своите тръби, а не украинските. Това значи, че по украинските тръби ще минава останалата газ\", подчертава експертът.     ", "date": "2018.08.21", "title": "Руска медия: Германия отменя \"изолацията\" на Русия"}
{"url": "https://www.actualno.com/asia/severna-i-ujna-koreja-shte-zakrivat-postove-po-granicata-news_690933.html", "text": "  Северна и Южна Корея се споразумяха за закриването на някои наблюдателни и охранителни постове по общата им граница, съобщи министърът на отбраната в парламента в Сеул.     Въпреки името си демилитаризираната зона, която разделя полуострова от края на Корейската война през 1953 г., е едно от най-укрепените места на земята, като районите от всяка страна на границата са настръхнали с огради от бодлива тел и минни полета, предаде БГНЕС.   Сеул ще закрие 10 охранителни поста като част от мерките за изграждане на доверие, които започнаха да се прилагат след историческата среща на севернокорейския лидер Ким Чен Ун с южнокорейския президент Мун Дже Ин през април.\r\nПървоначално ще бъдат премахвани постовете от двете страни, които се намират най-близо един до друг. Най-близките в момента били на 700 м и отстраняването засега ще обхване тези, които с в рамките на един километър отстояние.  Служител на министерство на отбраната в Сеул каза пред Франс прес, че въпросът все още се обсъжда и отказа да изясни дали постовете ще бъдат физически отстранявани.   ", "date": "2018.08.21", "title": "Северна и Южна Корея ще закриват постове по границата"}
{"url": "https://www.actualno.com/society/prognoza-za-vremeto-21-avgust-vtornik-news_690855.html", "text": "  Днес ще преобладава слънчево време. Около и следобед ще се развива купеста и купесто-дъждовна облачност и на места, главно в северните райони на Западна и Централна България ще превали и прегърми. Ще духа слаб, в източните райони до умерен североизточен вятър. Максималните температури ще са между 28° и 33°, за София – около 28°. Атмосферното налягане е близко до средното за месеца и ще остане без съществена промяна. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Боряна Маркова.     По Черноморието ще е предимно слънчево. Ще духа до умерен североизточен вятър. Максималните температури ще са 29–30°. Температурата на морската вода е 27°. Вълнението на морето ще е 2-3 бала.   В планините ще е предимно слънчево. В следобедните часове ще се развива купеста и купесто-дъждовна облачност и на места, главно в западните райони на Стара планина ще има краткотрайни валежи от дъжд с гръмотевици. Ще духа до умерен вятър от изток-североизток. Максималната температура на височина 1200 метра ще е около 21°, на 2000 метра – около 14°.\r\nВ средата на седмицата ще бъде предимно слънчево, температурите слабо ще се повишат и максималните ще са между 29° и 34°. Ще продължи да духа до умерен изток-североизточен вятър, с който температурите в четвъртък и петък съвсем слабо ще се понижат. Ще има временни увеличения на облачността, главно над планинските райони и само на изолирани места там ще превали краткотраен дъжд.  ", "date": "2018.08.21", "title": "Прогноза за времето - 21 август (вторник)"}
{"url": "https://www.actualno.com/asia/raketen-obstrel-sreshtu-diplomaticheskija-kvartal-v-kabul-news_690932.html", "text": "  Множество ракети удариха дипломатическия квартал на афганистанската столица днес сутринта, а властите съобщиха, че в старата част на Кабул се водят боеве между силите за сигурност и екстремисти.     Засега не е известно кой е отговорен за атаката, която се случва само дни, след като афганистанският президент Ашраф Гани предложи на талибаните тримесечно прекратяване на огъня, предаде БГНЕС.   \"Тази сутрин група терористи превзеха сграда в квартал Река Хана и изстреляха няколко ракети към Кабул\", каза говорителят на вътрешното министерство Наджиб Даниш. „ Двама души са били ранени. Силите за сигурност се сражават с терористите.“\r\nГоворителят на полицията в Кабул Хашмат Станикзай потвърди, че в момента се водят боеве в близост до джамия и че той все още не може да потвърди броя на жертвите. \"Полицията е отцепила района\", каза той.  ", "date": "2018.08.21", "title": "Ракетен обстрел срещу дипломатическия квартал в Кабул"}
{"url": "https://www.actualno.com/business/zam-predsedateljat-na-kfn-ralica-agajn-podade-ostavka-news_690980.html", "text": "    В 15:40 часа парламентът прие оставката, като трима депутати бяха против, а трима се въздържаха. Причината е неспособността на институцията да защити потребителите на фалиралия кипърски застраховател с офиси у нас \"Олимпик\".     Агайн обяви решението си пред журналисти в кулоарите на парламента. Тя заяви, че Не отговори на въпрос дали само един човек носи отговорност за скандала с \"Олимпик\".   \"По закон всички правомощия на Комисията са спазени\", каза отново Агайн. Попитана защо КФН не е оповестила по-рано случващото се, тя намекна, че това е трябвало да направи председателят.\r\n\"Сумата по прекратените полици, която трябва да бъде възстановена, е 9,3 млн. лева. Средствата са подсигурени от Гаранционния фонд. Въпросът е уреден от кипърското законодателство, където е обявено, че при случай на несъстоятелност обезщетенията се поемат от кипърския фонд. Нашият и кипърският фонд са подписали една многостранна конвенция, съгласно която обезщетенията по застраховката се изплащат като за местните клиенти българският фонд ще посредничи, ще ги обслужи, така че да не се затрудняват. Нашият Гаранционен фонд ще бъде първа линия на разплащане и на контакт с клиентите. Съгласно многостранното споразумение после платените от него пари няма да останат за негова сметка, а ще си ги търси от Кипър\", допълни Агайн.  По думите ѝ за тези, които са си платили до края на годината, нито системата за гаранционните фондове, нито българското, нито кипърското законодателство предвижда някаква компенсация. Нито един обезпечителен фонд и в ЕС не предвижда да се покрива тази загуба. За тези хора не е осигурена система за гаранция и при всички положения те ще могат да си получат парите в процеса на ликвидация, когато тя се осъществи и ако има пари там, обясни Агайн.   Помолена да коментира твърдения, че \"Олимпик\" е предлагала значително по-ниски застраховки от останалите фирми у нас и това би трябвало да я направило подозрителна, Агайн заяви, че \"Твърденията за по-ниски застраховки може и да са верни в някои сегменти, но не във всички\", уточни тя.\r\nРалица Агайн каза още, че кипърският регулатор е изразявал опасения относно две сделки на \"Олимпик\" в чужбина - една в Бразилия и една в Испания. Там \"Олимпик\" е купила други компании за стотици милиони и така на практика е останала без пари.     , коментира Агайн още едно от появилите се твърдения.   Малко по-късно председателят на парламента Цвета Караянчева потвърди, че Агайн е подала заявление за освобождаване от поста.\r\nПрипомняме, че вчера финансовият министър Владислав Горанов тъй като не е предвиден законов механизъм правителството да я освободи.\r\nСъгласно Закона за Комисията за финансов надзор мандатът на зам.-председателите на КФН се прекратява в случай на оставка, при фактическа невъзможност да изпълнява задълженията си повече от шест месеца и случаите, в които съответният член на КФН на тази позиция се окаже в конфликт на интереси или с присъда. Съставът на КФН се одобрява от парламента, по предложение на председателя на комисията - в момента това е Карина Караиванова.", "date": "2018.08.21", "title": "Зам.-председателят на КФН Ралица Агайн подаде оставка*"}
{"url": "https://www.actualno.com/celebrate/sv-mychenica-vasa-i-decata-news_690834.html", "text": "  Св. Васа била жена на идолски жрец. Тя тайно изповядвала християнската вяра и възпитала в нея своите деца. По време на гонението при император Максимиан (управлявал източната половина на Римската империя от 305 г. до 311 г., Pravoslavieto.com) била предадена от самия свой мъж на гонителите на християнството да я съдят.     Нейните деца приели мъченическа смърт. Те били изтезавани и обезглавени пред очите на своята майка според едно предание – в Едеса (в Македония, Pravoslavieto.com, а според друго – в тяхното отечество Лариса.   След тях била изтезавана за вярата и св. Васа. Чрез чудната Божия сила тя останала невредима от огъня, водата и зверовете. Приела мъченическа смърт, като била посечена с меч на остров Алон, недалеч от Кизих в Мраморно море.\r\nОколо 450 г. в Халкидон съществувала църква на нейно име.          ", "date": "2018.08.21", "title": "Св. мъченица Васа и децата ѝ"}
{"url": "https://www.actualno.com/europe/bum-na-morbili-v-evropa-news_690981.html", "text": "  Случаите на морбили в Европа удариха нов рекорд през тази година, по данни на Световната здравна организация (СЗО), цитирани от BBC.     За първите шест месеца на тази година от морбили са се заразили 41 000 души, а смъртните случаи са 37. За сравнение за цялата минала година е имало 23 927 случая, а през 2016 година – 5273 случая.   През тази година само в Англия е имало 807 случая. Затова и СЗО приканва властите в Европа да вземат мерки.\r\nЗдравната организация в Англия твърдят, че по-честите случаи на заболяването се дължат на пътуванията в страни, където морбилите са по-разпространени. Украйна, Сърбия, Грузия, Гърция, Румъния и Италия са сред страните с най-често срещани случаи на морбили. Болестта е с висока степен на заразяване и се разпространява по въздушно-капков път. Инфекцията продължава от 7 до 10 дни, като може да доведе до енцефалит, менингит, пневмония, хепатит и много други усложнения.  Още преди 20 години се е знаело, че ваксината MMR може да се справи с инфекция от морбили, но тогава е била забранена - заради подозрение, че би могла да предизвика аутизъм.   ", "date": "2018.08.21", "title": "Бум на морбили в Европа"}
{"url": "https://www.actualno.com/moresport/very-strong-triumfira-vyv-finalite-na-red-bull-beat4-news_690982.html", "text": "        Red Bull BEAT4 се проведе за първи път, и предизвика мъже и жени, обичащи плажния волейбол и незабравимите забавления. Състезанията са за отбори от по четирима с поне една дама в състава.\r\nДомакини на отделните кръгове бяха Крапец, Рапонги (Варна), Слънчев бряг и Перла Приморско, където бе и кулминацията с мачовете от финалния турнир.   Шампионите привлякоха вниманието с това, че бяха един от много малкото отбори с две дами в отбора. Във финалния турнир Very Strong оправда името си и заслужи голямата награда, осигурена от Red Bull - посещение на мачове от световното първенство по волейбол за мъже в Милано през септември. Емоцията на състезателите бе неописуема, и смесена с нетърпение да видят най-добрите във волейбола от световното.\r\nВ духа на плажните и летни моменти, сребърните медалисти от Rebels Burgas получават билети за Мануел Рива през август на плаж Перла. Бронзовите медали грабна Primo Team, които получиха предметни награди.    Снимки от Финалния турнир в Red Bull Content Pool може да видите ", "date": "2018.08.21", "title": "„Very Strong“ триумфира във финалите на Red Bull BEAT4"}
{"url": "https://www.actualno.com/crime/bratja-v-aresta-edinijat-pijan-zad-volana-drugijat-v-opit-za-podkup-news_690926.html", "text": "  Двама братя от доспатското село Любча са задържани в ареста на Смолян – единият пиян зад волана, другият заради опит да подкупи полицай.     Снощи в 1.29 часа полицията спира за проверка „Фолксваген Поло“ до кръстовището на маданския мост в кв. Устово на областния град.   Установено било, че 41-годишният водач с инициали К. К. от Любча е пиян. Проверката показала 1,5 промила алкохол в издишания въздух.\r\nНепосредствено след тестванетос дрегера пътуващият в автомобила  брат на шофьора опитал да подкупи със 100лв. проверяващия полицай.  Целта на 39-годишния мъж с инициали М. К. била да осуети проверката срещу брат си.   Двамата мъже са задържани за 24 часа със заповед на началника на РУ-Смолян.\r\nСрещу пияния шофьор е образувано бързо производство за управление на моторно превозно средство под въздействието на алкохол, за което предвиденото по закон наказание е лишаване от свобода от една до три години и глоба от двеста до хиляда лева.    Срещу 39-годишния му брат е образувано бързо производство за даване на подкуп на длъжностно лице – полицейски служител, за което е предвидено лишаване то свобода до 10 години и глоба до 15 000 лева.   Работата по двата случая продължава, материалите са докладвани на прокуратурата. ", "date": "2018.08.21", "title": "Братя в ареста – единият пиян зад волана, другият в опит за подкуп"}
{"url": "https://www.actualno.com/curious/razkazite-na-deca-prejiveli-klinichna-smyrt-news_690931.html", "text": "        Това е въпрос, зададен от доктор по философия Пени Сартъри. Тя е работила 17 години в отделение за интензивно лечение и разказва за    „Вероятно повечето хора ще кажат, че човек трябва да е достатъчно възрастен, за да има възможност да построи история или да опише своите усещания на разбираем за нас език. Но съществуват доказателства, че Разбира се, никой не може да надникне в съзнанието на детето, но нека разгледаме случай, описан в медицинското сп. Critical Care Medicine.“\r\nСлед това Пени разказва за резултатите от изследванията на колегите си, които публикували в медицинското списание   Лекарите, продължаващи да се намират в контакт с родителите на детето, разбрали, че три години по-късно момчето съобщило на роднините си шокираща новина: неговата баба умира. Произнасяйки тези думи, детето задало само един въпрос: „Да вземем за пример четиригодишния Тома – син на британски военнослужещ на име Хари – продължава разказа си Пени. – Момчето се оплакало от силни болки в корема и постъпило в болница с диагноза остра чревна непроходимост. Детето се намирало между живота и смъртта, но оцеляло.   Няколко месеца след изписването Том се разхождал с баща си и го помолил да го заведе в „онзи“ парк. На въпроса на Хари за какъв парк става въпрос, детето отвърнало, че когато било в болницата, му се наложило да премине през тунел.     Сартъри твърди, че децата виждат същото, както и възрастните, преживели клинична смърт – тунел, ярка светлина, срещи с починали роднини и заповед да се върнат към живота. Но най-често си спомнят усещането за безгранично щастие.\r\nДоктор Филис Мари Атуотър твърди, че често децата се връщат обратно, тъй като не искат да се разделят с родителите си или „трябва да направят нещо“ в този живот.\r\nСартъри си спомня резултатите от работата на д-р Мелвин Морс, работещ в педиатричното отделение за интензивно лечение, който през 80-те години провел интересно изследване. Той изучавал поведението на 30 оцелели пораснали пациенти и изяснил, че всички те били психически устойчиви, изпитвали съчувствие към другите, били успешни ученици и нито един от тях не станал зависим от алкохол или наркотици.    Разбирането им за духовност обаче било различно от религиите, в които били възпитани. Известни са случаи, в които църковни служители се оплаквали от подкопаващи вярата въпроси на деца, на които така и не можели да отговорят.   източник: ", "date": "2018.08.21", "title": "Разказите на деца, преживели клинична смърт "}
{"url": "https://www.actualno.com/burgas/pokazvat-zlatnija-trofej-po-volejbol-v-burgas-news_691019.html", "text": "  Феновете на волейбола в Бургас ще имат възможността да се докоснат до най-ценния трофей в този спорт - Световната купа. Статуетката ще бъде изложена в града на 23 август, четвъртък, на специална сцена до Пантеона в Морската градина от 18:00 до 20:00 часа.     Поводът за това е предстоящото Световното първенство по волейбол за мъже, което ще се поведе в България и Италия от 9 до 30 септември.   Бургас е избран да бъде част от обиколката, с която Международната федерация дава възможност на феновете на този спорт да се докоснат до отличието.\r\nПо време на надпреварата българският национален отбор ще домакинства някои от срещите си във Варна и евентуално в София.  Представянето на купата на победителя на Световното първенство за мъже се провежда съвместно с Българската федерация по волейбол и с подкрепата на Община Бургас.       ", "date": "2018.08.21", "title": "Показват златния трофей по волейбол в Бургас"}
{"url": "https://www.actualno.com/business/kakvo-da-se-pravi-s-olimpik-ne-pipame-zakona-i-prodyljavame-na-7-septemvri-news_691020.html", "text": "  Засега няма да бъде пипан Застрахователният кодекс и няма да се използват пари от Обезпечителния фонд, който се управлява от Гаранционния фонд. Това реши парламентът по казуса с фалиралата кипърска застрахователна компания \"Олимпик\".     Извънредното заседание на Народното събрание почна по типичен за депутатите стил – в скалата на казаното преди време от червения народен представител Иво Христов за състоянието \"дебил\".   Можеше това заседание да е поне два дни по-късно, правилникът го позволяваше. Това заяви депутатът от ДПС Йордан Цонев, който визира започващия днес Курбан Байрям. Все едно да направим заседание на Коледа, обясни гледната точка на мюсюлманите Цонев, който не е мюсюлманин.\r\nВеднага след това, на два пъти депутатите отхвърлиха заседанието да се предава по БНТ. И в двата случая управляващите от ГЕРБ и \"Обединени патриоти\" се въздържаха, което беше достатъчно предложението за пряко предаване да не бъде прието.      Председателят на бюджетната комисия Менда Стоянова наблегна на това, че нещата ще се решат по кипърското законодателство – затова и държавата следва да проучи какви са възможностите да се помогне най-вече юридически на българските граждани, пострадали от фалита на \"Олимпик\". ГЕРБ също поиска от КФН \"актуална информация“ относно това как е контролирала „Олимпик\", какви вноски е внесла кипърската компания в Гаранционния фонд и защо и какво става с Гаранционния фонд като цяло. Депутатите на най-голямата партия искат доклад за действията на държавата и резултатите от проучването на КФН да бъдат представени на 7 септември.     Държавата да продължава да проучва всички възможности българските граждани, засегнати от фалита на \"Олимпик\", да бъдат обезщетени, настояха социалистите – включително с промяна на българското законодателство. Освен това – да има официален доклад от КФН и отчет относно състоянието на \"Олимпик\", както и на Гаранционния фонд като цяла. А на 3 септември финансовият министър и КФН да кажат какво са открили и направили.   Крум Зарков от БСП обяви, че действията на КФН и държавата са недостатъчно добри. Обещанието да се ангажира кипърски адвокат няма да помогне с нищо, ако българските граждани трябва да си търсят парите от масата на несъстоятелност, защото за тях нямало да остане нищо. Освен това Зарков напомни, че испанският собственик на \"Олимпик\" Диего Гонзалес Алонсо е със забрана да осъществява точно чрез компанията Hispakol, с която държи \"Олимпик\".\r\nЧервеният депутат попита и как така обезщетения ще се търсят от пострадали при катастрофи в Кипърския гаранционен фонд, а не в нашия, след като \"Олимпик\" е внесла 14 млн. лева – 12 млн. в \"Незастраховани МПС\" и 2 млн. в \"Обезпечителен фонд\". Затова и БСП иска цялостен отчет какво става в Гаранционния фонд.\r\nВ отговор финансовият министър Владислав Горанов предупреди изрично, че може Обезпечителният фонд да поеме щетите по сключени полици с \"Олимпик\" (бел. ред. - ), но трябва да се води дебат, защото това означава да се вземат пари от всички български застрахователи т.е. всички българи, тъй като Обезпечителният фонд работи само за фалирали български застрахователни компании - по закон!", "date": "2018.08.21", "title": "Какво да се прави с \"Олимпик\" - не пипаме закона и продължаваме на 7 септември"}
{"url": "https://www.actualno.com/society/bashtata-na-8-godishno-momiche-tyrsi-pomosht-v-borba-s-kovarna-bolest-news_691025.html", "text": "  Иван е диагностициран с една от най-лошите форми на остра миелоидна левкемия. След неуспешен първи опит за индукционна химиотерапия в България беше преместен в болница в Лондон, където по-късно успя да влезе в ремисия и впоследствие да изкара етап на консолидационна химиотерапия. Предстои му трансплантация на стволови клетки и след това, ако всичко е наред, година много скъпа таргетна терапия с инхибитори.     В момента върви кампания за събиране на средства за трансплантацията. Можете да прочете повече за нея . Там е и мястото, където бихте могли да направите дарението. Общата стойност на всички терапии и лекарства се очаква да достигне над 250 000 евро.   \"Иван има 8-годишна дъщеря Моника, която много иска да помогне на татко си като направи машина на времето, за да може той да е отново здрав, но за съжаление не успява да открие нужните части за машината в Интернет. Надяваме се, че с общи усилия ще съберем необходимата сума, за да ѝ покажем, че хубавите неща са не само в миналото, но и в бъдещето!\", се казва в сайта, обявен за помощ мъжа.  ", "date": "2018.08.21", "title": "Бащата на 8 годишно момиче търси помощ в борба с коварна болест "}
{"url": "https://www.actualno.com/politics/borisov-krizata-e-preodoljana-moje-bi-do-kraja-na-sedmicata-shte-imame-tyrgovski-registyr-news_691028.html", "text": "  Кризата е преодоляна, може би до края на седмицата ще имаме работещ Търговски регистър. Това заяви премиерът Бойко Борисов на днешното извънредно заседание на парламента.     По думите на министър-председателя, към днешна дата (21 август) , т.е. покрит е , уточни Борисов. В ход е възстановяването на месец август, каза още лидерът на ГЕРБ.    . До цялостния срив се стига главно заради дефектиралите 3 диска. . Тепърва обаче ще се установяват \"виновните за тази криза\".\r\nПремиерът каза и, че до този момент не били постъпвали сигнали за проблеми от \"Лирекс\" заради Търговския регистър.  Борисов обясни и, че ще се работи по план за – нещо, което беше много критикувано с аргумента, че така се събира на едно място всичко и при пробив може всичко да \"потъне\". Трябвало обаче да се създадат резервни, криптирани копия от всеки държавен оператор на регистри и архиви от данни. До 3 септември трябва да има анализ и да се подготви план за работата на хранилището за резервното съхранение на всички регистри, което да се реализира до 30 септември. А Томислав Дончев добави, че \"единното хранилище\" всъщност няма да се намира на едно място, като каза и, че държавата имала около 17 000 регистъра.\r\nКолкото повече качваме нещата на тези електронни облаци, ще бъдем подложени на хакерски атаки, смята Борисов, който поиска да бъде създадена работна група, за да се промени законодателството, ако трябва.        По процедура всяка парламентарна група имаше право на два въпроса, като \"Обединени патриоти\", ДПС и \"Воля\" не зададоха нито един. И тук не се мина без скандал - дали на въпроси, зададени към Борисов, трябва да отговарят други министри - правосъдният министър Цецка Цачева и вицепремиерът Томислав Дончев. Председателят на парламента и депутат на ГЕРБ Цвета Караянчева каза, че въпроси на премиера се задават въпрос само по обща политика, а специализираните - към ресорните министри. Самият Борисов пък се възмути, че докато говори, БСП дава трибунка (бел. ред. - ).\r\nИнтересен въпрос зададе дясната ръка на Бойко Борисов - Цветан Цветанов. Той попита  .  Вицепремиерът Томислав Дончев отвърна, че не е така - че сървърите са  два, но уточни, че му е трудно да отговори защо тогава става срив - дали  заради техническа конфигурация или едновременен срив. Дончев увери и,  че информация може да се възстанови - както от лентовия архив, който се  прави паралелно с другите процедури по записване, така и от  дефектиралите дискове, но трябвало време.\r\nОтношение по въпроса на Цветанов взе и Борисов, който взе да припомня как в САЩ година и половина се занимават с руската намеса в американските президентски избори. .   Бил е представен доклад от фирма CNsys, според който има 6 IT проблема в управляваните от Агенцията по вписванията електронни системи и в частност Търговският регистър. Подкрепих всичките, каза правосъдният министър Цецка Цачева. От 3 май пък действа договор с \"Лирекс\" за обслужване, касаещо поддръжката на Търговския регистър - за 3 млн. лева.\r\nНа изричен въпрос към Борисов защо след като е имало одитен доклад за качеството на работата на уволнената досегашна директора на Агенцията по вписванията Зорница Даскалова още през 2015 година и тя е стояла толкова време на работа, отговори Цачева. Тя повтори известни вече факти - че е имало сигнал на служител на Агенцията и правосъдното министерство е отправило в началото на тази година три препоръки (бел. ред. - ) как тя да си подобри работата. Имало е и предложение от Инспектората към правосъдното министерство за дисциплинарна процедура, но Даскалова оспорила това пред Главния инспекторат към Министерския съвет, а този инспекторат изрично казва, че изпълнителните директори на Изпълнителните агенции подлежат на санкция не от Трудовия кодекс, а от Закона за администрацията. Отделно Цачева наблегна, че и трите препоръки били изпълнени.   Отделен изричен въпрос на БСП има ли анализ колко е струвало на българския бизнес, на държавата и на българските граждани остана без отговор.", "date": "2018.08.21", "title": "Борисов: Кризата е преодоляна, може би до края на седмицата ще имаме Търговски регистър"}
{"url": "https://www.actualno.com/politics/bsp-poiska-kolektivnata-ostavka-na-komisijata-za-finansov-nadzor-news_691029.html", "text": "   Това каза народният представител от ПГ на „БСП за България“ Георги Търновалийски по време на брифинг в Народното събрание.     „Не Народното събрание да иска доклад от КФН, председателката на комисията трябваше да тича с такъв доклад в Народното събрание и да обяснява защо това се е случило. Получават достатъчно, за да работят и да бъдат на нивото, на което искаха да бъдат. След като са направили тези пропуски, днес трябва да поемат отговорност“, заяви Търновалийски, цитиран от \"Фокус\".   Той отбеляза, че заместник-председателката на КФН Ралица Агайн е поела морална отговорност, като е подала оставка, но органът е колективен. Според него вече Народното събрание ще реши дали тези оставки ще бъдат приети.\r\n„Така се случва в нормалните държави и при хора, които имат достойнство и чест“, заяви още Търновалийски.  По-рано днес парламентът гласува оставката на Агайн и обсъди казуса с фалита на кипърската застрахователна компания \"Олимпик\", която има офиси и у нас и заради която хиляди българи се оказаха без застраховки.   ", "date": "2018.08.21", "title": "БСП поиска колективната оставка на Комисията за финансов надзор"}
{"url": "https://www.actualno.com/balkani/makedonija-ima-godina-i-polovina-za-da-izpylni-uslovijata-za-vlizane-v-nato-news_690995.html", "text": "  Реформите в правосъдието, извършването на вътрешните процедури във връзка с договора за решаване на спора за името, осигуряване на по-голяма отчетност и съответен надзор над разузнаването и службите за сигурност, проверка на вътрешните разпоредби за изпращане на въоръжени сили в чужбина... са част от напътствията за влизане в НАТО, които македонското правителство трябва да осъществи за период от 18 месеца.     Министерствата, съгласувано с правителството, ще трябва да изпълнят редица икономически, политически, охранителни и съдебни условия, които трябва да бъдат изпълнени до края на април 2020 година, пише БГНЕС.   В документа, изпратен от генералния секретар на НАТО Йенс Столтенберг, между политическите условия, които Македония трябва да изпълни, са подчертани редица условия в областта на отбраната и армията. Още от самото начало се подчертава необходимостта да се гарантира, че няма конституционни или законови ограничения, които биха могли да попречат на колективни отбранителни операции, за да се гарантира, че всички стратегически насоки за развитие, трансформация и функционирането на националната система за защита и възможностите са в съответствие с бъдещото членство в НАТО.\r\nКато изискване на НАТО е отбелязано, че македонското министерство на отбраната трябва да започне с изпълнението на плановете за преструктуриране и модернизация на въоръжените сили с цел постигане на планирания военен капацитет и разработване на по-способни, налични и устойчиви сили, способни да допринесат към мисиите на Алианса. Необходимо е да се поддържа ниво на разходи за отбрана, достатъчно за подпомагане на преструктурирането и модернизацията на въоръжените сили, което ще даде ефективен принос за Алианса.  Преговорите между Македония и НАТО се очаква да започнат следващия месец и е възможно да продължат до април 2020 година, когато се очаква финализиране, чрез ратификация от страна на държавите-членки и Македония.   ", "date": "2018.08.21", "title": "Македония има година и половина, за да изпълни условията за влизане в НАТО"}
{"url": "https://www.actualno.com/asia/lavrov-kosovskite-albanci-ne-izpylnjavat-zadyljenijata-si-news_691017.html", "text": "  Руският външен министър Сергей Лавров заяви, че властите в Прищина не изпълняват договореностите си със Сърбия и Европейският съюз трябва да повлияе на Косово, предава ТАСС, цитирана от \"Фокус\".     Лавров също така съобщи, че в момента се подготвя официално посещение на руския президент Владимир Путин в Сърбия.   „Президентът на Сърбия Александър Вучич покани президента на Русия Владимир Путин да посети страната. В момента тази среща се готви много активно“, уточни министърът.", "date": "2018.08.21", "title": "Лавров: Косовските албанци не изпълняват задълженията си"}
{"url": "https://www.actualno.com/starazagora/evakuacija-na-dyrjavni-institutcii-v-kazanlyk-zaradi-miris-na-gaz-news_690939.html", "text": "  Заради мирис на газ в централната градска част на Казанлък, евакуираха сградата на данъчната служба и социалното подпомагане, предаде БГНЕС.     Към момента не е установен източникът, но по данни на пожарната, от няколко шахти в града се разнася миризмата на природен газ. Ще бъде извършен оглед и на банката в съседство на сградата на данъчното и ако там бъде установен мирис на газ, и банката ще бъде евакуирана.   Фирмата, стопанисваща газопреносната мрежа, извършва оглед по трасето, за да установи откъде точно е възможно да има теч. В крайна сметка, към 12 на обяд беше установено, че в двора на фирмата-подизпълнител на газоразпределителното дружество има съд, в който се съхранява изкуствен ароматизатор на газа, който се казва одорант. Заради високите температури или човешка намеса е нарушена целостта на опаковката и от там се е разнесла силната миризма на газ, който се усещаше почти в целия град и създаде паника.  Според комисар Стоян Колев, директор на ПБЗН-Стара Загора, реална опасност за населението няма. Той похвали действията на газоразпределителната фирма за бързата им и адекватна реакция и ги определи като една добра тренировка.", "date": "2018.08.21", "title": "Евакуация на държавни институтции в Казанлък заради мирис на газ*"}
{"url": "https://www.actualno.com/europe/chavushoglu-politikata-na-trymp-kym-turcija-e-samounishtojitelna-news_691023.html", "text": "  В коментар за в. „Ю Ес Ей Тудей“ турският външен министър Мевлют Чавушоглу определи като „самоунищожителна“ политиката към Турция на американския президент Доналд Тръмп.     „Имайки за цел подкопаване на икономиката на съюзник, за да отбележиш точки във вътрешната политика, е дълбоко погрешно.\" \"Отчуждаването на съюзник, с който вашата страна споделя жизненоважни национални интереси, е самоунищожително\", каза Човушоглу, цитиран от БГНЕС.\r\nСлед като напомни за ключовите роли на Турция в НАТО, министърът продължи: \"Икономическите санкции, които правителството на Тръмп налага на Турция, обаче, са готови да разрушат всяка атмосфера на сътрудничество - въпреки че глобалните заплахи изискват да укрепим, а не да отслабваме връзките, които ни обвързват заедно“.\r\nЧавушоглу изброи Сирия и и борбата срещу „Ислямска държава“ като две ключови области на сътрудничество между двете страни.  Турската въздушна база \"Инджирлик\" е домакин на американски войници, които служат на фронтовата линия на борбата срещу ИД.“ Турският министър подчерта значението на базата, чието разположение „поставя съюзническите сили с часове по-близо от други бази в региона“.\r\nЧавушоглу отхвърли решението на Тръмп да удвои митата на САЩ за редица турски продукти, като наложи санкции на двама турски министри по ареста на пастор Андрю Брънсън.\r\n\"Това безразсъдно ескалиране трябва да спре. САЩ и Турция може да имат различни възгледи по важни въпроси, но ние стратегически се привеждаме в съответствие по широк кръг от други. В името на всички ни трябва да разглеждаме нашите разногласия с дипломация, а не с заплахи и провокации. с ангажимент към факти и перспектива \", заключи Чавушоглу.    ", "date": "2018.08.21", "title": "Чавушоглу: Политиката на Тръмп към Турция е самоунищожителна"}
{"url": "https://www.actualno.com/crime/medicinski-odit-ustanovi-narushenija-po-sluchaja-s-pochinala-predi-dva-meseca-rodilka-v-pleven-news_690988.html", "text": "  Извършената проверка в УМБАЛ „Д-р Георги Странски“ - Плевен по повод на 26 юни родилка с инициали М. М. констатира нарушениe в диагностично-лечебния процес, за което ще бъде образувано административно-наказателно производство, съобщиха от Министерството на здравеопазването.     Цялата документация по случая е предоставена на Районната прокуратура в Плевен.   Родилката влиза в болница на 25 юни в Клиниката по акушерство и гинекология на УМБАЛ – Плевен за планово цезарово сечение. Проведена е предоперативна анестезиологична консултация, но не е извършен преглед и в Историята на бременността и раждането (ИБР) няма записани данни за състоянието на устната кухина и подвижността на шийния отдел на гръбначния стълб на пациентката. На по-късен етап това не е позволило да се направи оценка на риска от извършване на ендотрахеална интубация.\r\nПо преценка на анестезиолога и по желание на пациентката раждането е планирано да се извърши под обща анестезия.  На 26 юни, в 9:00 часа е започнала оперативната интервенция. Направени са няколко опита за ендотрахеална интубация, която не се е осъществила поради анатомични особености на устната кухина. Екипът е пристъпил към ръчно обдишване. В периода на обдишване е установено повишено съпротивление на дихателните пътища, тежък бронхоспазъм и хипотония. Вследствие при родилката настъпва остра хипоксия, довела до пренатално страдание за плода.   Опитите за реанимация са продължили до 14:00 часа. Това е и часът на обявяване на леталния изход.\r\nИзпълнителна агенция \"Медицински одит\" е отправила препоръка към УМБАЛ - Плевен в срок до 30.09.2018 година да бъде разработена и приложена писмена процедура за оценка на риска при осъществяване на ендотрахеална интубация.    ", "date": "2018.08.21", "title": "Медицински одит установи нарушения по случая с починала преди два месеца родилка в Плевен"}
{"url": "https://www.actualno.com/burgas/stara-hartija-za-nova-kniga-v-burgas-news_691018.html", "text": "  От Бургас ще стартира тазгодишното издание на националната инициатива \"Стара хартия за нова книга\". За втора поредна година на 8 септември в Морската градина пред Пантеона, между 10.00 и 14.00 часа всяко дете, което доведе възрастен придружител с поне 5 кг. стара хартия за рециклиране, ще получи нова детска книга по избор и подаръци от партньорите на празника.     Организаторите от \"ЕКОПАК България\" АД и Книжен център \"Гринуич\" напомнят, че колкото повече стара хартия съберат децата, толкова повече дървета ще спасят от изсичане. \"Стара хартия за нова книга\" се провежда с подкрепата на Община Бургас и Регионалната библиотека \"П. К. Яворов\".   За да има за всички достатъчно книги, всеки, който донесе 5 кг. стара хартия за рециклиране, ще получи само една книга. Децата, донесли допълнителни 5 кг. хартия, ще получат втора книжка на екотематика - новото специално издание на \"ЕКОПАК България\" АД \"Грийн тийн\". Така в рамките на празничния ден децата могат да получат най-много две книги.\r\nОчакват Ви добро настроение и много награди с музика, танци, конкурси и игри. Както всяка година, кампанията има литературен талисман. В настоящото издание малчуганите ще имат възможност да влязат в \"дрешника\" на приказния свят на Нарния, където ги очакват нови предизвикателства и награди. Книгите от поредицата \"Хрониките на Нарния\" са осигурени за празника от издателство \"Труд\", основен партньор на инициативата.  През 2017 г. кампанията се проведе за първи път в Община Бургас. Тогава общо 1100 деца от Бургас предадоха 6 тона стара хартия за рециклиране и така спасиха от изсичане 78 дървета. В замяна малките екоактивисти получиха повече от 1500 нови книги.   ", "date": "2018.08.21", "title": "\"Стара хартия за нова книга\" в Бургас "}
{"url": "https://www.actualno.com/bgfootball/cska-1948-uvolni-treniora-news_690978.html", "text": "  Втородивизионият ЦСКА 1948 се раздели с досегашния си треньор Валентин Илиев. Бившият защитник на ЦСКА няма да води отбора, като \"червените\" вече търсят нов наставник.     Вчера отборът не успя да победи отбора на Монтана, а голяма цел е влизане в Първа лига. Именно и незадоволителните резултати са причина за раздялата.         ", "date": "2018.08.21", "title": "ЦСКА 1948 уволни треньора"}
