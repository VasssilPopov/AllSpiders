{"url": "https://www.actualno.com/viewpoint/patova-situacija-v-igrata-na-poker-s-kim-news_693966.html", "text": "   Сближаването между Вашингтон и Пхенян забуксува: след историческата среща в Сингапур не се случи много. Сега всичко зависи от силната воля на основните участници в тази игра, включително на Пекин и Сеул, пише Мартин Фриц в анализ за .      Беше ясно, че светът ще наблюдава много внимателно как севернокорейското ръководство ще отбележи 70-годишнината от основаването на държавата. И първите сигнали са обнадеждаващи: този път на военния парад в Пхенян не видяхме балистични ракети. Очевидно Ким Чен Ун е преценил, че не трябва повече да провокира САЩ, а вместо това просто да отпразнува другите успехи, като например мащабното строителство в страната.   Празненствата по повод 70-годишнината идват в тежък момент за севернокорейския лидер. Ким Чен Ун иска да повиши стопанския ръст, но санкциите спъват икономиката. По-добрите отношения със САЩ би трябвало да помогнат за разхлабването на санкциите. Но и три месеца след историческата среща в Сингапур между него и американския президент Доналд Тръмп двамата не могат да се споразумеят за следващата стъпка на сближаване.   В сряда Ким Чен Ун изрази пред специалния южнокорейски пратеник разочарованието си от застоя в преговорите. Северна Корея вече предприе \"първите необходими стъпки за денуклеаризиране\" на Корейския полуостров, е подчертал Ким, визирайки закриването на ядрения изпитателен полигон и разрушаването на една ракетна база. Севернокорейският лидер е настоял също САЩ да оценят подобаващо демонстрираната от Пхенян добра воля - знак, че Ким се надява на нормализиране на отношенията със САЩ.\r\nВ Сингапур двете страни действително се споразумяха за подобряване на отношенията. Доналд Тръмп дори бил обещал, че в скоро време ще подпише декларация за официалното прекратяване на Корейската война.   Американският президент реално обаче не предприе нови стъпки, а се задоволи само с това временно да замрази съвместните военни маневри с Южна Корея. След това тайните служби информираха, че Северна Корея е продължила да произвежда ядрен материал и да строи ракети. В началото на август американското правителство наложи нови санкции срещу двама високопоставени севернокорейски функционери, а президентът Тръмп отмени визитата на външния си министър Майк Помпео в Пхенян. Беше съобщено за изпратено послание до Вашингтон от шефа на севернокорейските тайни служби, който е изразил очакването, че Помпео \"ще предложи нещо\" при визитата си в Северна Корея. А САЩ изглежда чакат първо Северна Корея да направи нови и конкретни стъпки в ядреното разоръжаване.     Възможно е в близките седмици да станем свидетели на раздвижване, което да доведе и до изход от сегашната патова ситуация. Китай и Южна Корея засилват натиска си върху Ким Чен Ун. Един пример: китайският президент Си Цзинпин отклони поканата на севернокорейското ръководство да присъства на юбилейното тържество за 70-годишнината. Вместо него в Пхенян пристигна председателят на китайския парламент. Анализаторите оценяват това като сигнал от Пекин, че Северна Корея не бива да храни надежда за разхлабване на икономическите санкции. Освен това Китай иска да избегне впечатлението за прекалена близост със Северна Корея - заради търговските си спорове със САЩ. Доналд Тръмп обвини Китай, че тайно смекчава санкциите срещу Пхенян и ги използва като средство за натиск в търговските преговори със САЩ. Китай отхвърли това обвинение, но не иска и да налива още масло в огъня. От 13 години насам нито един китайски държавен ръководител не е посещавал Северна Корея. И китайският президент Си Цзинпин ще изиграе този коз само ако има някаква изгода.\r\nЮжнокорейският президент Мун Дже-ин пък разчита на сближаване между Пхенян и Вашингтон  - само така могат да се осъществят амбициозните му планове за съвместни проекти между двете Кореи. Така например планираното изграждане на нови железопътни линии е възможно само ако ООН отмени икономически санкции срещу Северна Корея. Затова на третата среща помежду им от 18 до 20 септември в Пхенян Мун Дже-ин вероятно ще поиска от севернокорейския лидер още по-конкретни стъпки за денуклеаризация на Корейския полуостров.    Севернокорейският лидер вече предприе първата малка стъпка за подобряване на отношенията със САЩ. В сряда той заяви, че иска да осъществи ядреното разоръжаване още \"през първия мандат на президента Тръмп\". За първи път Ким Чен Ун назовава конкретен срок за това. Доналд Тръмп също изрази своя оптимизъм. \"Заедно ще се справим\", написа той в Twitter.   Проблемът се състои в това, че американският президент е заобиколен от хардлайнери по отношение на Северна Корея, начело със съветника по въпросите на националната сигурност Джон Болтън. А дипломатите и функционерите около Ким също са от старата школа и нямат никакво доверие на Америка. Даже това, че двамата лидери се срещнаха и разговаряха лично в Сингапур, не успя да сложи край на взаимното недоверие.", "date": "2018.09.09", "title": "Патова ситуация в играта на покер с Ким"}
{"url": "https://www.actualno.com/society/intenziven-trafik-v-cjalata-strana-v-poslednija-pochiven-den-news_693977.html", "text": "   . В последния почивен ден интензивността на движението започва да бъде голяма. Към момента имаме засилен трафик по основните направления от републиканската пътна мрежа. Това каза инспектор Петър Соколов от отдел „Пътна полиция“ към Главна дирекция \"Национална полиция\", предаде БГНЕС.     “Най-голям е в момента трафикът от влизащите моторни превозни средства от ГКПП \"Кулата\". . В най-уязвимите участъци сме разположили полицейски екипи, които да подпомагат движението на прибиращите се моторни превозни средства”, посочи инспекторът.\r\nКъм момента . „Колегите от СДВР са разположили екипи на всички входно-изходни артерии на столицата и по кръстовищата, където е необходимо и където има струпване на моторни превозни средства, ще преминат към ръчно регулиране на движениeто“, обясни инспектор Соколов.\r\nПо думите му в момента всички налични сили на пътна и охранителна полиция са извадени на терен и подпомагат и регулират движението в най-уязвимите участъци.    , предаде агенция \"Фокус\". Засилено движение има и по пътищата Пловдив - Пещера, Пловдив - Карлово и Пловдив - Асеновград - Смолян. Натоварено е движението и в града под тепетата.     . Интензивно е движението по пътя Бургас – Слънчев бряг в района на кръстовищата с кръгово движение при Поморие. Интензивно е и движението в посока Созопол в района на база Атия. Натоварено е движението и по АМ „Тракия“ в района на Бургас, както и на входно-изходните пътни артерии на Бургас. . Проверката от гръцка страна се извършва много по-бързо. При преминаването в българската част на пункта, се получава забавяне, като се е образувала опашка от автомобили, която започва още от тунела. .   Движението се осъществява в една лента по път II-73 през Ришки проход в участъка Риш - Камчия поради аварирал ТИР, съобщиха от Агенция „Пътна инфраструктура“. Водачите да се движат с повишено внимание и съобразена скорост. Движението се регулира от пътна полиция. , прогнозира по-рано началникът на „Пътна полиция“ към СДВР комисар Тенчо Тенев.   От сутринта на територията на страната са станали – в Габрово, Монтана и Пловдив.   Междувременно от пресцентъра на ГД „Гранична полиция“ съобщиха и че е интензивен трафикът на .\r\nНа българо-гръцката граница на ГКПП „Кулата“ трафикът е интензивен на вход и изход от леки и товарни автомобили. На ГКПП „Илинден“ и ГКПП „Маказа“ трафикът е интензивен на вход от леки автомобили. На българо-турската граница на ГКПП „Капитан Андреево“ трафикът е интензивен на изход от товарни автомобили.\r\nНа българо-сръбската, българо-румънската и българо-македонската граница трафикът е нормален на всички гранични контролно-пропускателни пунктове. ", "date": "2018.09.09", "title": "Интензивен трафик в цялата страна в последния почивен ден"}
{"url": "https://www.actualno.com/balkani/arestuvaha-bylgarski-romki-za-vandalizym-v-grycki-muzei-news_693973.html", "text": "  Гръцката полиция задържа две българки от ромски произход, които са заподозрени във вандалски прояви в едни от най-известните музеи в Атина, съобщава AFP, цитирана от БГНЕС.     Заподозрените са арестувани в Националния исторически музей в гръцката столица, който е дом на реликви от гръцката война за независимост от 19. век. Жените казали на полицията, че оставяли мазни петна от масло и смирна по експонатите, защото „според Светото Писание те били чудотворни”. Българките ще бъдат изправени пред съда в понеделник.   През юли две жени на средна възраст оставили мазни петна по няколко дузини артефакти в Музея за византийско и християнско изкуство, който има една от най-големите колекции на религиозни реликви в страната. Инцидентът бе оповестен от гръцкия вестник „Катимерини”, а не от ръководството на музея. Министърът на културата на Гърция Лидия Кониорду тогава се опита да омаловажи инцидента. „Няма да нарека случилото се точно вандализъм, няколко дами просто са пръскали със светено масло”, заяви Кониорду, която бе сменена на поста след рокади в кабинета.\r\nВ края на август от Музеят „Бенаки”, който притежава огромна колекция от гръцко изкуство, заявиха, че две жени са напръскали с „мазна, безцветна субстанция без мирис”, част от експонатите.  В повечето случаи служителите на музеите са успявали да отстранят мазните петна от артефактите. Но на някои от експонатите от дърво са нанесени щети – включително на изключително ценен коптски дървен кръст от 6. век.    ", "date": "2018.09.09", "title": "Арестуваха български ромки за вандализъм в гръцки музеи"}
{"url": "https://www.actualno.com/curious/dneven-horoskop-za-10-septemvri-news_693746.html", "text": "        Това е ден, в който да отстоявате мнението си. Бъдете сигурни в правотата си, за да повярват и другите в нея. Използвайте само позволени методи. Задачата ви днес ще бъде да запазите енергията си през целия ден. За това ще ви е нужно правилното хранене и положителното мислене. Не се разделяйте с тях.   Това е ден за нещо ново. Не се колебайте да изхвърлите  всичко старо. Опитайте се да бъдете различни и по-добри.     Това е ден за постигане на успехи. Всичко, което не ви доставя особено удоволствие като дейност ще спомогне за развитието ви, така че не се отказвайте. Това е ден за открития. Най-добрите ще станат във вас самите. Не се колебайте да се надскочите в качества, които не са от любимите ви, но са добри. Днес може да срещнете някои трудности в офиса.Причина за това е вашата нерешителност, която сте проявили преди време. Сега бъдете по-уверени и настоятелни.   Това е ден за ясни изявления и точни действия. Притежавате достатъчно отговорност, така че не се колебайте, че действате правилно. Това е ден, в който да се погрижите за здравето си. Един контрастен душ може да направи чудеса за тонуса ви. Не правете компромиси с храненето.    Това е ден, в който да похвалите своя най-близък приятел. Ако има нещо недоизказано бъдете максимално дипломатични, а най-добре забравете за лошото. Това е ден за общуване. Бъдете открити за всякакви нови идеи и предложения. Не се знае откъде ще изскочи заекът.    Днес ще ви обземат най-различни емоции. Изследвайте ги добре и не позволявайте да придобият разрушителна сила върху вас. Днес ще имате прекалено много задачи, за да изпадате в меланхолия. Добре свършената работа ще ви умори, но и ще ви накара да сте доволни от себе си.", "date": "2018.09.09", "title": "Дневен хороскоп за 10 септември"}
{"url": "https://www.actualno.com/bgfootball/vijte-koi-televizii-shte-predavat-nacionalite-po-futbol-i-tezi-po-volejbol-news_693975.html", "text": "  Неделя вечер се очертава много бурна за феновете на двата най-популярни колективни спорта у нас. Днес на футболния терен излизат възпитаниците на Петър Хубчев, които ще се изправят срещу Норвегия в мач от втория кръг на новосформирания турнир на УЕФА - Лига на Нациите.     Малко по-късно пък започва походът на \"лъвовете\" на Пламен Константинов на Световното първенство по волейбол. Както е известно, България е домакин заедно с Италия на най-големия форум в този спорт, а мачовете от груповата фаза на родните представители ще се играят във Варна. Първият съперник пък е Финландия.   Къде може да гледате .\r\nКъде може да гледате .  ", "date": "2018.09.09", "title": "Вижте кои телевизии ще предават националите по футбол и тези по волейбол"}
{"url": "https://www.actualno.com/balkani/vuchich-dalech-sme-ot-reshavaneto-na-kosovskija-problem-news_693980.html", "text": "  Сърбия няма проект за решение на косовския въпрос и е далеч от постигането на някакво решение. Това заяви сръбският президент Александър Вучич пред сърбите в Косовска Митровица, предаде БГНЕС.     Той добави, че трябва да се търси решение, но в същото време не е оптимист по този въпрос. \"Искаме договор с албанците или искаме удължаване на агонията?\", попита Вучич, посочвайки, че няма никакво решение. \"Моля се това да бъде може би за пет до десет години“.\r\nВучич подчерта, че неговата работа е да промени репутацията на Сърбия в света. \"Да се променим самите ние и рамката, чрез която нещата се възприемат на Балканите\", каза Вучич. Сръбският президент добави също, че \"ако косовските сърби бъдат атакувани, той няма да се поколебае да ги защити\". Припомняме, че по-рано ветераните от армията за освобождение на Косово от региона Дреница със заграждения, за да предотвратят посещението на Вучич в село Баня. Последният беше принуден да се върне в Косовска Митровица, където обещава да направи важно изявление за политиката на Белград по косовския въпрос.    Протестиращите албанци на свой ред настояват за извинение от официалните сръбски власти заради жестокостите по времето на Косовската война в края на 90-те години на миналия век. Косовската полиция с помощта на международните сили от КЕЙФОР разчистват загражденията.  Междувременно косовският президент Хашим Тачи осъди блокадата на пътищата срещу визитата на Вучич.          ", "date": "2018.09.09", "title": "Вучич: Далеч сме от решаването на косовския проблем"}
{"url": "https://www.actualno.com/sofia/zadrystvanija-sa-se-obrazuvali-v-tunelite-vitinja-i-topli-dol-news_693985.html", "text": "  Интензивен е трафикът по АМ „Хемус“, образували са се задръствания в тунелите „Витиня“ и „Топли Дол“, в посока София. Това съобщи агенция \"Фокус\".     Автомобили се движат в аварийната лента. На около 20 км от столицата на първия стеснен участък в посока София се е образувала колона от автомобили с дължина 500 метра.   Придвижването се осъществява изключително бавно. Няма екипи на \"Пътна полиция\".   ", "date": "2018.09.09", "title": "Задръствания са се образували в тунелите \"Витиня\" и \"Топли дол\""}
{"url": "https://www.actualno.com/europe/hiljadi-rusnaci-protestirat-sreshtu-pensionnata-reforma-na-fona-na-provejdashtite-se-izbori-news_693981.html", "text": "  Хиляди руснаци излязоха на протест срещу неособено популярната пенсионна реформа на фона на провеждащите се в страната местни и регионални избори, предаде AFP, цитирана от БГНЕС.     Полицията вече задържа около 150 души, взели участие в демонстрациите в цялата страна. Те бяха организирани по призива на опозиционния лидер Алексей Навални, който излежава едномесечна присъда за неразрешено гражданско недоволство.\r\nНай-малко 2000 души излязоха по улиците в центъра на Москва, докато руската столица избира кмет. Плановете на кабинета да увеличи възрастта за получаване на държавна пенсия на 60 години за жените и на 65 години за мъжете предизвика широко обществено недоволство и доведе до рязък спад в рейтинга на президента Владимир Путин.   На протеста в Санкт Петербург около 1000 души, предимно млади хора, крещяха „Срам” и размахва лозунги, с които призоваваха за оставката на държавния глава. Според данни на полицията арестуваните в Москва са двама, петима в санкт Петербург, 22 в сибирския град Омск и още няколко дузини демонстранти на протестите в останалата част на Русия. Припомняме, че днес , за да гласуват на местите и регионалните избори, в които се очаква да доминират подкрепяни от Кремъл кандидати.       Изборите за кмет на Москва са предварително предизвестени, коментират анализатори. В бюлетината няма нито един изявен опозиционен кандидат, а настоящият градоначалник – Сергей Собянин, се очаква да спечели пореден мандат без особена конкуренция. ", "date": "2018.09.09", "title": "Хиляди руснаци протестират срещу пенсионната реформа на фона на провеждащите се избори"}
{"url": "https://www.actualno.com/curious/sedmichen-horoskop-za-10-16-septemvri-news_693716.html", "text": "        През тази седмица ви предстои да преживеете мъдростта и търпението ще са ви необходими за да поддържате променливия късмет в сложен период. Най-добре разчитайте само и единствено на своите собствени сили. Вторник ще бъде един ефективен и натоварен ден, в който ще може да споделите своите идеи и замисли. В случай, че те бъдат приети това ще ви помогне много да ги осъществите реално.  В сряда бъдете умерени в изказа си, за да не предизвикате ненужен конфликт. В петък очаквайте добра новина, на чиито последици ще се радвате през почивните дни. През тази седмица е много важно да проявите маскимална степен на търпение и разсъдливост. Не забравяйте, че понякога бързият успех може така бързо и да си отиде. Далновидността ви сега може да ви даде много повече в дългосрочен период. В последните два работни дни на седмицата не поемайте чужди отговорности. През почивните дни се посветете на дейности, свързани с изкуството.   Тази седмица ще имате възможността да реализирате едни от най-смелите  и креативни планове. Найстройте се за успех особено в дните вторник и сряда. Ако изиграете добре картите си ви очаква сериозно повишаване на доходите. Своят успех ще имат и хората с творчески професии. Не се притеснявайте да предложите изкуството си на нови места. В личен план всичко ще върви по мед и масло. Ще може да се похвалите с хармония в отношенията.     Тази седмица ще трябва да наблегнете на служебната част от живота. Сега не може да си позволите да отлагате изпълнението на вече поети задължение. През цялото време може да сте спокойни, че началниците ви са уверени във вашите качества. Действайте със самочувствие. В личен план може да имате някои сътресения в отношенията с любимия човек. Важното е да не правите от мухата слон, но има какво да усъвършенствате в характера ви. Тази седмица ще промени ваши основни виждания за живота. Първо е добре да се отървете от някои задължения, които ви товарят прекалено. Отдавна сте прекалено натоварени и вече няма за кога за отлагате отхвърлянето на товара. В личен план ще трябва да проявите готовност да откликнете на молба на вашия партньор. В здравословно отношение обърнете повече внимание на това с какво се храните и колко полезни хранителни вещества приемате. Тази седмица ще се наложи да поемете частично нечия отговорност. Не съжалявайте за допълнителното натоварване. Това ще се отрази прекрасно на опита ви, а и на имиджа ви. В четвъртък и петък очаквайте финансови постъпления. През почивните дни наваксайте пропуснатото време със семейството. Заложете на качеството на времето, което ще прекарате заедно.   Очаква ви седмица на спокойствието. Време е да намалите темпото и да си починете. Физически и психически. Никой не може да ви помогне по-добре в това отношение от вас самите. Правете по-често това, което ви носи утеха. Гледайте с вяра в бъдещето, но най-вече правете това, което наистина ви носи удоволствие. Сега е много важно да отхвърлите всяка намеса в личния ви живот и да не позволявате манипулации или вменяване на вина. Не забравяйте да си купите нещо красиво, което да ви радва. През тази седмица може да чуете не много приятни неща по ваш адрес. Не бързайте да се разстройвате. Това е само признак за вашата ценност. В личен план ще се наложи да направите някои компромиси, но бъдете сигурни, че скоро ще бъдете реванширани. Има време за още едно кратко пътуване преди началото на същинската есен - не я изпускайте. Най-добре заминете сами.    Това е седмица, в която ще се убедите в качествата си. Научили сте много неща, но това не е всичко. Не отхвърляйте предложения за вашето усъвършенстване. Сега не е моментът за смяна на посоката, а за утвърждаване. В личен план ви очаква спокойствие. Запълнете времето си с дейности, свързани с изкуството. при спортуване бъдете умерени и не се претоварвайте. През тази седмица се посветете на търсене на новото. Не отхвърляйте интересните идеи у дома и в работата. Колкото и странни да са те скоро ще настъпи момент, в който те ще бъдат единственото печелившо решение. По същия начин действайте в личен план. Ако не виждате решение на даден проблем постъпете така, както до сега не сте го правили. В здравословно отношение избягвайте алкохола. Съществува опасност да попаднете на некачествена напитка.    Тази седмица ви предстои да се примирите с някои обстоятелства. Ще мине време и ще разберете, че не е имало какво да направите. Нека обаче това да ви е бележка да действате навреме. Не отлагайте нищо и се постарайте да \"хващате\" шанса, докато е време. В личен план не настоявайте прекалено за своето. Може би е време да обърнете повече внимание на желанията и нуждите на партньора ви, а когато това се случи ще дойде ред и на вашите желания. Тази седмица бъдете нащрек. Събитията ще следват едно след друго и може би ще пропуснете задача, която е важно да не отлагате. Направете си списък с най-важното и всеки ден го преглеждайте. Може да се наложи да го допълвате. От друга страна отмятането на вече направеното ще ви подейства добре. Периодът е добър за започването на диета, в която да намалите сладкото и тестеното. Сега има много плодове, които биха заменили вредните захарни изделия. В личен план се постарайте да се максимално спокойни.", "date": "2018.09.09", "title": "Седмичен хороскоп за 10-16 септември"}
{"url": "https://www.actualno.com/society/50-000-avtomobila-se-zavryshtat-ot-gyrcija-news_693986.html", "text": "  Изключително интензивен бе трафикът между 16:00 и 17:00 ч. днес между Симитли и Благоевград. При пътен възел \"Симитли\", където се влива път II-19, се образува тапа, която се разсейва едва преди Благоевград, предаде БГНЕС.     Изключително интензивен е потокът от граничен пункт „Кулата-Промахон” на българо-гръцката граница. Този по път II-19-ГКПП „Илинден-Ексохи”, Гоце Делчев и Банско е много по-слаб.\r\nХиляди се завръщат към Благоевград и София след почивните дни за Съединението, които за мнозина са четири. Над 50 000 леки автомобили са влезли в Гърция за почивните дни, които днес се завръщат обратно.\r\nТапата се образува между Кресненското дефиле и с. Железница, най-вече заради многото ограничения на скоростта от 60 км/час.     При Симитли след 16:00 ч. имаше десетки сигнали от пътуващи, които питаха медиите да не би да има катастрофа в района. Такава, за щастие нямаше.\r\nЗаради тапата при Симитли мнозина автомобили поеха по обходния път с. Черниче-Симитли- с. Железница-Долно Церово и благоевградския квартал „Струмско”.\r\nПреди Благоевград трафикът се нормализира.    ", "date": "2018.09.09", "title": "50 000 автомобила се завръщат от Гърция"}
{"url": "https://www.actualno.com/balkani/samo-eventualna-partija-na-slavi-trifonov-bi-zastrashila-seriozno-statukvoto-smjata-politolog-news_693983.html", "text": "   . Това каза политологът проф. Тодор Галунов в интервю за агенция \"Фокус\". Той коментира обаче, че по всички прогнози .     По думите му . „За да има преждевременна криза в рамките на кабинета, трябва да има някаква криза в самата партия. Към момента няма идея за нов лидер на ГЕРБ. Още повече, ние виждаме, че във вътрешнопартийните форми на тази партия премиерът има пълно одобрение и неговата политика се одобрява почти на 100%, което е почти безпрецедентно в новата политическа партия“, допълни проф. Галунов.   Според него към момента . „Не се вижда сериозна извънпарламентарна политическа сила, която със сигурност да влезе в новия парламент, т.е. няма извънпарламентарен натиск. Това може би до голям степен също крепи кабинета, тъй като нито има сериозен извънпарламентарен натиск, нито някакви сериозни протести в страната. Получава се привидният парадокс, че сме недоволни от ситуацията. Всички казват, че има проблеми в страната. Дори и управляващите казват, че има достатъчно проблеми за решаване, но никой няма сметка от тези предсрочни избори“, допълни проф. Галунов.\r\nТой уточни, че друг фактор, който допълнително спомага за това кабинетът да остане, е не само, че старите партии, които са извън парламента, не са в състояние да прескочат бариерата все още, но и че няма някаква радикално нова политическа формация. „ , тъй като при всеки друг вот най-много ГЕРБ и БСП да понамалят малко своите резултати. Евентуално формат от старата десница може да се появи или партия „Воля“ да напусне българския парламент, но нещо радикално все още няма да се получи. Алтернатива сякаш може да се даде, но тя е в процес на узряване“, посочи политологът.     „Както и да погледнем, в 21-ви век няма абсолютно суверенни държави. България също не е напълно суверенна държава, но няма явен външен натиск за събаряне на кабинет. Още повече, че по време на европредседателството България не направи някакви сериозни политически грешки, въпреки че се беше захванала с един доста парлив проблем – проблемът за т. нар. Западни Балкани и неговата бъдеще интеграция“, допълни още проф. Галунов.", "date": "2018.09.09", "title": "Само евентуална партия на Слави Трифонов би застрашила сериозно статуквото, смята политолог"}
{"url": "https://www.actualno.com/america/trymp-pozdravi-kim-chen-un-che-e-provel-parad-bez-jadreni-raketi-news_693989.html", "text": "  Американският президент Доналд Тръмп поздрави севернокорейския лидер Ким Чен Ун за мащабния военен парад по повод 70-годишнината от основаването на страната. Припомняме, че по време на събитието Пхенян не демонстрира нито една балистична ракета с ядрена бойна глава.       „Това е голям и изключително позитивен сигнал от страна на Северна Корея. Благодарение на лидера Ким. И двамата ще докажем на всички останали, че не са прави”, написа лидерът на свободния свят в личния си профил в Twitter.\r\nПрипомняме, че през юни лидерите на Северна Корея и САЩ подписаха споразумение, с което поеха ангажимент да работят за ядреното разоръжаване на Корейския полуостров, но не посочиха конкретен срок.  ", "date": "2018.09.09", "title": "Тръмп поздрави Ким Чен Ун, че е провел парад без ядрени ракети"}
{"url": "https://www.actualno.com/society/novinite-naj-vajnoto-za-denja-9-septemvri-news_693937.html", "text": "   Редакционният екип на ви представя акцентите от изминалия ден във вечерния информационен бюлетин.       Стотици хиляди се отправиха на път, а интензивният трафик предизвика километричния задръствания на много места у нас.   По думите му не е нужно Борисов да консултира всяка една промяна в квотата на ГЕРБ. Тя не потвърди появилата се информация, че министърът на регионалното развитие в оставка Николай Нанков все пак ще запази поста си.     Дали ще бъдат приети оставките на министрите, е въпрос на разговори. Това заяви пред журналисти в село Грашево председателят на парламентарната група на ГЕРБ и зам.-председател на партията Цветан Цветанов. В момента Образователното министерство диференцира срока за преминаване на всички училища в България в едносменен режим.    Най-малко 2000 души излязоха по улиците в центъра на Москва, докато руската столица избира кмет. Плановете на кабинета да увеличи възрастта за получаване на държавна пенсия на 60 години за жените и на 65 години за мъжете предизвика широко обществено недоволство и доведе до рязък спад в рейтинга на президента Владимир Путин. Американският президент Доналд Тръмп призова Apple да произвежда продуктите си в САЩ, вместо в Китай, за да избегне последствията от търговската война с Пекин. Земеделският министър припомни, че първото огнище на африканска чума по свинете е било открито в село Тутраканци, община Провадия. Проф. Тодор Галунов счита, че ГЕРБ е стабилна, а лидерът ѝ Бойко Борисов има пълното одобрение в редиците на партията. Българската щафета в състав Явор Пешлеевски и Тодор Михалев постигна исторически успех за България в модерния петобой. Младите ни надежди донесоха първия медал за страната от Световно първенство за мъже в дисциплината щафета в Мексико. На 9 септември се навършват 74 години от най-противоречивата дата в най-новата история на България, която продължава да разделя българското общество. Междувременно Паметникът на съветската армия в София с блажна боя.", "date": "2018.09.09", "title": "Новините: Най-важното за деня, 9 септември"}
{"url": "https://www.actualno.com/europe/pyrvi-predvaritelni-rezultati-ot-vota-shvedskite-demokrati-pravjat-probiv-news_693998.html", "text": "  Социалдемократическата партия на Швеция постигна най-лошия си резултат от един век насам, докато „Шведските демократи“ ще получат най-голямата си фракция в парламента, сочат предварителните резултати, които бяха оповестени след края на гласуването в Скандинавската страна, предава Russia Today, цитирана от агенция \"Фокус\".     Според анкета на „TV4“, оповестена 15 минути преди края на гласуването в 20:00 часа местно време, лявоцентристките Социалдемократи ще получат 25.4 процента от гласовете, дясноцентристката партия „Умерените“ печели 18.4, а антимигрантската партия „Шведски демократи“ събира 16.3 процента от вота.   Но алтернативна анкета, публикувана от държавната телевизия „SVT“, поставя „Шведските демократи“ на второ място с 19.2 процента от гласовете.\r\nАко предварителните резултати бъдат потвърдени от реалните гласове, които ще започнат да излизат през нощта, нито настоящата лявоцентристка, нито дясноцентристката коалиция, които изглеждат поставени в задънена улица, ще имат мнозинство в шведския парламент.  ", "date": "2018.09.09", "title": "Първи предварителни резултати от вота: \"Шведските демократи“ правят пробив"}
{"url": "https://www.actualno.com/volleyball/bylgarija-s-uspeshen-start-na-svetovnoto-po-volejbol-news_693999.html", "text": "  Световното първенство по волейбол 2018 започна отлично за България. \"Лъвовете\" се наложиха с 3:0 (25:21, 25:19, 25:22) в откриващия мач на Мондиала срещу Финландия в препълнената за \"Конгресна\" в \"Двореца на Културата и Спорта\" във Варна.     Играчите на Пламен Константинов не изиграха най-силния си мач, като успяваха постоянно да \"отварят разлика\" на \"суоми\", но допускаха изравняване. В крайна сметка във всяка една от частите играчите на Пламен Константинов \"настъпваха газта\" в края на геймовете и играха сплотено, което им помогна да запишат чиста победа.\r\nСледващият мач на България е на 13 септември (четвъртък) от 20:30 часа срещу Иран.\r\nВсичко за победата на България над Финландия във Варна може да прочетете в .  ", "date": "2018.09.09", "title": "България с успешен старт на Световното по волейбол"}
{"url": "https://www.actualno.com/balkani/cipras-nadjavam-se-mojat-prijatel-zaev-da-specheli-referenduma-news_693987.html", "text": "  Договорът от Преспа е много важен и от историческо значение и ако бъде одобрен на референдума в Македония, ще предостави уникална възможност за Гърция и Солун. Това заяви гръцкият премиер Алексис Ципрас, предаде БГНЕС.     Той се надява, че референдумът, който ще се проведе на 30 септември, ще бъде успешен и също така счита, че мнозинството от гръцките депутати също ще одобрят важното споразумение.   По повод на разногласията си с Панос Каменос около договора, Ципрас заяви, че уважава мнението му, но абсолютно не е съгласен с него. „Вярвам, а и самият той разбира, че този договор отваря перспективи пред Гърция“, добави премиерът.\r\nПопитан дали е възможно провеждането на предсрочни избори заради различните позиции по Македония вътре в управляващата коалиция, Ципрас предупреди, че не трябва да се избързва. „На 30 септември в Скопие има референдум. Иска ми се и се надявам, че моят приятел Зоран Заев ще го спечели. След него идва труден процес на конституционни промени, които ще завърши в края на януари. А той наистина е труден, защото изисква промените да бъдат одобрени от две трети от депутатите в македонския парламент“, обясни Ципрас.   Припомняме, че на 17 юни 2018 г. в района на гръцката част на Преспа беше подписан договорът, слагащ край на спора за името между Гърция и Македония. На церемония на Преспанското езеро, намиращо се на границата между Македония, Гърция и Албания, на гръцка земя в историята отиде 27-годишният спор между Атина и Скопие за името на Македония. Договорът бе подписан от министрите на външните работи Никола Димитров и Никос Кодзияс в присъствието на премиерите на двете страни - Зоран Заев и Алексис Ципрас.     Постигнатото съгласие е новото име на страната да е Република Северна Македония. Този договор дава възможност на Република Македония да започне преговори за членство в Европейския съюз и да стане пълноправен член на НАТО. ", "date": "2018.09.09", "title": "Ципрас: Надявам се моят приятел Заев да спечели референдума"}
{"url": "https://www.actualno.com/balkani/gyrcija-ekstradira-dvama-turski-vojnici-sled-granichen-incident-news_693991.html", "text": "   , които са пресекли границата между двете страни, пише Daily Sabah, цитиран от агенция \"Фокус\".     Гръцките власти съобщават, че военните са били част от група от петима войници, които са пресекли границата, докато са извършвали патрул. При свързване между министерствата на отбраната на двете страни .   Турските въоръжени сили съобщават, че войниците са екстрадирани в Турция скоро след това.\r\nОт там уточниха, че не става дума за опит за бягство на турски войници, имащи връзки с организацията на базирания в САЩ ислямски проповедник Фетхуллах Гюлен, който е обвиняван за неуспешния опит за преврат от 15 юли 2016 година.  ", "date": "2018.09.09", "title": "Гърция екстрадира двама турски войници след граничен инцидент"}
{"url": "https://www.actualno.com/balkani/zaev-pokanata-za-nato-stabilizira-makedonskata-ikonomika-news_693969.html", "text": "  През второто тримесечие на 2018 г. ръстът на брутния вътрешен продукт (БВП) на Македония достигна 3,1%. През първото полугодие на годината преките чуждестранни инвестиции възлизат на 327 милиона евро, което е с 218% повече от средната стойност за последните три години. Това заяви македонският премиер Зоран Заев на съвместна пресконференция с участието на министри от икономическия блок на неговото правителство, предаде БГНЕС.     Той изнесе още икономически данни, от които става ясно, че за първите 6 месеца на 2018 г. са създадени 10 хиляди нови работни места, а безработицата е намаляла до 21,1%, което е най-ниското ниво в историята на страната. Промишленото производство също е отбелязало ръст от 8,4%, а заетите в индустрията са се увеличили със 7,2%. Всички тези данни говорят, че македонската икономика расте и се стабилизира в дългосрочен план, посочи Заев.   „Нашите очаквания са, че до края на годината ще успеем да постигнем прогнозирания годишен ръст от 3,2 на сто“, каза македонският премиер. Според него тази тенденция на нарастване на БВП се дължи на политическата стабилизация, която постигна правителството, на поканата за членство в НАТО, на започналия процес на преговори с ЕС и прилагане на качествени икономически политики.\r\n„През първото полугодие на 2018 г. се увеличи събираемостта на данъци с 8 на сто в сравнение със същия период на миналата година, или 66 милиона евро повече приходи в бюджета. Възстановяването на ДДС на дружествата се извършва своевременно и без дискриминация. От началото на годината до август в икономиката на тази база са върнати общо 250 милиона евро. Всички тези икономически резултати показват, че икономиката се насочва към правилния път“, добави Заев.  Премиерът подчерта, че членството на страната в НАТО и прилагане на качествени икономически политики ще изведе македонската икономика към още по-високи темпове на растеж.   ", "date": "2018.09.09", "title": "Заев: Поканата за НАТО стабилизира македонската икономика"}
{"url": "https://www.actualno.com/crime/24-godishna-jena-e-zaginala-pri-katastrofa-na-pytja-gabrovo-sevlievo-news_693940.html", "text": "  24-годишна жена е загинала при катастрофата на пътя Габрово – Севлиево. Това съобщиха от ОДМВР – Габрово, цитирани от агенция \"Фокус\".     Към момента няма данни за други пострадали. Около 09:40 часа е постъпил сигнал за катастрофа на пътя Габрово – Севлиево в района на село Враниловци. Катастрофирали са два леки автомобила, които са се движили в посока Севлиево.   На място се извършва оглед. До приключването му, движението е временно пренасочено по обходен маршрут през селата Горна Росица, Гъбене и Враниловци.\r\nПътни полицаи регулират преминаването през участъка. От ОДМВР–Габрово препоръчват на водачите да се движат с повишено внимание и да спазват указанията на „Пътна полиция“.  ", "date": "2018.09.09", "title": "24-годишна жена е загинала при катастрофа на пътя Габрово – Севлиево"}
{"url": "https://www.actualno.com/bgfootball/2-ot-2-bylgarija-s-perfekten-start-v-ligata-na-naciite-news_693976.html", "text": "   записа брилянтен старт на Лигата на Нациите. След като преди само 3 дни  \"лъвовете\" удариха Словения като гост, сега възпитаниците на Петър  Хубчев успяха да излъжат Норвегия и с гол в 59' на Радослав Василев се  поздравиха с втора поредна победа в новия турнир на УЕФА.     Първото полувреме премина под диктовката на Норвегия, но Пламен Илиев   не позволи на гостите да материализират преимуществото си. Още в   началото той направи прекрасно спасяване срещу Йонсен, който остана сам   срещу него. До края на полувремето той направи нови две спасявания,   пазейки нулевото равенство.   През вторите 45 минути двубоят  продължи да се развива по същия  начин, но този път в 59' при отлична  акция по дясното крило България  успя да вкара с единствения си точен  удар в мача. Страхил Попов беше  изведен по дясното кирло и десният бек  центрира отлично за резервата  Радослав Василев. Той с глава прати  топката в далечния ъгъл и отбеляза  единствения гол в мача.\r\n3  минути преди края един от най-опитите в норвежкия тим - Нордвейт  си  изкара червен картон, а гостите така и не стигнаха до опасна  ситуация за  изравняване на резултата.  Благодарение на победата България се  оказа в отлична позиция за  атака на първото място в своята група в поток  C на Лигата на Нациите.  Възпитаниците на Петър Хубчев записаха втора  поредна победа, с което са  убедителен лидер с 6 точки. До края на  първата фаза остават 4 мача -  два мача с Кипър, домакинство на Словения и  гостуване на Норвегия.   Подробности от ", "date": "2018.09.09", "title": "2 от 2! България с перфектен старт в Лигата на Нациите"}
{"url": "https://www.actualno.com/crime/kola-se-zapali-na-magistrala-hemus-news_693964.html", "text": "   .      Към 14:45 часа е получен сигнал за самозапалил се автомобил на 50 метра след изхода на тунела в посока София. Няма пострадали от възникналия инцидент, съобщи МВР.\r\nАвтомобилът е изтеглен в крайна дясна лента. Колата е с газова уредба, а към мястото бяха насочени екипи на пожарната, които да изгасят огъня. Междувременно районът бе отцепен от пътни полицаи, които още преди тунела пренасочваха движението на моторните превозни средства през село Врачеш по стария път.   Пътна полиция съобщава още за интензивен трафик по път Е79 в участъка между ГКПП-Кулата и Симитли и напомня на водачите да шофират с особено внимание и съобразена с обстановката скорост.  ", "date": "2018.09.09", "title": "Кола се запали на магистрала „Хемус”"}
{"url": "https://www.actualno.com/asia/rusija-sasht-izpolzvat-fosforni-bombi-v-sirija-news_693992.html", "text": "  Американските военновъздушни сили са нанесли удар с фосфорни боеприпаси по сирийския град Хаджин, провинция Дейр ез-Зор. Това съобщи ръководителят на руския Център за помирение на враждуващите страни генерал-лейтенант Владимир Савченко, предаде ТАСС, цитирана от БГНЕС.     „В провинция Дейр ез-Зор на 8 септември 2018 година два самолета F-15 на американската авиация са нанесли удари с фосфорни боеприпаси по населеното място Хаджин. В резултат от нападението са възникнали силни пожари. В момента се уточняват данните за жертви и пострадали“, каза още Савченко.   От Центъра по помирение припомниха, че използването на боеприпаси с бял фосфор е забранено от Женевската конвенция.   ", "date": "2018.09.09", "title": "Русия: САЩ използват фосфорни бомби в Сирия"}
{"url": "https://www.actualno.com/plovdiv/bor-otgleda-kratuni-v-starija-plovdiv-snimki-news_693934.html", "text": "  Поне две са големите кратуни, които зреят забележимо в прегръдката на висок бор на ул. \"Стръмна\" в Стария Пловдив. Нито е ГМО, нито инсталация, нито някаква украса, разказват хората от града под тепетата.     Оказва се, че кратуната - нехранително, декоративно растение от рода Тиквови, или Cucurbitaceae - си е точно на мястото – посадена в двора на една от къщите на занаятите по малката уличка, но ластуните са толкова жадни за пространство и светлина, че са изскочили от двора и са се покатерили по близкия висок бор. А майсторката в къщата се занимава точно с рисуването на кратуни, така че материалът за идната пролет в момента е достоен за земеделско изложение - толкова са много и големи тези тикви, уважавани открай време от населението заради приложението си. Ако направим аналог с времето, по асмата в двора днес все едно расте магазин за домашни потреби, пише БГНЕС. Кратуните са отглеждани, за да правят от тях черпаци и са съвсем добри за тази цел. Пластмасата отдавна ги замени, но декоративното им приложение остава, а точно в това време на годината си заслужава да се види и плодородието в двора на къщата на ул. \"Стръмна\" 2, и крайният резултат – закачливите нарисувани кратунки. Галина Тодорова, която иначе преподава рисуване на деца в детските градини, а в свободното си време и през цялото лято рисува кратуни, ги е посадила за втора година.   Миналата година сортът е бил друг, а кратунките са били малки. Тази година обаче дъждовното лято и сортът допринасят изобилие от големи плодове. Само онези, които са покатерили бора, ще си останат там. Освен ако сами не решат да слязат.     ", "date": "2018.09.09", "title": "Бор отгледа кратуни в Стария Пловдив (СНИМКИ)"}
{"url": "https://www.actualno.com/razgrad/15-dushi-ostavat-za-lechenie-sled-katastrofata-v-razgradsko-news_693927.html", "text": "  Многопрофилната болница в Разград остава пълна с пострадали от вчерашната тежка катастрофа между бус със самодейци и камион на пътя между Разград и Благоево. Вчера бяха приети 18 души, от които трима са били изписани, каза в ефира на bTV директорът на лечебното заведение д-р Гечо Жеков.     Най-тежко е състоянието на 82-годишен мъж, който има кръвоизлив в главата. Консултиран е с неврохирург от Варна и днес ще бъде транспортиран до морската ни столица за последващи интервенции.   Освен него, 3 жени са в тежко състояние, като една е с руптура на черен дроб и далак. Утре ще бъде оперирана пострадала с фрактура на бедро. „Всички екипи бяха налице и успяхме да се справим учудващо добре – 18 човека в спешно отделение на носилки, картината не е много лицеприятна”, поясни още д-р Жеков.   ", "date": "2018.09.09", "title": "15 души остават за лечение след катастрофата в Разградско"}
{"url": "https://www.actualno.com/europe/migranti-ubiha-germanec-v-saksonija-anhalt-news_693951.html", "text": "  Афганистански мигранти убиха германец в град Кьотен, федерална провинция Саксония-Анхалт, съобщава Bild, цитиран от ТАСС.     Инцидентът е станал снощи. Трима афганистанци са влезли в спор с германка на детска площадка. Двама минувачи от германски произход са се намесили. Разразила се е кавга, в резултат на което 22-годишен германец е ранен. Той е починал по-късно от мозъчен кръвоизлив в болницата.   Двамата заподозрени, които са граждани на Афганистан, са задържани. \"Мотивите и конкретните обстоятелства за момента са неизвестни, води са разследване във всички посоки\", съобщиха от прокуратурата в Наумбург, пише още БГНЕС. Става ясно, че братът на загиналия е десен екстремист.\r\nПрипомняме, че на 26 август мигранти от Сирия и Ирак убиха германски гражданин, което отприщи серия от протести в град Кемниц.   ", "date": "2018.09.09", "title": "Мигранти убиха германец в Саксония-Анхалт"}
{"url": "https://www.actualno.com/europe/zapochnaha-parlamentarnite-izbori-v-shvecija-news_693929.html", "text": "  Избирателните секции, на които поданиците на Швеция ще гласуват на парламентарните избори, бяха открити в 08:00 часа (9:00 българско време) в цялата страна, предаде РИА Новости, цитирана от агенция \"Фокус\".     Секциите са разположени на 29 избирателни окръга в страната и ще затворят в 20:00 часа местно време, съобщава се на сайта на Държавната избирателна комисия на Швеция. Право на глас имат 7 милиона и 493 хил. граждани.   Преброяването на гласовете ще започне веднага след затварянето на избирателните секции. Предварителните резултати ще станат известни след 2-3 часа.\r\nВ еднокамарния шведски парламент заседават 349 депутати, избирани за срок от четири години. Рикстагът днес е представен от осем партии.  Едновременно с парламентарните избори се провежда и вот за общински съвети.", "date": "2018.09.09", "title": "Започнаха парламентарните избори в Швеция"}
{"url": "https://www.actualno.com/sofia/ochakva-se-zasilen-trafik-po-vhodnite-arterii-na-sofija-news_693931.html", "text": "  Следобед очакваме засилен трафик на входните артерии на София, на възловите кръстовища ще има екипи на „Пътна полиция“. Това каза началникът на „Пътна полиция“ към СДВР комисар Тенчо Тенев, цитиран от агенция \"Фокус\".     „Засега трафикът е спокоен. Нямаме проблеми“, каза той. По думите му най-вероятно трафикът ще бъде интензивен в следобедните часове. Той прогнозира, че доста автомобили ще се върнат в столицата след почивните дни.   Става ясно, че пътните полицаи ще следят най-вече за неправилно изпреварване. „Хората ще бъдат малко изнервени. Задачата на пътните полицаи е да ги вкарат безпроблемно в София. На всички възлови кръстовища ще има наши екипи и приоритетно ще пускат движението в София“, допълни още комисар Тенев. По думите му през вчерашния ден е регистриран един по-тежък инцидент, като вследствие на катастрофата са пострадали двама души, които са с леки наранявания.", "date": "2018.09.09", "title": "Очаква се засилен трафик по входните артерии на София"}
{"url": "https://www.actualno.com/crime/sled-otneto-predimstvo-djip-ubi-motorist-v-plovdiv-news_693947.html", "text": "  54-годишен моторист загина на място днес в Пловдив, когато джип отне предимството му на завой на ул. \"Шипка\" в жк \"Тракия\".     Колата се е преобърнала по таван, в нея са пътували 33-годишната шофьорка и трима пътници. Единият от тях, 74-годишен, е откаран в болница.   Дрегерът за алкохол на водачката не показва употреба. До приключване на огледа движението се регулира от екипи на полицията, а по случая се води досъдебно производство.", "date": "2018.09.09", "title": "След отнето предимство - джип уби моторист в Пловдив"}
{"url": "https://www.actualno.com/europe/zadyrjaha-opozicionni-aktivisti-v-rusija-news_693952.html", "text": "  Властите в Русия задържаха 50 поддръжници на опозиционния лидер Алексей Навални, който излежава едномесечна присъда за организирането на неразрешен протест, съобщава AFP, цитирана от БГНЕС.     Арестите се извършват само часове преди планиран протест срещу пенсионната реформа в страната, докато милиони руснаци застанаха пред урните, за да гласуват на провеждащите се днес местни и регионални избори.   Плановете на правителството за повишаване на възрастта за пенсиониране предизвикаха обществения гняв и сериозно се отразиха на популярността на президента Владимир Путин, която рязко спадна.\r\nЗадържани са опозиционни активисти по време на протестите в Източна Русия и Сибир, като демонстрациите в Санкт Петербург и Москва се очакват този следобед.  ", "date": "2018.09.09", "title": "Задържаха опозиционни активисти в Русия"}
{"url": "https://www.actualno.com/celebrate/pochitame-sveti-i-pravedni-bogootci-joakim-i-anna-news_693610.html", "text": "  Светият праведен Иоаким произхождал от Иудиното коляно, от дома на цар Давид. Неговото родословие е следното: синът на Давид Натан родил син Левий, Левий родил Мелхия и Панфир, Панфир родил Варпафир, а Варпафир родил Иоаким - бащата на Божията Майка.     Свети Иоаким живеел в Галилейския град Назарет. Неговата жена се наричала Анна и била от Левиевото коляно, от рода на Аарон. Тя била дъщеря на свещеника Матан, който живял преди царуването на Ирод - сина на Антипатър. Този свещеник Матан имал жена Мария, която била от Иудиното коляно, от град Витлеем. Тя му родила три дъщери: Мария, Совия и Анна. От тях първа се омъжила Мария във Витлеем и родила Саломия; след това се омъжила Совия - също във Витлеем - и родила Елисавета, майката на Св. Йоан Предтеча; а третата, както вече казахме, майката на Пресвета Богородица, била дадена за жена на Иоаким в Галилейската страна, в град Назарет.\r\nТези съпрузи - Иоаким и Анна, освен че произхождали от знатни родове, също така и постоянно се поучавали в закона Господен и били праведни пред Бога. Притежавайки веществено богатство, те не били лишени и от духовното богатство. Украсени с всички добродетели, те непорочно пазели всички заповеди на Божия закон. На всеки празник благочестивите съпрузи отделяли от имуществото си по две части, от които едната дарявали за нуждите на храма, а другата раздавали на бедните.\r\nС праведния си живот Иоаким и Анна така угодили на Бога, че Той ги сподобил да станат родители на Пресветата Дева - предизбраната Майка на Господа. От самото това става ясно, че техният живот бил свят, богоугоден и чист, понеже родили Дъщеря, по-свята от всички светии и по-честна от херувимите, която угодила на Бога повече от всеки друг. В това време на земята не живеели човеци, така угодни на Бога с непорочния си живот, както - Иоаким и Анна. Макар тогава и да можело да се намерят още мнозина живеещи праведно и угаждащи на Бога, но те двамата надминали всички със своите добродетели и се явили пред Бога като най-достойни да станат родители на Божията Майка. Тази милост не би им се дарувала от Бога, ако те действително не превъзхождали всички със своята праведност и святост.  Но тези свети съпрузи, по Божия воля, дълго време били бездетни, та в самото зачатие и рождение на Пресветата им Дъщеря да се яви и силата на Божията благодат, и честта на Родената, и достойнството на родителите. Защото за безплодната и остаряла жена е невъзможно да роди иначе, освен по силата на Божията благодат: тук действа вече не природата, а Бог, Който побеждава закона на природата и развързва веригите на безплодието. Раждането от безплодни и престарели родители е по-голяма чест и за Родената, защото тогава тя се ражда не от невъздържани родители, а от въздържани и престарели, каквито били Иоаким и Анна, които петдесет години живели в съпружество, без да имат деца. Накрая, чрез такова рождение се открива и достойнството на самите родители, тъй като те след дълго време на безплодие родили радостта на целия свят, уподобявайки се на светия патриарх Авраам и на неговата благочестива съпруга Сарра, които, според Божието обещание, родили Исаак в своята старост.\r\nПраведните Иоаким и Анна дълго скърбели и плачели за това, че нямат деца. Веднъж на един голям празник свети Иоаким принасял в Иерусалимския храм дарове на Господа Бога. Заедно с него и всички израилтяни принасяли своите дарове в жертва на Бога. Исахар, който по това време бил първосвещеник, не пожелал да приеме даровете на Иоаким, понеже той бил бездетен.\r\n- Не трябва - му казал той - да се приемат твоите дарове, защото ти нямаш деца, а следователно - и Божието благословение. Навярно ти имаш някакви тайни грехове.    Така също и един от израилтяните, от Рувимовото коляно, който заедно с останалите принасял своите дарове, започнал да укорява Иоаким:\r\n- Защо искаш преди мен да принесеш жертви на Бога? Нима не знаеш, че си недостоен да принасяш дарове заедно с нас, понеже ти няма да оставиш в Израиля потомство?\r\nТези укори много натъжили праведния Иоаким и той, обзет от силна скръб, излязъл посрамен и унизен от Божия храм. Празникът за него се превърнал във време на печал и празничната му радост била сменена с мъка. Дълбоко скърбейки, той не се върнал у дома си, а излязъл в пустинята при пастирите, които пасяли стадата му. Там той дълго плакал заради своето безплодие и заради присмеха и укорите, които трябвало да претърпи. Като си спомнил за Авраам, своя праотец, на когото вече в преклонна възраст Бог дарил син, Иоаким започнал горещо да умолява Бога, та Той и него да сподоби с такова благоволение, да чуе неговата молитва, да го помилва и да отнеме от него презрението на хората, като дари в старините му плод на неговото съпружество, както някога - на Авраам.\r\n- Нека - молил се той - да имам възможност да се нарека баща на дете, а не бездетен и отхвърлен от Бога, да търпя укори от човеците!\r\nМолитвата си свети Иоаким придружил с пост и в продължение на четиридесет дни не вкусил хляб.   - Няма да ям - казвал той - и в дома си не ще се върна! Нека сълзите ми да бъдат моята храна, а тая пустиня да ми бъде дом, докато не ме чуе и не отнеме от мене позора Господ Бог Израилев!\r\nА също така и неговата жена, като била в дома им и като чула, че първосвещеникът не поискал да приеме техните дарове заради безплодието им, и че мъжът й в голяма скръб се усамотил в пустинята, плакала с неутешими сълзи.\r\n- Сега - говорела тя - аз съм по-нещастна от всички: отхвърлена съм от Бога, презряна от човеците и изоставена от мъжа си! За кое да плача сега: за вдовството си ли, или за безплодието си; за осиротяването си ли, или за това, че не съм удостоена да се нарека майка?!\r\nТака горчиво плакала тя през всичките тия дни.\r\nСлугинята на Анна, на име Иудит, се стараела да я утеши, но не могла; защото кой би могъл да утеши тази, чиято печал е дълбока като море?\r\nВеднъж света Анна, все така скърбяща, излязла в градината си, седнала под едно лаврово дърво, въздъхнала от дълбините на сърцето си и като издигнала пълните си със сълзи очи към небето, видяла на дървото птиче гнездо, в което имало малки птиченца. Гледката й причинила още по-голяма мъка и тя с плач заговорила:\r\n- Горко на мене бездетната! Трябва да съм най-грешната измежду Израилевите дъщери, та единствена сред останалите жени да съм така унижена. Всички носят на ръцете си плода от своята утроба, всички се утешават със своите деца. И единствена аз съм чужда на тази радост! Горко ми! Даровете на всички се приемат в Божия храм и заради това, че имат деца, им се оказва уважение. И само аз съм отхвърлена от храма на моя Господ! Горко ми! На кой да се уподобя? Нито на птиците небесни, нито на зверовете по земята: защото и те Ти принасят, Господи Боже, своя плод, а само аз единствена съм безплодна.\r\nДори и със земята не мога да се сравня: защото тя ражда и произраства семена и, принасяйки плодове, благославя Тебе, Небесния Отец. А само аз съм безплодна на земята. Горко ми, Господи, Господи! Аз единствена, грешната, съм лишена от потомство! Ти, Който някога дари Сарра със син Исаак, когато тя беше в дълбока старост; Ти, Който развърза утробата на Анна, майката на Твоя пророк Самуил, погледни сега и към мен и чуй молитвите ми, Господи Всевишни! Ти знаеш присмеха, който понасям, заради безплодието си. Прекрати скръбта на моето сърце и развържи утробата ми! И мене, безплодната, направи плодоносна, та роденото от мен да Ти принесем в дар на Тебе, благославяйки, възпявайки и единодушно прославяйки Твоето милосърдие!\r\nДокато света Анна, плачейки и ридаейки, се молела така, явил и се ангел Господен и й казал:\r\n- Анна, Анна! Твоята молитва е чута, твоите въздишки се издигнаха над облаците, сълзите ти възлязоха пред Бога! Ти ще заченеш и ще родиш преблагословена Дъщеря. Чрез нея ще получат благословение всички земни племена и на целия свят ще се дарува спасение. А тя ще се нарече Мария.   Щом чула ангелските думи, света Анна се поклонила на Бога и казала:\r\n- Жив е Господ Бог! Ако аз родя дете, ще го отдам да служи на Бога. Нека то да Му служи и да прославя светото Божие име ден и нощ и през цялото време на своя живот!\r\nСлед това, изпълнена с неизказана радост, света Анна бързо се отправила към Йерусалим, за да въздаде там с молитва благодарение на Бога за Неговото милостиво посещение.\r\nВ същото това време ангелът се явил и на праведния Иоаким в пустинята и му казал:   - Иоакиме, Иоакиме! Бог чу твоята молитва и благоволи да ти дарува Своята благодат. Твоята жена Анна ще зачене и ще ти роди дъщеря, чието рождение ще донесе радост на целия свят. И ето ти знамение, че ти благовестя истината: иди в Йерусалим в Божия храм и там, при Златните врати, ще намериш съпругата си Анна, на която аз възвестих същото това, каквото и на тебе.\r\nСвети Иоаким, удивен от ангелското благовестие, славословейки Бога и благодарейки Му със сърце и уста за Неговото велико милосърдие, с радост бързо се отправил към Иерусалимския храм. Там, както и ангелът му бил известил, той намерил до Златните врати Анна, която се молела на Бога, и й разказал за ангелското благовестие. Също и тя му предала това, което видяла и чула от ангела, който и възвестил, че тя ще роди дъщеря. Тогава праведните Иоаким и Анна прославили Бога, Който им сторил такава велика милост и след като Му се поклонили в светия храм, се върнали в дома си.\r\n \r\nИ света Анна заченала в деветия ден на месец декември, а на осми септември родила дъщеря - Пречистата и Преблагословената Дева Мария, началото и ходатайката на нашето спасение, за чието рождение се възрадвали цялото небе и земя. Когато тя се родила, свети Иоаким принесъл на Бога богати дарове, жертви и всесъжения. Той получил благословение от първосвещеника, свещениците, левитите и от всички човеци за това, че се сподобил с Божието благословение. После той устроил в своя дом богата трапеза и всички радостно прославили Бога.   Родителите пазели малката Дева Мария като зеницата на окото си, защото знаели, според особеното Божие откровение, че тя ще донесе светлина на целия свят и обновление на човешкото естество. Поради това те я възпитавали с такова старателно внимание, каквото подобавало на тази, на която предстояло да стане Майка на нашия Спасител. Те я обичали не само като своя дъщеря, която толкова дълго очаквали, но я почитали и като своя господарка, като помнели думите, които ангелът казал за нея и като предвиждали духом какво ще се извърши над нея. А тя, изпълнена с Божията благодат, тайнствено обогатявала с нея и своите родители. Подобно на това, както слънцето осиява с лъчите си небесните звезди, отделяйки за тях частици от своята светлина, така и богоизбраната Мария, като слънце, озарявала Иоаким и Анна с лъчите на дадената й благодат, така че и те били изпълнени с Божия Дух и твърдо вярвали в изпълнението на ангелските думи.\r\nКогато Мария станала на три години, родителите и я въвели тържествено в Господния храм, съпровождайки я със запалени светилници, и я посветили на служение Богу, както били обещали. Няколко години след въвеждането й в храма свети Иоаким умрял, бидейки на осемдесетгодишна възраст. Останала вдовица, света Анна оставила Назарет и дошла в Йерусалим, където живеела близо до своята Пресвята Дъщеря, непрестанно молейки се в Божия храм. След като преживяла в Йерусалим две години, тя починала в Господа на 79 години от рождението си.\r\nО, колко благословени сте вие, свети родители, Иоакиме и Анно, заради Преблагословената ваша Дъщеря! Двойно благословени сте вие, заради нейния Син - нашия Господ Иисус Христос, чрез Когото получиха благословение всички земни народи и племена! Справедливо светата Църква ви е нарекла богоотци, защото ние знаем, че от вашата Пресвята Дъщеря се роди Бог. И сега, като предстоите близо до Него на небето, молете се, да бъде отделена и за нас, макар и частица, от вашата нескончаема радост. Амин. © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски. ", "date": "2018.09.09", "title": "Почитаме Свети и праведни богоотци Йоаким и Анна"}
{"url": "https://www.actualno.com/business/porojanov-otricatelni-sa-probite-za-afrikanska-chuma-po-svinete-okolo-tutrakanci-news_693949.html", "text": "  Отрицателни са пробите за африканска чума по свинете от 3-километровата зона около Тутраканци. Това каза министърът на земеделието и храните Румен Порожанов в eфира на \"Дарик\" радио.     Порожанов припомни, че първото огнище на африканска чума по свинете е било открито в село Тутраканци, община Провадия. По думите му първите проби, които са взети в 3-километровата зона на огнището, а именно от село Бозвелийско, са излезли. „Няма положителни проби от тези, които са взети в Бозвелийско“, каза министър Порожанов. По думите му това, което БАБХ и останалите органи са предприели в Тутраканци още при установяването на положителните проби, е евтаназия на животните, блокиране на района и незабавна дезинфекция.   „Надяваме се и в рамките на 10-километровата зона, където ще продължим с пробите, да има подобни резултати като в Бозвелийско“, каза още министърът на земеделието. Той обясни, че африканската чума по свинете е сериозно заболяване. „Това е заболяване, което влияе на свинете, то не влияе на здравето на човека. Със 100-процентовата смъртност нанася много сериозни икономически загуби на стопанствата, свързани с този подсектор на земеделието“, каза още Порожанов, цитиран от агенция \"Фокус\".\r\nТой припомни, че заболяването тръгва преди 2-3 години. По думите му активно се е разпространило в Румъния през последните 3 месеца. „Първоначалните огнища в Румъния бяха на тяхната северозападна граница с Унгария, но това, което се случи с тази година, може би с източник Молдова, Украйна и Русия в Румъния има над 200 хил. животни, които са заболели и са в процес на умъртвяване“, заяви още министърът.  Порожанов подчерта, че при първите индикации за разпространението на заразата страната ни е предприела много превантивни действия. Министърът обърна внимание на оградата по сухоземната граница. Той обясни, че най-вероятната причина за попадане на заразата в село Тутраканци е чрез фураж и в тази връзка той апелира да не се купува фураж от зони, които са заразени.   ", "date": "2018.09.09", "title": "Порожанов: Отрицателни са пробите за африканска чума по свинете около Тутраканци"}
{"url": "https://www.actualno.com/politics/bychvarova-ne-schita-che-borisov-kadruva-vyv-vlastta-kakto-smjata-simeonov-news_693942.html", "text": "  Позицията на премиера Бойко Борисов е, че подадените след трагедията в Своге министерски оставки не се нуждаят от ново обсъждане, но коалиционните партньори мислят различно и затова съдбата на Николай Нанков, Ивайло Московски и Валентин Радев ще бъде решена на лидерски съвет. Това обясни в ефира на bTV началникът на кабинета на министър-председателя Румяна Бъчварова.     Тя не потвърди появилата се информация, че Нанков все пак ще запази поста си.   Вицепремиерът Валери Симеонов обвини Борисов, че кадрува еднолично във властта. Според Бъчварова това не отговаря на истината. „Много е важно с оглед на това, което искаш да постигнеш, да имаш силен механизъм, за да го наложиш и отстоиш. Централизиране на управлението и персонализиране на управлението са различни неща”, подчерта тя.\r\nИ даде пример за това, че властта на Борисов даже в рамките на ГЕРБ не е абсолютна – парламентарната група на партията се е обявила против оставките на министрите.  Симеонов заяви преди дни, че България, а не рейтингът трябва да е над всичко. „Стана лесно да обвиняваш за всичко търсенето на рейтинг, не виждам кой е този механизъм, който ще повиши рейтинга след такова решение”, коментира Румяна Бъчварова.   Според нея правителството работи добре въпреки различните коментари – включително и с участието на лидера на НФСБ и на туристическия министър Николина Ангелкова. \"Ще вземе ли Валери Симеонов нейното ведомство? Трябва да прецени той самият, като вицепремиер няма собствена администрация. Когато има ресорно министерство е по-лесно да изпълнява функцията си за координация\", отговори Бъчварова.     „Сегашното правителство е законно избрано, има мнозинство и демократичният цикъл е 4 години. Желанието да свалиш правителство в този период е подривна дейност, защото във всичките тези и критики се екстраполира личното желание на някого да дойде на власт”, коментира Бъчварова. Тя не пожела да отговори дали ще бъде изпратена като посланик в Израел, но беше категорична, че няма да оглави отново МВР.   ", "date": "2018.09.09", "title": "Бъчварова не счита, че Борисов кадрува във властта, както смята Симеонов"}
{"url": "https://www.actualno.com/politics/ninova-za-9-septemvri-neka-pochetem-horata-posvetili-jivota-si-za-syvremenna-bylgarija-news_693953.html", "text": "  \"На Девети септември отдаваме почит на всички, дръзнали да се изправят срещу фашизма\". Това написа във Facebook лидерът на БСП Корнелия Нинова.     Тя подчерта, че антифашистите са мечтали за свобода, борили са се и са давали живота си за нея - в България, в Европа и в света. \"Поклон пред смелостта, вярата и саможертвата им. Нека на днешния ден почетем хората, които посветиха живота си да изградят съвременна България. И да бдим - никога повече да няма фашизъм. Честит празник\", пише още Корнелия Нинова.    Припомняме, че на 9 септември се навършват 74 години от най-противоречивата дата в най-новата история на България, която продължава да разделя българското общество. За мнозина тази дата е свързана с коренна промяна – премахване на капиталистическия строй и изграждането на едно по-справедливо социално общество – комунистическото.  За други 9 септември е черна дата, кървав преврат, довел до ликвидирането на демокрацията и частната собственост, почернил живота на стотици хиляди българи.   ", "date": "2018.09.09", "title": "Нинова за 9 септември: Нека почетем хората, посветили живота си за съвременна България"}
{"url": "https://www.actualno.com/chronicles/9-septemvri-datata-kojato-i-dnes-razdelja-obshtestvoto-news_693915.html", "text": "  На 9 септември се навършват 74 години от най-противоречивата дата в най-новата история на България, която продължава да разделя българското общество, пише БГНЕС.     За мнозина тази дата е свързана с коренна промяна – премахване на капиталистическия строй и изграждането на едно по-справедливо социално общество – комунистическото. За други 9 септември е черна дата, кървав преврат, довел до ликвидирането на демокрацията и частната собственост, почернил живота на стотици хиляди българи.    В нощта на 8 срещу 9 септември 1944 г. е свалено правителството на Константин Муравиев и на власт идва правителство на Отечествения фронт, начело с Кимон Георгиев. Отечественият фронт взема властта в България с помощта на силите на Трети украински фронт на Червената армия. След тази дата настъпва мащабна политическа, икономическа и социална промяна в българското общество. България скъсва с хитлеристка Германия и попада в съветската сфера на влияние.  Събитията на 9 септември са последвани от вълна на насилие. Тези масови беззакония продължават няколко месеца и са постепенно поставени под контрол от властите със създаването на т.нар. \"Народен съд\" в края на 1944 г. Според различни оценки броят на убитите през този период е между 20 000 и 40 000 души. Осъдените на смърт от т. нар. \"Народен съд\" са 2 730 души — министри, депутати, журналисти, банкери, кметове, свещеници, земевладелци, учители.    Събитията от 9 септември 1944 г. все още не са получили единодушната оценка на историците. В историографията отпреди 1971 г. по пропагандни причини се твърди, че това е \"народно въстание\". Оттогава до 10 ноември 1989 г. събитията на тази дата получават определението \"социалистическа революция\". След политическата промяна от 1989 г. събитието е определяно като \"военен преврат\".    ", "date": "2018.09.09", "title": "9 септември - датата, която и днес разделя обществото"}
{"url": "https://www.actualno.com/society/grajdani-pochetoha-pametta-na-izbitite-ot-komunisticheskija-rejim-news_693955.html", "text": "  Граждани почетоха паметта на избитите от комунистическия режим на 9 септември 1944 г. Както всяка година, те поднесоха цветя пред Мемориала на жертвите на комунизма, предаде БГНЕС.     „9 септември е дата, която всеки българин би трябвало да отбележи със смирение и мълчание в памет на жертвите, които са дадени след нея“, каза Вили Лилков. Според него това е дата, която трайно разделя българското общество и нанася непоправими последици върху живота до днес. „Длъжни сме да отбелязваме тази дата, длъжни сме да помним, че комунистите идват в България с помощта на една чужда армия, че извършват преврат и избиват елита на българската нация“, посочи той. Вили Лилков твърди, че може да докаже, че много от проблемите, които днес има България и много от последствията за това, което се случва днес, се коренят в датата 9 септември и събитията непосредствено след нея. „Така, че трябва да сведем глави в памет на жертвите на комунизма и да помним, и да предаваме това, което ние знаем, на поколенията, които, за съжаление, са осакатени в своето образование и не знаят какво точно означава българският комунизъм“, посочи Лилков.\r\nСред хората тук днес срещаме и Стефан Дърводелски и съпругата му Дороти, които живеят в Австралия. „Днес сме 9 септември - най-черната дата в историята на България. Искаме да си спомним за хората, дето се борили и са умрели срещу комунизма“, каза той. Мъжът, който тогава е бил 19-годишен, си спомня днес, че на 9 септември семейството му било в с. Мърчево и през нощта 4 души с шмайзери ги събудили в 2 часа през нощта. „При нас беше моят вуйчо, който беше учител в Мърчево. Той беше голям германофил и тези хора го взеха и досега тази картина е много ясна пред очите ми“, разказа той. Така по разказа му взели само вуйчо му, за щастие, по-късно го пуснали.\r\nРадослав Стойчев каза, че е тук, защото трябва да почетем тази дата като една от най-черните в българската история. „Трябва още млади хора да разберат какво се е случило, за да може присъствието на млади хора тук на този ден осезаемо да бъде по-голямо“, казва младият мъж.      Днес се навършват 74 години от най-противоречивата дата в най-новата история на България, която продължава да разделя българското общество. За мнозина тя е свързана с коренна промяна – премахване на капиталистическия строй и изграждането на едно по-справедливо социално общество – комунистическото. За други 9 септември е черна дата, кървав преврат, довел до ликвидирането на демокрацията и частната собственост, почернил живота на стотици хиляди българи.        В нощта на 8 срещу 9 септември 1944 г. е свалено правителството на Константин Муравиев и на власт идва правителство на Отечествения фронт, начело с Кимон Георгиев. Отечественият фронт взема властта в България с помощта на силите на Трети украински фронт на Червената армия. След тази дата настъпва мащабна политическа, икономическа и социална промяна в българското общество. България скъсва с хитлеристка Германия и попада в съветската сфера на влияние.\r\nСъбитията на 9 септември са последвани от вълна на насилие. Тези масови беззакония продължават няколко месеца и са постепенно поставени под контрол от властите със създаването на т.нар. \"Народен съд\" в края на 1944 г. Според различни оценки броят на убитите през този период е между 20 000 и 40 000 души. Осъдените на смърт от т. нар. \"Народен съд\" са 2 730 души — министри, депутати, журналисти, банкери, кметове, свещеници, земевладелци, учители.", "date": "2018.09.09", "title": "Граждани почетоха паметта на избитите от комунистическия режим "}
{"url": "https://www.actualno.com/chronicles/zapochvat-denonoshtni-izlychvanija-na-radioprograma-horizont-na-bylgarskoto-nacionalno-radio-news_693600.html", "text": "  Първите официални предавания на Радио „София” (днес Българско национално радио) датират от 1935 г. През 1945 г., с появата на Предавател „Христо Ботев”, програмите се наричат съответно Първа и Втора програма. След 1960 г. се използва наименованието Българско радио. От 4 януари 1971 г. I програма на Българското радио се нарича „Хоризонт”.         Хоризонт е 24-часова информационно-музикална радиопрограма. Програмата е разделена на блокови предавания с определено времетраене. В дневните предавания „Преди всички”, „Хоризонт до обед”, „12 плюс три” и „Нещо повече” се излъчват предимно важна информация, интервюта, коментари и репортажи.\r\nИнформацията и коментарите за спортните събития се излъчват заедно с другата информация и също така в специализиран програмен блок в края на седмицата.  В неделя се излъчва предаването „Неделя 150” като средище за диспути между журналисти, политици, общественици по всички актуални въпроси от седмицата.\r\nВечерите по „Хоризонт” са посветени на музиката, с различни предавания всеки ден от седмицата.   Всяка нощ от 00:15 до 3:00 часа се излъчва предаването „Нощен Хоризонт”. Чрез отворените телефонни линии, слушателите, без режисура, могат свободно и спокойно да изразяват мнението си по проблеми, вълнуващи обществото.    От 4:05 до 6:00 ч. е времето за „По първи петли”. Предаването се излъчва всеки делник от студиото на една от петте регионални радиостанции на БНР - Радио „Варна”, Радио „Пловдив”, Радио „Шумен”, Радио „Стара Загора” и Радио „Благоевград”.\r\nНовините по програма „Хоризонт” се излъчват неизменно на всеки кръгъл час, с изключение в предаването „Неделя 150”, когато няма новини, а общата програмна композиция позволява новинарските емисии да бъдат включвани по всяко време на денонощието. Аналогично е и с актуалните, нетърпящи отлагане кратки коментари, интервюта, репортажи, кореспонденции от страната и от чужбина. В 00:00, 07:00, 12:00 и 18:00 часа програма „Хоризонт” излъчва информационните бюлетини на БНР.\r\nМузиката преобладава в програма „Хоризонт”. Излъчва се предимо забавна музика, но са представени всички музикални стилове, форми и жанрове.    24-часовата програма „Хоризонт” на Българското национално радио се предава на средни и ултракъси вълни за територията на цялата страна. Програмата се излъчва чрез спътник за Европа, Близкия изток и Северна Африка, както и по Интернет за целия свят.   ", "date": "2018.09.09", "title": "Започват денонощни излъчвания на радиопрограма \"Хоризонт\" на Българското национално радио"}
{"url": "https://www.actualno.com/america/sasht-prehvyrljat-dopylnitelni-vojski-v-sirija-news_693939.html", "text": "  Американските медии, позовавайки се на представители на Пентагона, съобщават, че части на морската пехота на страната се прехвърлят в американката база в \"Ет Танф\" в Югоизточна Сирия след предупрежденията на Русия за готвен удар по ислямистите в района, предаде \"Интерфакс\".     Американската страна твърди, че в района се готви подготовка на силите на умерената сирийска опозиция за борба срещу ислямистките екстремисти. На място за целта са прехвърлени повече от 100 американски морски пехотинци.   В момента в \"Ет Танф\", около която американците са установили 55 км. „зона за еконфликтация“, се намират около 600 американски, британски и норвежки военнослужещи, както и представители на специалните служби на Йордания“, отбелязва още агенция \"Фокус\".\r\n„САЩ не искат да воюват с руснаците, с правителствените сили на Сирия или с други групировки, които оказват подкрепа на Сирия в гражданската война, заяви прессекретарят на Централното командване на САЩ подполковник Ърл Браун. „Но САЩ нямат намерение да ес въздържат от използване на необходима и пропорционална сила за защита на войските на САЩ, коалициите и партньорите\", поясни още той.  ", "date": "2018.09.09", "title": "САЩ прехвърлят допълнителни войски в Сирия"}
{"url": "https://www.actualno.com/tennis/posramena-i-pobedena-serina-uiljams-napuska-us-open-news_693914.html", "text": "  Японката Наоми Осака победи американката Серина Уилямс във финалния мач на Откритото първенството по тенис на САЩ.     Срещата, която продължи 1 час и 21 минути, завърши с 6-2, 6-4 в полза на 20-годишната японка. В хода на първия сет 36-годишната американка бе наказана с предупреждение за помощ от треньора. Във втория Уилямс счупи ракетата си и получи наказателна точка, а когато резултатът беше 4-3 в полза на съперника, тя влезе в дълъг спор с рефера, като го обвини в пристрастност и сексизъм и беше наказана със служебен гейм в полза на опонентката ѝ.   Общият награден фонд на турнира от Големия шлем, който се провежда в Ню Йорк, е 53 милиона долара. Още за инфарктния мач четете в .   ", "date": "2018.09.09", "title": "Посрамена и победена, Серина Уилямс напуска US Open"}
{"url": "https://www.actualno.com/politics/cvetanov-kandidatite-za-ministerskite-pozicii-shte-bydat-predlojeni-ot-gerb-news_693956.html", "text": "   . Дали ще бъдат приети оставките на министрите, е въпрос на разговори. Това заяви пред журналисти в село Грашево председателят на парламентарната група на ГЕРБ и зам.-председател на партията Цветан Цветанов по темата за това кои ще са наследниците на овакантените постове на министрите Валентин Радев, Ивайло Московски и Николай Нанков.     По думите му силата на ГЕРБ е, че в такива моменти може да поема политическа отговорност. „Вече окончателното решение ще бъде взето след като в парламента бъдат внесени оставките. Миналата седмица имахме доста конструктивен разговор с коалиционните ни партньори, като очаквам утре да надградим постигнатото. Всички ние трябва да формираме политическите си решения си на базата на колективната воля в коалицията“, подчерта Цветанов.   Той бе категоричен, че . „Бих се радвал, ако нашите партньори от „Обединени патриоти“ имат единна позиция. Ние винаги сме се съобразявали с техните решения“, отбеляза Цветан Цветанов.\r\nНа въпроса какви качества трябва да притежават новите кандидати за министерските постове, Цветанов коментира: „Това трябва да са хора с безспорни професионални качества, с професионална тежест и да бъдат ангажирани с изпълнението на управленската програма на ГЕРБ и „Обединени патриоти“.     ", "date": "2018.09.09", "title": "Цветанов: Кандидатите за министерските позиции ще бъдат предложени от ГЕРБ"}
{"url": "https://www.actualno.com/balkani/edin-arestuvan-i-njakolko-postradali-po-vreme-na-protest-v-solun-news_693913.html", "text": "  Най-малко един човек е задържан, а няколко души са се оплакали от проблеми с дишането заради сълзотворния газ, използван от полицията, по време на протеста в Солун срещу договора от Преспа. Това съобщи агенция МИА, цитирана от БГНЕС.     Сблъсъкът между демонстрантите и полицията започна малко преди 20:00 часа местно време и продължи около час и половина.   Става ясно, че малка група маскирани мъже е нападнала полицията с камъни и предмети, като специалните полицейски сили са отговорили със светошумови гранати и сълзотворен газ. В резултат на това страстите се успокоили, но протестите са продължили, като на няколко пъти е имало нови инциденти.\r\nОблакът от сълзотворен газ е стигнал до конгресния център, където поканените гости влизали един след друг през централния вход. Те трябвало да покриват лицата си с носни кърпички и ръце.  Гръцките медии коментират, че протестиращите не са били никак приятелски настроени към журналистическите екипи, а на няколко пъти дори се опитали да нападнат представители на медиите.   Припомняме, че междувременно мащабни демонстрации срещу политиката на строги икономии се проведоха от водещи профсъюзни обединения, Общогръцкия боен фронт (ПАМЕ), свързани с Комунистическата партия на Гърция (ККЕ), както и редица други организации. Друг голям митинг започна от скулптурата на гръцкия пълководец Александър Македонски в знак на протест срещу договора между Атина и Скопие за преименуването на бившата югославска република. На него под лозунга \"Македония – това е Гърция\" и организиран от гръцките всемакедонски организации, в това число представители на гръцката диаспора, се събраха десетки хиляди души. Хората скандираха с гръцки знамена в ръцете си и с банери \"Македония - гръцка земя\", \"Македония - единствена и гръцка\".\r\nСпоред органите на реда над 15 000 души са взели участие в масовата проява. Около 5 500 полицаи, подкрепени от агенти на ФБР, се грижеха за безопасността в северната гръцка столица, включително 67 взвода на спецчастите.    По време на инцидентите в центъра на Солун, в непосредствена близост до сградата, където се провежда международният панаир, гръцкият премиер се обърна към присъстващите на церемонията по откриването. Алексис Ципрас говори за постмеморандумската политика на правителството, за визията и плана му Гърция отново да се издигне икономически.", "date": "2018.09.09", "title": "Един арестуван и няколко пострадали по време на протест в Солун"}
{"url": "https://www.actualno.com/society/prognoza-za-vremeto-9-septemvri-nedelja-news_693906.html", "text": "        Това съобщи за \"Фокус\" дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН).   Над Черноморието ще бъде слънчево. След обяд облачността ще започне да се увеличава и по-късно през деня и през нощта срещу понеделник на много места ще има валежи. Ще духа до умерен северозападен вятър. Максималните температури ще са между 26° и 29°. Температурата на морската вода е около 26°. Вълнението на морето ще бъде 2-3 бала.\r\nВ планините ще бъде предимно слънчево. В следобедни часове ще има временни увеличения на облачността, но само на отделни места ще превали за кратко. Ще духа умерен до силен северозападен вятър. Максимални температури на 1200 метра около 19°, на 2000 метра – около 11°.  През следващите дни времето ще бъде променливо. Повече облачност ще има над източната половина от страната и планините. На места в тези райони са възможни и краткотрайни превалявания. В понеделник и вторник ще продължи да духа до умерен северозападен вятър и дневните температури слабо ще се понижат; преобладаващите максимални ще са между 23° и 28°. В сряда вятърът временно ще отслабне, после ще стане от север-североизток. В Източна България температурите ще се понижат още малко.", "date": "2018.09.09", "title": "Прогноза за времето - 9 септември (неделя)"}
{"url": "https://www.actualno.com/europe/kola-se-vrjaza-v-peshehodci-v-moskva-edin-chovek-e-zaginal-news_693917.html", "text": "  Автомобил \"Фолксваген Поло\" се е врязал в група хора на Новочеркаския булевард в Москва, в резултат на което е загинал поне един човек. Това съобщи за ТАСС източник от спешните служби на града.     „Произшествието се е случило на Новочеркаския булевард в района на дом 37. Пострадали са девет души, а един е загинал. Той е издъхнал в автомобила на бърза помощ“, заяви източникът. Става ясно, че сред пострадалите има 17-годишен тийнейджър.   От пресслужбата на Инспектората по пътна безопасност на Москва потвърдиха за нападението над пешеходците, отбелязва още агенция \"Фокус\".\r\n„На Новочеркаския булевард шофьорът не се е справил с управлението и се е врязал в група хора. Обстоятелствата около инцидента се уточняват“, заявиха от полицията.  Всички участници в инцидента са били граждани на Киргизстан.", "date": "2018.09.09", "title": "Кола се вряза в пешеходци в Москва, един човек е загинал"}
{"url": "https://www.actualno.com/america/hiljadi-protestiraha-v-san-francisko-sreshtu-klimatichnite-promeni-news_693916.html", "text": "  Хиляди излязоха на протест в Сан Франциско срещу климатичните промени, предаде AFP, цитирана от БГНЕС.     В акцията участваха протестиращи от щата Калифорния и други части на САЩ. Протестите имаха две послания: .   Много от лозунгите бяха политически и насочени конкретно срещу президента Доналд Тръмп, който изтегли страната от Парижкото споразумение за климата и опитва да премахне нормите за защита на околната среда от времето на предшественика си Барак Обама.\r\nДвижението, наречено \"Да се вдигнем за климата\", организира около хиляда акции в най-малко сто страни, в момент, когато светът се подготвя за 24-ата световна конференция за климата. Десетки хиляди участваха в протестите, организирани по цял свят - от Банкок до Сан Франциско.   ", "date": "2018.09.09", "title": "Хиляди протестираха в Сан Франциско срещу климатичните промени"}
{"url": "https://www.actualno.com/sofia/pametnikyt-na-syvetskata-armija-osymna-zaljat-s-blajna-boja-news_693961.html", "text": "  На 9 септември паметникът на Съветската армия в София осъмна залят с блажна боя, съобщи bTV.     Бяла боя е плисната точно върху надписите на фасадата на монумента, а долу е излято автомобилно масло.   В района има засилено полицейско присъствие.\r\nТова е поредно посегателство върху паметника. Години наред организации активно настояват той да бъде премахнат от центъра на столицата.   ", "date": "2018.09.09", "title": "Паметникът на съветската армия осъмна залят с блажна боя"}
{"url": "https://www.actualno.com/asia/bez-balistichni-raketi-premina-voennijat-parad-v-phenjan-news_693918.html", "text": "  Северна Корея не показа нито една междуконтинентална балистична ракета по време на военния парад по повод 70-годишнината от основаването на страната, съобщава BBC, цитирана от БГНЕС.     Обикновено събитието се използва, за да може Пхенян да се похвали с военната си мощ пред света. Тази година обаче с поетия ангажимент за ядрено разоръжаване страната не показа целия арсенал, с който разполага.   Анализатори предположиха, че лидерът Ким Чен Ун е смекчил тона след срещата си с американския президент Доналд Тръмп. Показването на междуконтинентална ракета, която може да носи ядрена бойна глава би могло да се приеме като провокация. През юни лидерите на Северна Корея и САЩ подписаха споразумение, с което поеха ангажимент да работят за ядреното разоръжаване на Корейския полуостров, но не посочиха конкретен срок.", "date": "2018.09.09", "title": "Без балистични ракети премина военният парад в Пхенян"}
{"url": "https://www.actualno.com/education/krasimir-vylchev-do-10-g-vsichki-uchilishta-shte-uchat-v-edna-smjana-news_693907.html", "text": "   Това стана ясно от думите на министъра на образованието .     В момента Образователното министерство диференцира срока за преминаване на всички училища в България в едносменен режим, като най-голям ще бъде срокът в големите общини – 10 години в София, около 9 години във Варна и т.н., обясни Вълчев в Русе, цитиран от агенция \"Фокус\".   \"Това включва и дострояване на училища, и намаляване на приема на ученици\", допълни той. Вълчев посочи, че , като политиката за увеличаване на приема ще продължи и в техническите и професионалните гимназии ще продължи.\r\nОт догодина Министерството ще финансира дейности по интереси, свързани с математически, технически и природни науки, както и обучения по компютърно моделиране още от първи клас, посочи министърът.   \"Днешните деца ще са на пазара на труда през 2060 година, когато все повече професии ще изискват дигитални умения. Затова трябва още от първи клас да се свърже креативността с уменията за програмиране и да бъдат подготвени дигитални създатели. През следващата година при изготвяне на държавния план прием ще се акцентира на паралелки с изучаване на математика, технически науки и професии\", каза той и подчерта, че професионалното образование и дуалното обучение са важни, за да се осигурят специалисти за местната икономика.    Преди новата учебна година министър Вълчев . \"Трябва да възпитаме децата си да уважават учителя\", каза министърът и препоръча на преподавателите да положат максимални усилия за взаимодействие с родителите.\r\nСпоред него въвеждането на електронни дневници ще помогне за изграждането на доверие между учители и родители. Училището трябва да възпитава и в толерантност, когато учи децата на правилата на движение по пътищата, каза министърът по повод увеличението на часовете по пътна безопасност от тази година.    Той коментира и продължаващите ремонти в редица училища в страната, като подчерта, че учебната година ще започне навсякъде, независимо от ремонтите.   ", "date": "2018.09.09", "title": "Красимир Вълчев: До 10 г. всички училища ще учат в една смяна"}
{"url": "https://www.actualno.com/moresport/treto-mjasto-v-sveta-istoricheski-uspeh-za-bylgarija-v-modernija-petoboj-news_693965.html", "text": "  Българската щафета в състав Явор Пешлеевски и Тодор Михалев постигна исторически успех за България в модерния петобой. Младите ни надежди донесоха първия медал за страната от Световно първенство за мъже в дисциплината щафета в Мексико.     Това е и първият медал за България от световно първенство за мъже от 17 години насам след третото място на Цанко Хантов през 2001г.\r\nСъстезанието започна с дисциплината фехтовка, където лъвовете завършиха с 6-ти резултат във временото класиране, след това показаха 14-о време на плуването (2х100м свободен стил), но успяха да преминат конната езда с най-голям брой точки ( в модерния петобой състезателите получават непознати за тях коне чрез жребий - бел. ред. ). Така Пешлеевски и Михалев стартираха от 6-та позиция на последната дисциплина - бягане и стрелба (4х800м Laser-Run). С невероятно бягане и отлична стрелба българите се пребориха за бронзовите медали.\r\nМеждународната федерация по модерен петобой (UIPM) определя българското класиране като сензацията на това световно първенство.   Припомняме, че тандемът Пешлеевски-Михалев показа потенциала си още миналата година, когато завоюва 4-о място на Европейското първенство за младежи и 6-о място на Световното първенство за мъже. Модерният петобой е комплексен спорт, включващ 5 дисциплини - плуване (200м свободен стил), фехтовка (шпага), конна езда (прескачане на препятствия) и комбинирана дисциплина (бягане и стрелба).     ", "date": "2018.09.09", "title": "Трето място в света - исторически успех за България в модерния петобой"}
{"url": "https://www.actualno.com/balkani/tachi-osydi-blokadata-na-pytishtata-sreshtu-vizitata-na-vuchich-news_693958.html", "text": "  Блокадата на пътищата срещу посещението на сръбския президент Александър Вучич не допринася за отношенията между двете страни. Това заяви косовският президент Хашим Тачи и призова местното население да покаже \" \".     \"Като президент на Косово разбирам напълно реакцията на гражданите на Дреница, които изразиха своя оправдан гняв срещу едно такова посещение. Това показва, че раните и болките на войната са все още свежи. Но във време, когато полагаме усилия за мир и помирение, протестите и блокадите по пътищата изобщо не помагат\", написа Тачи във Facebook.   Той добави, че разбира разочарованието на сръбското население на село Баня заради невъзможността да се видят с Вучич. \"Ние всички трябва да се въздържим и да покажем минимална човешка култура на разбиране и човешко общуване. Трябва да знаем, че трябва да се издигнем над себе си, заради многобройните рани и болки. Трябва да направим това в полза на мира и помирението\", подчерта Тачи. Припомняме, че ветераните от армията за освобождение на Косово от региона Дреница организираха протести със заграждения, за да предотвратят посещението на Вучич в село Баня. Последният беше принуден да се върне в Косовска Митровица, където обещава да направи важно изявление за политиката на Белград по косовския въпрос.    Протестиращите албанци на свой ред настояват за извинение от официалните сръбски власти заради жестокостите по времето на Косовската война в края на 90-те години на миналия век. Косовската полиция с помощта на международните сили от КЕЙФОР разчистват загражденията.    ", "date": "2018.09.09", "title": "Тачи осъди блокадата на пътищата срещу визитата на Вучич"}
{"url": "https://www.actualno.com/europe/rusnacite-glasuvat-na-mestni-i-regionalni-izbori-na-fona-na-prizivi-za-protesti-news_693923.html", "text": "  Руснаците днес (9 септември) застават пред урните, за да гласуват на местите и регионалните избори, в които се очаква да доминират подкрепяни от Кремъл кандидати.     Вотът се провежда на фона на призивите на опозиционния лидер Алексей Навални, който излежава едномесечна присъда за организирането на неразрешена демонстрация, за нови протести срещу спорната пенсионна реформа, предложена от президента Владимир Путин.   Изборите за кмет на Москва са предварително предизвестени, коментират анализатори. В бюлетината няма нито един изявен опозиционен кандидат, а настоящият градоначалник – Сергей Собянин, се очаква да спечели пореден мандат без особена конкуренция, пише AFP, цитирана от БГНЕС.\r\nСъщо като своя ментор Владимир Путин в навечерието на президентския вот през март, кметът на Москва не благоволи да участва в никакви дебати преди изборите, които със сигурност ще спечели. Застанал през 2010 г. начело на над 12-милионния мегаполис, 60-годишният Собянин може да се похвали с ред постижения според неговите привърженици. Гигантските и твърде скъпоструващи проекти за реновиране на града, лансирани от него, промениха облика на Москва.  Според опозиционера Алексей Навални обаче всичко това е просто „прах в очите на хората”. Протестите срещу пенсионната реформа, планирани за днес не са разрешени от властите, което означава, че всеки, излязъл на площада, е заплашен от арест и затвор.    ", "date": "2018.09.09", "title": "Руснаците гласуват на местни и регионални избори на фона на призиви за протести"}
{"url": "https://www.actualno.com/america/trymp-prizova-apple-da-premesti-proizvodstvoto-si-v-sasht-news_693920.html", "text": "  Американският президент Доналд Тръмп призова Apple да произвежда продуктите си в САЩ, вместо в Китай, за да избегне последствията от търговската война с Пекин, предаде AFP, цитирана от БГНЕС.     Тръмп многократно е призовавал различни компании да преместят производството си в Съединените щати или да го запазят там, като същевременно предприема агресивни търговски действия, насочени към намаляване на търговския дефицит на САЩ.\r\n\"Цените на Apple може да се увеличат поради големите мита, които можем да наложим на Китай, но има лесно решение“, коментира Тръмп. \"Правете продуктите си в Съединените щати, вместо в Китай. Започнете да изграждате нови заводи сега. Вълнуващо е!“   Обаче по-високите разходи за заплати в Съединените щати биха могли да компенсират ползите, които Apple може да спечели, като избегнe тарифите, засягащи произведените в Китай продукти.  Припомняме, че администрацията на Доналд Тръмп наложи мита върху китайски внос за 50 млрд. долара и подготвя допълнителни мита до 25% върху китайски стоки на стойност 200 млрд. долара.\r\nАмериканските предприятия са все по-загрижени за митата, които повишават цените на продуктите и биха могли да навредят на икономиката. Тръмп обаче засега остава безразличен.", "date": "2018.09.09", "title": "Тръмп призова Apple да премести производството си в САЩ"}
{"url": "https://www.actualno.com/sofia/obshtinski-syvetnik-vnasja-podpiska-sreshtu-travestitite-i-hamalite-v-sofija-news_693960.html", "text": "  Общинският съветник от БСП Николай Николов официално ще внесе в Столична община подписката срещу травеститите и хамалите в понеделник в 11:30 часа, съобщиха от пресцентъра на БСП.     За 8 дни в края на август той събра над 1000 подписа срещу травеститите и хамалите на бул. \"Христо Ботев\" и площад \"Македония\" в София. Заедно с подписката Николай Николов ще входира и питане към кмета Йорданка Фандъкова с въпроси по темата.   Преди да внесе подписката, общинският съветник ще се включи в протеста с искания за строеж на ясли, детски градини и училища, който ще се проведе в 10:30 часа пред входа на Столична община.\r\nПротестът с настояване за решаване на проблема с недостига на места в детски градини и училища, както и за кадрови промени в Дирекция \"Образование\" в Столична община, ще бъде подкрепен и от младежката организация на БСП - София.  ", "date": "2018.09.09", "title": "Общински съветник внася подписка срещу травеститите и хамалите в София"}
{"url": "https://www.actualno.com/asia/rusija-podnovi-vyzdushnite-udari-sreshtu-idlib-news_693962.html", "text": "  Русия поднови въздушните удари срещу последния бастион на бунтовниците срещу режима в Дамаск, провинция Идлиб, след като през изминалата нощ атаките бяха временно прекратени, съобщи AFP, цитирана от БГНЕС.     Това е втори ден на интензивни бомбардировки в района, след като тристранната среща в Техеран с участието на лидерите на Русия, Турция и Иран не даде резултат.   Базираният в Лондон Сирийски център за наблюдение на човешките права посочва, че при новите въздушни нападения е загинало едно дете. Ранени са най-малко 6 души.\r\nБомбардировките се извършват в северозападната част на провинцията – в район, близо до границата с Турция. Според очевидци руските самолети са хвърлили най-малко 60 барелни бомби.   ", "date": "2018.09.09", "title": "Русия поднови въздушните удари срещу Идлиб"}
{"url": "https://www.actualno.com/politics/siderov-na-mjastoto-na-borisov-az-bih-smenil-absolutno-vsichki-ministri-news_693925.html", "text": "   Трите поискани и подадени оставки на министрите Валентин Радев, Николай Ненков и Ивайло Московски предизвикаха трусове в управляващата коалиция и напрежение между коалиционните партньори.      „Декларацията на НФСБ, в която се твърди, че премиерът е едноличен управник и едва ли не диктатор, е абсурдна и това не е вярно. От страна на „Обединени патриоти” имаше доста кадрови предложения и назначения и всичко това беше приемано с разбиране от страна на премиера”, заяви пред Нова телевизия лидерът на „Атака” Волен Сидеров.   По думите му не е нужно Борисов да консултира всяка една промяна в неговата квота. „Като капитан на отбора е в правото си да сменя играчи. Важното е да се върви напред”, допълни Сидеров. Той е на мнение, че патриотите са започнали да се обезличават в коалицията.\r\n„Живеем в едно махленско дребнотемие. В Европа стават генерални промени. За първи път пристига представител на Белия дом и казва, че иска да обедини националистическите партии. Термин, който беше табу до преди няколко години. Той казва, че национализмът е бъдещето на Европа. Всичко това минава край ушите ни все едно го няма”, коментира още председателят на парламентарната група на патриотите. Той предложи вниманието да се насочи към важни въпроси като икономиката, доходите на населението, енергийните проекти и миграцията.  „По оставките нямаме единна позиция. Каракачанов и Симеонов смятат, че и тримата министри не трябва да подават оставки. Аз смятам, че това е преценка на премиера и има повече информация кого да смени. Ние се доверяваме. . Никой не защити собственото си място в правителството”, поясни Сидеров.   ", "date": "2018.09.09", "title": "Сидеров: На мястото на Борисов аз бих сменил абсолютно всички министри"}
