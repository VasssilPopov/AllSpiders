{"url": "https://www.actualno.com/europe/koi-sa-osnovnite-kandidati-za-premier-na-velikobritanija-news_752047.html", "text": "    След като британският премиер Тереза Мей реши да обяви график за оттеглянето си, претендентите вече се борят за поста й.        Бившият кмет на Лондон, \"Борис\" или \"Бойо\", потвърди, че \"разбира се\" , изненадвайки малцина в Уестминстър.  Ключова фигура в кампанията за Брекзит през 2016 година, за висшия пост се провали, след като съюзникът му Майкъл Гоув оттегли подкрепата си в последната минута.\r\nМей назначи Джонсън за външен министър, но той бързо привлече вниманието по погрешни причини, включително и заради поредица от дипломатически гафове. Борис Джонсън стана все по-неудобен за правителствената стратегия за Брекзит, преди да подаде оставка през юли.\r\nХаризматичен и популярен сред обикновените консерватори, той поддържа обществения си имидж, като пише ежеседмична статия във вестник The Daily Telegraph.    Но 54-годишният ексцентрик също спечели много врагове в партията си заради поведението си.  Той се раздели с втората си съпруга през септември и има нова приятелка. Наскоро Джонсън отслабна и отряза русата си коса. Външният министър подкрепи оставането в Европейския съюз на референдума през 2016 година, но беше изключително критичен към това, което той нарича \"арогантен\" подход, предприет от Брюксел.\r\nБивш бизнесмен, който говори свободно японски, той е последователен политик, оглавявайки Националната здравна служба в продължение на шест години по време на финансовата криза.\r\nХънт замени Джонсън като дипломат номер едно на Великобритания миналата година. Той е спокоен и внимателен, дори и под обстрел и критики, а постепенно неговата сила и влияние в кабинета нарастват.   52-годишният политик е дал сигнал, че има намерение да се кандидатира за премиер, и както и няколко други претенденти за поста, наскоро покани неделен вестник в дома си за интервю. Пламенен евроскептик с черен колан по карате, 45-годишният политик бързо се изкачи по министерската стълба след като се присъедини към правителството през 2015 година при бившия премиер Дейвид Камерън.\r\nТой подкрепи Брекзит и беше назначен за министър на правосъдието в новия кабинет след референдума през 2016 година.\r\nРааб беше министър по Брекзит от юли до ноември 2018 година, когато се оттегли в знак на протест срещу сключената с ЕС сделка за напускане на Общността.\r\nОставайки извън правителството оттогава, той се води кампания през последните месеци, а според някои информации дори наема служители и дава интервюта на множество вестници.    Привърженикът на Брекзит Майкъл Гоув първоначално подкрепи кандидатурата на Борис Джонсън за премиерския пост през 2016 година, но в последния момент обяви намерението си да се кандидатира самият той, което доведе до загуба и на двамата.\r\n\"Каквато и да е харизмата, аз нямам такава\", признава той за съревнованието за премиерския пост, в което социолози му отделят третото място.\r\nТой беше назначен за министър на околната среда през юни 2017 година и остана в историята със серия от мерки в областта на екологичната политика.\r\nСъщо толкова активен в предишния си съдебен и образователен опит, той е министър, който обича радикални нови политики.\r\nСлед серия от оставки, 51-годишният е сред най-ревностните евроскептици, задържали се близо до правителствотона Тереза Мей.    Бивш инвестиционен банкер и син на пакистански шофьор на автобус, 49-годишният Джавид е лицето на съвременната мултикултурна Великобритания.\r\nВ икономически либералното крило на Консервативната партия Джавид гласува  Великобритания да остане в ЕС през 2016 година.\r\nСлед като е назначен за министър на вътрешните работи през април 2018 година, той заслужи уважение към работата си след скандал във връзка с лечението на децата на карибските имигранти, известни като поколението на Windrush.\r\nНеотдавна обаче в либералните кръгове той беше критикуван за лишаването от гражданство на тийнейджърка - майка, избягала от Великобритания, за да се присъедини към ИДИЛ. ", "date": "2019.05.24", "title": "Кои са основните кандидати за премиер на Великобритания? "}
{"url": "https://www.actualno.com/africa/vojskite-na-haftar-bombardiraha-parlamenta-v-tripoli-news_752143.html", "text": "    Силите, лоялни на маршал Халифа Хафтар, извършиха въздушни удари на няколко позиции, включително луксозен хотел,в който се намира сградата на парламента в столицата Триполи.      \"Въздушните удари бяха насочени към сградата \"Риксос\" в центъра на Триполи, където се помещава свързаната с правителството на националното споразумение камара на представителите“, заяви местен източник пред Анадолската агенция.   Няма информация за жертви в резултат на въздушните удари.\r\nВ последващо изявление вътрешното министерство на ПНС осъди атаката, като заяви, че тя трябва да бъде \"добавена към дългия списък от военни престъпления, извършени от силите на Хафтар\".  Правителството призова международната общност да \"поеме отговорността за тази агресия срещу столицата на Либия, която застрашава безопасността и сигурността на цивилните\".\r\nНа 4 април бившият съратник на Муамар Кадафи, който е свързан с конкурентното правителство в източната част на Либия, започна широкообхватна военна кампания за превземане на Триполи.   След няколко седмици боеве в покрайнините на Триполи обаче кампанията на маршал Хафтар не успя да постигне основната си цел. Въпреки това силите му остават разположени в няколко района около либийската столица.     ", "date": "2019.05.24", "title": "Войските на Хафтар бомбардираха парламента в Триполи"}
{"url": "https://www.actualno.com/society/sedmicata-v-absurdi-20-24-maj-news_751210.html", "text": "                Повечето банки у нас не приемат нотариално заверено пълномощно и отказват да извършват финансови операции при представянето му. Банките признават единствено пълномощни, съставени по техен образец и подписани пред техен служител едновременно от титуляра и упълномощеното лице. Някои изискват и периодично подновяване на пълномощни, дори срокът им да не е изтекъл. Така частните финансови институции на практика не признават нотариусите и тяхната функция, възложена им със закон от държавата да удостоверяват истинността на документи, подписи и да прехвърлят имущества, коментира в. \"Сега\" след проверка по сигнал на читатели. :      При общо 738 души, длъжни да подадат декларация за имущественото си състояние пред Антикорупционната комисия (КПКОНПИ), тъй като заемат публична държавна длъжност, е открито несъответствие. Някои от несъответствията изглеждат доста сериозни, а не всички, подали неверни декларации, са ги коригирали - само 637 са го сторили. :  Журналистите напускат изданието \"не по своя воля\", а по решение на акционер, предявил претенции към статията \"Говорителите да се правят от тези хора\" - в нея се е коментирало евентуалното оттегляне на Валентина Матвиенко от поста председател на Съвета на федерацията. :    Жената, която живее със зам.-главния прокурор Иван Гешев - Детелина Ханчева, си е купила чисто нов апартамент в София на много ниска цена, показва разследване на Frognews. Медията посочва нотариален акт, според който през декември 2014 г. за близо 86 км. м. в Зона Б -17, на ул. „Ген. Столетов“ № 8, Ханчева е дала 40 000 лева. С други думи говорим за цена от 465 лв. или 234 евро на квадратен метър. Сделката става чрез решение на офшорна компания, която купува дяловете на фирма, собственост на Александър Ваклин, който е свидетел по делото \"Иванчева\", и неговия бивш, по думите на самия Ваклин, съдружник Марио Кръковски. :  Вместо да вземат по 11 лева на действителен глас, подаден за тях, партиите в парламента плюс тези, спечелили над 1% от действителните гласове на последните парламентарни избори, са взели по 13,23 лева. Изчисленията са на база разписаното в Закона за политическите партии, както и на официални данни от Министерството на финансите.\r\nЗащо се получава така? Оказва се, че към реалните гласове за всяка партия към общата субсидия се добавят и гласовете за партиите, които са под границата от 1%, плюс гласовете за независимите кандидати за депутати, плюс всички, гласували с новата опция \"Не подкрепям никого\". :   Защо партиите в България всъщност вземат по 13,23 лева на глас, а не по 11 лева, както би трябвало? Отговор на този въпрос потърси от премиера Бойко Борисов, който беше на посещение в добричкото село Карапелит. Борисов определено не беше словоохотлив в отговора, като каза, че не го интересува каква точно информация са показали от \"Шоуто на Слави\". \"Не ме интересува. Този закон за субсидиите БСП го направи, не съм го направил аз\", каза Борисов. :  Застрахователната компания \"Бул инс\" до момента е превела по 10 лв. обезщетение на трима от наследниците на двама от загиналите в трагедията край Своге през август 2018 г. За абсурдната несправедливост сигнализираха в отворено писмо до премиера Бойко Борисов, омбудсмана Мая Манолова и шефа на Комисията за финансов надзор Бойко Атанасов наследниците на загиналите в катастрофа та край Своге. :   През  2015 година Иван Такев дарява кръв. Тогава е установено, че е болен от  Хепатит С, но никой не счита за нужно да го уведоми. Мъжът разбира за  болестта си през март тази година, когато решава да дари кръв отново.  Тогава от регистратурата на центъра по хематология му съобщават, че има  забрана и да отиде да провери защо. :  \"Качи се да те возим тука у България. Коланът си сложи, да сме стриктни\", беше първата реплика на Борисов, който не пропусна да представи на Ципрас вицепремиера Томислав Дончев и финансовия министър Владислав Горанов, като Дончев започна да превежда в началото. :  \"Несъвършенство в законодателството\" е причината, поради която партиите и коалициите в Народното събрание са получили 13.20 лв. субсидия, вместо записаните в закона 11 лв. Това каза финансовият министър Владислав Горанов пред Economic.bg преди официалната първа копка на газовата връзка с Гърция.\r\n\"Няма как при сега действащия Закона за политическите партии да се получат точно 11 лева на глас. Законът е разписан така, че общата сума за гласовете на всички участници в изборите в крайна сметка да се разпредели само между правоимащите партии и коалиции\", обясни финансовият министър. :  Няма как да не ни направи впечетление, че от общината посочват, че новият булевард все още не е въведен в експлоатация, нищо, че от същата пресслужба преди месец изпратиха съобщение как лично кметът Иван Портних и премиерът Бойко Борисов пускат движението по булеварда. :  Според документи, Цацаров и жена му Меглена купуват къща от 75 квадрата за 58 674,90 лева т.е. 30 000 евро. Данъчната оценка на имота е 22 785,80 лева, а разгънатата му площ е 139,75 кв. метра. Но \"Биволъ\" твърди, че в района няма готова вила, която да струва под 60 000 евро т.е. двойно. : Четвъртък, 23 май В закона е дадена възможност Гешев да не разкрива информация за човека, с когото се намира във фактическо съжителство на съпружески начала. :  \"Ма с това ли се занимавате\" – така Борисов реагира на въпрос на Нова телевизия относно евентуално недеклариран негов имот. \"Там, това което е оградено, беше прасето, кокошките, зайчарника\", добави лидерът на ГЕРБ. :  Съдия Светослав Славов е бил член на съдебен състав, който е разглеждал дело със страна \"Сис Индустрийс\" на Миню Стайков във Върховния административен съд. В съда печели фирмата на Стайков, а адвокат по случая на фирмата на Стайков е Светослав Коев. Двамата са били на ловен излет в през декември, 2018 година, в дивечовъдното стопанство \"Кабата\". По това време Стайков вече беше с повдигнати обвинения. \"В груповия лов са участвали лица без връзка с двамата съдии и които те не са познавали\", казва ВАС. :  Ще уважим и няма да изкарваме поредните кирливи ризи на показ. Но това не значи, че те са изчезнали - по миризмата добре ще ги познаете! ", "date": "2019.05.24", "title": "Седмицата в абсурди (20 - 24 май)"}
{"url": "https://www.actualno.com/curious/dneven-horoskop-25-maj-news_752167.html", "text": "           Тази събота удоволствията са ви гарантирани. Само трябва да позволите на другите да поведат хорото и да ви дарят с незабравими спомени. Тази събота не бъдете прекалено претенциозни към останалите. Много вероятно е да получите повече, отколкото очаквате, ако нямате очаквания.   Тази събота се пазете от грешки. Може да не прецените даден риск и да се отпуснете прекалено много. Бъдете внимателни.     Тази събота потърсете забавлението на непривични места. Дори да не успеете да намерите това което търсите, ще направите първата крачка, което не е малко. Днес не залагайте на случайността. Ако се стремите към нещо, трябва да положите усилия. Само така резултатът ще  е гарантиран. Тази събота е добър ден за тренировка. Една разходка няма да е достатъчна. Ще е нужно да се поизпотите повече, ако искате реални резултати.   Тази събота ще може да натрупате сериозно предимство пред хората, които се опитват да ви навредят. Премислете добре стратегията си и не бързайте.    Тази събота вероятността да срещнете интересен човек е много голяма. Затова не оставайте у дома, а излезте на дълга разходка. Тази събота потърсете разнообразието навън с приятели. Кратко пътуване ще ви се отрази добре на светогледа. Опитайте се да бъдете нови.    Тази събота е време, в което да помислите за мечтите си. Планирайте осъществяването на следващите ви цели. Направете го с размах. Тази събота не давайте оценка на близки хора. По-добре се опитайте да разберете на какво се дължи поведението им. Тази събота не прибързвайте с взимането на решения. Много вероятно е да промените мнението си по даден въпрос достатъчно бързо. ", "date": "2019.05.24", "title": "Дневен хороскоп 25 май"}
{"url": "https://www.actualno.com/vraza/botevi-dni-2019-vyv-vraca-bjaha-otkriti-s-triizmerno-lazerno-shou-i-koncert-news_752224.html", "text": "    Тържествената церемония за официалното откриване на „Ботеви дни 2019“ започна с кратка театрализация, която проследи  последните дни от живота на Христо Ботев- писмото до Венета, акостирането на парахода „Радецки”,  както и последните боеве на четата и гибелта на поета.      Кметът на града Калин Каменов каза при откриването: „Тази вечер поставяме началото на честванията, посветени на 143-та годишнина от героичния подвиг на Христо Ботев и неговата чета. Това са дни, в които всеки от нас трябва да направи своята равносметка и да си отговори на въпроса – с какво допринесе, Враца да носи прозвището – град на балкана, саможертвата и патриотизма. Ако отговорът е положителен, тогава имаме пълното основание да се гордеем, че сме истински потомци на хората, дали живота си в името на нашето бъдеще. Уважаеми родители, заедно с децата си, посетете паметните места от нашата история – Милин камък и Йолковица и им разкажете за случилото се там и за грешките, които сме допускали, за да не ги повтаряме пак. Само така паметта за героичния подвиг на Христо Ботев и неговата чета – няма бъде загубена. Откривам Ботеви дни 2019 година!“\r\nПод звуците на националния химн, на пл. Христо Ботев беше издигнат националния флаг на Република България, а пред паметника на бореца за свобода – Христо Ботев  бе запален вечният огън.\r\nПразничната програма, продължи с рецитал и награждаване на победителите от конкурса „С Ботев в сърцето“. Преди час завърши първият концерт от програмата на „Ботеви дни 2019“  - музикантите от „Фондацията“ – вокалът на „Щурците“ – Кирил Маричков, китаристът от ФСБ – Иван Лечев, неповторимият глас – Дони, китаристът на Б.Т.Р. – Славчо Николов и Венко Поромански от група „Те“които свириха заедно със състава на Симфониета Враца.  Делото на българските възрожденци, историята на създаването на  българската азбука бяха пресъздадени  в триизмерното лазерно шоу върху сградата на читалище „Развитие“, което което събра стотици врачани. ", "date": "2019.05.24", "title": "\"Ботеви дни 2019\" във Враца бяха открити  с триизмерно лазерно шоу и концерт "}
{"url": "https://www.actualno.com/europe/sled-ostavkata-na-mej-scenarii-za-brexit-news_752064.html", "text": "    Британският премиер Тереза Мей обяви датата на оставката си заради пълния хаос около Brexit.      Гласуването по сделката за напускане, което вече беше отхвърлено три пъти от депутатите, беше отложено, а според мнозина - за неопределено време.\r\nМеждувременно някои от претендентите да я заместят на поста допуснаха възможността от Brexit без сделка.\r\nЕто някои от възможните сценарии пред Великобритания, според АФП:   Непопулярното споразумение, договорено с Брюксел от Тереза Мей може да бъде прекратено с нейната оставка, тъй като хардлайнерите в Консервативната партия смятат, че Лондон прави твърде много отстъпки.\r\nПравителството е планирало да приеме закона за прилагане на споразумението за Brexit преди парламентът да излезе в лятна ваканция на 20 юли.    Първото гласуване на законопроекта беше насрочено за първата седмица на юни, но в четвъртък правителството заяви, че вотът ще бъде забавен.\r\nКато част от това законодателство, правителството обеща на депутатите възможността да гласуват дали да се проведе втори референдум за напускане на ЕС.   Засега не е ясно какво ще се случи със законодателството, но изглежда вероятно всеки нов лидер да се стреми към предоговарянето му. Лидерите на ЕС определиха крайната дата за раздялата на 31 октомври, но дадоха индикации, че биха могли да приемат допълнително отлагане, освен двете предишни закъснения.   Първоначално Брекзит трябваше да се случи на 29 март, след като Великобритания гласува с 52% в полза на напускането на ЕС през 2016 година.\r\nДали лидерите на ЕС са отворени към идеята за по-голямо забавяне може да стане ясно по време на обсъждането на Брекзит на срещата на върха на ЕС в Брюксел на 20-21 юни.    Ако няма по-нататъшно забавяне, Великобритания ще трябва да напусне Европейския съюз на 31 октомври, без никакво споразумение.\r\nТова е сценарият, подкрепян от Brexit партията на Найджъл Фараж и от хардлайнерите в Консервативната партия.\r\nНо финансовият министър Филип Хамънд твърдо се противопостави и не скри загрижеността си относно \"значителните\" краткосрочни и дългосрочни последици от раздяла без споразумение.\r\nИкономистите твърдят, че твърд Brexit може да генерира икономически шок и от двете страни на Ла Манша, което да доведе до сериозни проблеми на граничните пунктове и да натовари бизнеса с допълнителни разходи.    Великобритания има едностранно право да се откаже да напуска ЕС във всеки един момент, като отмени член 50 - официалната процедура за държавите-членки, които искат да напуснат ЕС.\r\nНо три години след гласуването за излизане от Общността, спирането на Brexit се разглежда като политическа невъзможност.\r\nЕдинственото изключение би било, ако се проведе втори референдум и резултатът е в полза на оставането в ЕС - сценарий, който про-европейски настроените политици във Великобритания и Европа подкрепят.\r\nНо консерваторите се противопоставят на втори референдум и основната опозиционна Лейбъристка партия остава с неясна позиция по отношение на идеята, страхувайки се да не отблъсне избирателите си, подкрепящи Brexit. ", "date": "2019.05.24", "title": "След оставката на Мей - сценарии за Brexit"}
{"url": "https://www.actualno.com/politics/karajancheva-gordi-sme-che-nad-300-mln-slavjani-pishat-na-kirilica-news_752171.html", "text": "    Днес, прекланяйки глава пред делото на светите братя Кирил и Методий, ние сме горди, че над 300 милиона славяни пишат на кирилица, която е третата азбука в Европейския съюз. Това заяви председателят на Народното събрание Цвета Караянчева пред присъстващите на поклонението пред мощите на Св. Кирил в базиликата „Сан Клементе“ в Рим, съобщиха от правителствената пресслужба. На поклонението присъстваха и членовете на делегация на Република Северна Македония, които също са в Рим.      Парламентарна делегация, водена от председателя на Народното събрание Цвета Караянчева, е на посещение в Рим и Ватикана по повод 24 май. В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В нея са включени представители на изпълнителната власт, на Светия Синод на Българската православна църква и на Католическата църква.\r\nЗа мен е голяма чест, че можем заедно с колегите от Република Северна Македония да честваме делото на светите братя Кирил и Методий, на техните ученици и не без гордост ще кажа делото на средновековна България и княз Борис Първи, който успя да приюти учениците, да направи книжовни школи, заяви Цвета Караянчева. Тя подчерта, че няма по-голямо послание от това да бъдем обединени сега в навечерието на Европейските избори, да бъдем силни пред паметта на Константин Кирил Философ, подчерта тя. Пътят на Кирил и Методий  е бил тежък, но те са отстоявали своята мисия, водени от принципа на единението и на славенето на християнските добродетели, посочи председателят на българския парламент. Днес, заедно с колегите от Република Северна Македония, даваме добър пример за това да честваме заедно общата си история, добави Цвета Караянчева.\r\nПо време на поклонението Западно- и Средноевропейският митрополит Антоний подчерта, че 24 май е паметен ден в сърцата на всички славянски народи и най-вече на българския заради делото, подвига и неуморните трудове на светите равноапостоли братята Кирил и Методий и техните ученици. Той благослови присъстващите Бог да ги закриля да вървят бодро по примера на светите братя.  Посланик проф. Кирил Топалов от името на посолството на България във Ватикана поздрави всички присъстващи и подчерта, че делото на Кирил и Методий е епохално за времето си, защото те налагат четвърти богослужебен език и дават възможност всички славяни да имат своя литургия, култура и писменост.   След поклонението пред мощите на Св. Кирил българската делегация разговаря с приора на базиликата „Сан Клементе“. Председателят на Народното събрание подари на църквата луксозно издание на „История славянобългарска“ и почетен плакет на българския парламент. „Щастлива съм, че днес, когато празнуваме най-светлия празник 24 май – деня на славянската писменост, се докоснах до това свято място“, написа председателят на Народното събрание в почетната книга на храма.\r\nПо инициатива на учителка по български език, която от 18 години е в Италия, българската делегация и всички присъстващи на поклонението изпяха в базиликата „Сан Клементе“ химна на българската просвета „Върви, народе възродени“.    По-късно председателят на Народното събрание Цвета Караянчева поднесе цветя пред българската плоча в базиликата „Санта Мария Маджоре“, където азбуката и славянските книги са получили официално признание от Ватикана. На церемонията присъства и председателят на парламента на Република Северна Македония Талат Джафери.\r\nБългарската делегация посети храм „Свети Павел ала Регола“ – храмът, който Българската православна църква използва за богослужение в Рим. ", "date": "2019.05.24", "title": "Караянчева: Горди сме, че над 300 млн. славяни пишат на кирилица"}
{"url": "https://www.actualno.com/society/novinite-naj-vajnoto-za-denja-24-maj-news_752193.html", "text": "    Редакционният екип на ви представя най-важните новини за изминалия ден.       Министър-председателят на Обединеното кралство Тереза Мей обяви, че ще подаде оставка като председател на Консервативната партия на 7 юни, предаде The Guardian.  В резултат на това ще трябва да бъде избран нов лидер на партията, който ще застане начело и на Обединеното кралство.   БОЕЦ внесе сигнал до Народното събрание и по-конкретно до парламентарната комисия за борба с корупцията, конфликт на интереси и парламентарна етика срещу Сотир Стефанов Цацаров – главен прокурор на Република България и Иван Гешев – зам. главен прокурор на Република България.\r\nСъмненията на гражданското движение са за корупция, симулативни сделки, незаконно забогатяване, злоупотреба с власт, укриване на данъци, данъчни и финансови престъпления, конфликт на интереси , престъпления срещу данъчната система, деклариране на неистински данни пред държавен орган и други престъпления по чл. 283, 301 и 304 от НК, както и други престъпления от общ характер и действия уронващи престижа на прокуратурата и съдебната система.     6,5 млн. лева повече поради \"недостатък в законодателството\" - това е най-смисленото властово обяснение, което беше дадено след разкритието на \"Шоуто на Слави\" как всички партии в парламента плюс \"Възраждане\" като получила повече от 1% от гласовете на последните парламентарни избори вземат не 11 лева на глас, както би трябвало да е по закон, а 13,23 лева! Обяснението беше на финансовия министър Владислав Горанов, но едва ли който и да е здравомислещ човек го счита за достатъчно.\r\nСкандалът предизвика да отправи 5 официални въпроса към всички партии, вземащи субсидии - защото това са парите на българските данъкоплатци и не всички гласували подкрепят партиите, които в крайна сметка вземат и техните пари. Отношенията между Македония и България са приятелски, задълбочени и топли. Според мен, ние никога не сме имали по-добри взаимоотношения. Няма нито един гражданин, който да не потвърди това нещо. Това каза македонският премиер Зоран Заев в интервю за МКД. \"\r\nОт тези отношения са щастливи както нашите, така и гражданите на България, в този момент на единство и взаимна подкрепа. Без този подход, без Договора за приятелство с България, нямаше да бъде възможно и споразумението с Гърция\", каза още македонският министър-председател.   \"Имаме покана от Мюнхен септември месец да покажем всичките заводи с целия немски бизнес, с български гозби, както Шрьодер каза, че много ги хареса. Двустранните отношения между България и Германия са отлични, със стратегическа важност, а връзките с Бавария са най-активните и динамично развиващите се сред германските федерални провинции\". \"Откривам всеки ден немски заводи в България\", похвали се премиерът при посрещането му. Заплатите на чиновниците в държавната администрация надхвърлят по ръст тези в най-успешния сектор у нас - на информационните технологии. През 2018 г. нетните възнаграждения на заетите в министерства и агенции са скочили средно със 17.3%, пише в. \"Сега\". Това става ясно от доклада за състоянието на държавната администрация за 2018 г., приет от правителството. След като британският премиер Тереза Мей реши да обяви график за оттеглянето си, претендентите вече се борят за поста й. Ето списък на основните и потенциални наследници: Борис Джонсън . Бившият кмет на Лондон, \"Борис\" или \"Бойо\", потвърди, че \"разбира се\" ще участва във всяко едно предстоящо състезание за ръководния пост, изненадвайки малцина в Уестминстър. Ключова фигура в кампанията за Брекзит през 2016 година, неговата кандидатура за висшия пост се провали, след като съюзникът му Майкъл Гоув оттегли подкрепата си в последната минута. Британският премиер Тереза Мей обяви датата на оставката си заради пълния хаос около Brexit. Гласуването по сделката за напускане, което вече беше отхвърлено три пъти от депутатите, беше отложено, а според мнозина - за неопределено време. Междувременно някои от претендентите да я заместят на поста допуснаха възможността от Brexit без сделка. Ето някои от възможните сценарии пред Великобритания, според AFP: Зрелостници са недоволни от матурата по английски език, която се проведе в четвъртък. Те настояват изпитът да бъде ревизиран. Подписка, която тече в интернет, набира скорост. Дванайсетокласниците са на мнение, че изпитът е бил пълен с граматически и правописни грешки. На матурата по предмет по избор от 40 000 зрелостници близо 14 500 избраха английския език. На 24 май честваме Деня на българската просвета и култура и на славянската писменост. На този ден в България се отбелязва националният празник на просветата, културата и създаването на глаголицата от Кирил и Методий, известни още и като \"Солунските братя\". В българския език нашият народ е откривал своето спасение от робството, от мракобесието, от отчаянието. Българската писменост се е превърнала в наш щит. Това заяви президентът Румен Радев по време на тържественото си слово на 24 май пред Националната библиотека \"Св. св. Кирил и Методий\". Отношенията между Китай и САЩ още не са достигнали дъното, коментира руското издание “Експерт“. Китайският президент пренебрегна заплахите на Доналд Тръмп, който решително препоръча на Пекин да не отмъщава на Америка, т.е. „Не повишавайте митата за американските стоки в отговор на повишаването на митата за китайските стоки“. ", "date": "2019.05.24", "title": "Новините: Най-важното за деня, 24 май"}
{"url": "https://www.actualno.com/europe/desetki-raneni-sled-bomben-atentat-v-lion-zasega-njama-danni-za-postradali-bylgari-news_752203.html", "text": "    Единадесет души са ранени след експлозия във френския град Лион, сред тях има и едно дете, съобщава телевизия BFMTV, цитирана от БГНЕС. По предварителна информация детето е осемгодишно момиченце.      По-рано беше обявено, че ранените са между шестима и осем души. Всички ранени вече са настанени в болници. Информацията към момента е, че става въпрос предимно за рани по краката и няма животозастрашаващи случаи.   Към 21:00 часа българско време МВнР няма информация за пострадали българи при експлозията в Лион. Посланик Ангел Чолаков е разговарял с представители на българската общност във френския град, които са го информирали, че постоянно живеещите ни сънародници там са живи и здрави. МВнР очаква официална информация и от управлението на местната полиция.\r\nЕксплозията е избухнала в 17:30 часа местно (18:30 часа българско) време в центъра на града, около пекарна на пресечките на улиците \"Виктор Юго\" и \"Сала\", недалеч от площад \"Белкур\", една от забележителностите на града.    По предварителна информация причината за експлозията е пакет-бомба, вероятно пълна с шрапнели. Според силите на реда 30-тина годишен мъж на велосипед е оставил съмнителен пакет. Очевидец твърди, че първо се е чула една по-силна експлозия, която е последвана от една по-слаба. Хората в близост са се уплашили и тръгнали да бягат към близкия площад.   Местните власти призовават гражданите да избягват мястото на инцидента. Районът, където се разигра трагедията, е бил отцепен от полицията. Разследването е поето от антитерористичната дирекция във френското вътрешно министерство.    Френският президент Еманюел Макрон изрази своята подкрепа за пострадалите. Той определи случилото се като атентат. \"В Лион беше извършена атака... За момента няма жертви, има само ранени. Мисля за пострадалите и техните семейства\", каза френският държавен глава.\r\nЛидерът на крайната десница Марин Льо Пен осъди терористичния акт и призова за бързо разкриване на извършителите му. ", "date": "2019.05.24", "title": "Десетки ранени след бомбен атентат в Лион, засега няма данни за пострадали българи"}
{"url": "https://www.actualno.com/starazagora/jasni-sa-tazgodishnite-nositeli-na-nagradite-stara-zagora-i-mlada-zagora-snimki-news_752120.html", "text": "    По време на празничното тържество за отбелязване на Деня на българската просвета и култура и на славянската писменост в Стара Загора бяха връчени наградите „Стара Загора“ и „Млада Загора“ за постижения в науката, изкуството и културата. Силивя Петкова, 12-токласничка от Гимназията с преподаване на чужди езици (ГПЧЕ) „Ромен Ролан“, която е лауреат на Националната олимпиада по френски език и представител на Града на липите в годишната среща на клуба на Страсбург е носител на индивидуалната награда „Млада Загора“ за постижения в науката и образованието. Награда „Млада Загора“ получи и за участията си международни първенства и за златния си медал от държавното първенство по шахмат. Колективната награда „Млада Загора“ тази година в категорията за наука и образование получи училищният отбор на Професионалната гимназия по строителство, архитектура и геодезия „Лубор Байер“ за завоюваното първо място на националното състезание „Най-добър млад строител“. Индивидуалната награда „Млада Загора“ за успехи в културата и изкуството е з кларинетиста Мариян Божидаров от Нац училище за музикални и сценични изкуства „Христина Морфова“. Той дебютира като солист на Кралската филхармония в Лондон  и ще е студент в Лондонската консерватория „Синиър Гилдхол“ с пълна стипендия. Колективната награда е за , който тази година спечели втора награда в Националния конкурс на ученическите театри на испански език Йорданка Мирчева, старши учител по български език и литература в VI основно училище „Свети Никола“ е носител на индивидуалната награда „Стара Загора“ за наука и образование. Колективните награди са две - за Ветеринарномедицинския факултет на Тракийския университет за завоювано първо място в професионално направление „Ветеринарна медицина“ в рейтинговата система на висшите училища в България и за колектива на ГПЧЕ „Ромен Ролан“ за професионални успехи и изключителни постижения на учениците им. Носител на индивидуалната награда \"Стара Загора\" за постижения в културата и изкуството е Огнян Драганов, директор на Държавната опера в града. Отличен е за съществен принос в развитието и възхода на операта и за  иновативните и креативните му проекти в съвременните музикално-сценични изкуства. Колективната награда за култура и изкуство отиде при Общинския фолклорен ансамбъл „Загоре“ за високи художествено-творчески постижения и авторитетно присъствие в национални фолклорни проекти и форуми, а ръководителят му Христо Иванов получи днес и кристално огърлие - най-високата награда на Съюза на музикалните и танцови дейци.       ", "date": "2019.05.24", "title": "Ясни са тазгодишните носители на наградите \"Стара Загора\" и \"Млада Загора\" (СНИМКИ)"}
{"url": "https://www.actualno.com/europe/vyv-francija-osuetiha-atentat-sreshtu-fransoa-oland-news_752176.html", "text": "    Член на терористична клетка, разбита на 29 април, планирал да атакува президентския дворец в Париж и бившия президент Франсоа Оланд, предаде БГНЕС.      Според телевизията BFMTV, която се позовава на съдебни източници, непълнолетният кандидат-атентатор е арестуван в Страсбург през април заедно с трима други непълнолетни. Следователите са намерили снимка, на която той позира  край бившия държавен глава.   Тези четирима непълнолетни бяха обвинени в началото на май за криминално терористично сдружение.\r\nПети човек, също непълнолетен, е задържан няколко дни по-късно.   ", "date": "2019.05.24", "title": "Във Франция осуетиха атентат срещу Франсоа Оланд"}
{"url": "https://www.actualno.com/showbusiness/uejnstejn-izglejda-e-postignal-sporazumenie-za-desetki-milioni-sys-svoi-jertvi-news_752183.html", "text": "    Сринатият що се отнася до репутация филмов продуцент Харви Уейнстейн и членовете на неговия бивш студиен съвет постигнаха предварителна сделка с жени, които го обвиняват в сексуален тормоз, предаде БГНЕС.      Адвокатите заявиха, че споразумението за разрешаване на граждански дела и за обезщетение за предполагаемите жертви е на стойност около 44 млн. долара.   Уейнстейн  отрича извършен от него сексуално тормоз или злоупотреба по отношение на над 75 жени. Той ще бъде съден в Ню Йорк през юни по  обвинения, предявени от две жени, включително изнасилване.\r\nАдам Харис, адвокат на  Уейнстейн, каза пред съда, че \"икономическо споразумение по принцип\" е постигнато.  Той добави: \"Аз лично съм много оптимистично настроен.\"  Екипът на продуцента  по-късно каза пред The Wall Street Journal, че финансовият размер на споразумението ще бъде приблизително 44 млн. долара.\r\n67-годишният Уенстейн е един от най-известните холивудски продуценти и е работил по редица наградени филми. Като цяло филмите, по които е работил, са спечелили над 81 \"Оскар\"-а от 1999 г. насам и основава компанията  Miramax през 70-те години, която първоначално се фокусира върху арт-хаус филми. През 2005 г. той се разделя от Miramax и основава Weinstein Co, заедно с брат си Боб. През 2017 г. Quartz съобщава, че  Уейнстен  е станал толкова силен в Холивуд, че му е било благодарено толкова пъти, колкото на Бог в речите при получаване на \"Оскар\".   През октомври 2017 г. The New York Times публикува материал, описващ десетилетия обвинения в сексуален тормоз срещу Харви Уейнстейн. Актрисите Роуз Макгауън и Ашли Джъд бяха сред първите жени, за които стана известно, че са имали такива проблеми с Уейнстейн. Обвиненията включват принуда спрямо жените да го масажират и да го гледат гол. Твърди се също, че е обещал да помогне на някои жени да развиват кариерата си в замяна на сексуални услуги.    В официално извинение филмовият продуцент признава, че е \"причинил много болка\", но отрече твърденията, че е тормозил жени над три десетилетия.\r\nПротестът срещу Уейнстейн  беше воден от  движението #MeToo. Стотици жени обвиняват високопоставени мъже в бизнеса, правителството и забавленията за сексуално насилие и тормоз. Докато обвиненията се натрупваха, неговата компания Weinstein Co го уволни и подаде молба за обявяване в несъстоятелност.\r\nНа 3 юни Уейнстейн  ще бъде съден в Ню Йорк по пет обвинения за сексуално насилие над две жени. Ако бъде признат за виновен, той може да прекара остатъка от живота си в затвора.    ", "date": "2019.05.24", "title": "Уейнстейн изглежда е постигнал споразумение за десетки милиони със свои жертви"}
{"url": "https://www.actualno.com/bgfootball/ludogorec-specheli-osma-poredna-titla-na-bylgarija-sled-boj-nad-cherno-more-news_752214.html", "text": "    Шампионът на България в последните седем години Лудогорец завоюва днес своята 8-ма поредна титла. Това се случи пред феновете им в Разград, където \"орлите\" се наложиха над Черно море с категоричното 4:1.      Любопитни моменти имаше в лагера на моряците преди началото на срещата, като цели . Те бяха заменени от юноши на варненци.\r\nВ крайна сметка възпитаниците на Стойчо Стоев нямаха проблем и спечелиха срещата си, а с това и златните медали. Повече за победата на Лудогорец може да прочетете в .\r\nОт своя страна претендентът за титлата ЦСКА се справи изключително трудно с Ботев Пловдив у дома. \"Червените\" спечелиха с минималното 1:0 с гол в последната минута на редовното време, като повече за успеха на ЦСКА може да прочетете в .   ", "date": "2019.05.24", "title": "Лудогорец спечели осма поредна титла на България след бой над Черно море"}
{"url": "https://www.actualno.com/europe/orban-manfred-veber-e-slab-lider-i-neponosim-kandidat-news_752122.html", "text": "    Унгарският премиер Виктор Орбан нарече Манфред Вебер \"слаб лидер\". Това се случва няколко седмици след като унгарският лидер оттегли подкрепата си към германския кандидат за ръководител на Европейската комисия.      \"Ако искаш да бъдеш лидер ти трябва да се бориш за вярата си. Доколкото мога да видя Манфред Вебер е един добър човек, но той не би отстоявал своите собствени ценности\", заяви Орбан в интервю пред германския Bild.   Унгарският премиер, който също е част от Европейската народна партия, заяви, че може да различи Вебер и неговия ляв опонент Франс Тимерманс само на външен вид, добавяйки че в неговите очи германският кандидат \"вече не е консервативен политик\".\r\nОрбан се отказа да подкрепи кандидатурата на Вебер за президент на Европейската Комисията по-рано този месец, като критикува обещанието на Германия да не приеме позицията на председателя на Комисията, ако успехът му зависи от подкрепата на управляващата унгарска партия ФИДЕС.  Това изявление е \"такава обида за унгарския народ и избиратели, че той е стана непоносим като кандидат\", каза унгарският премиер. Орбан заяви, че все още се смята за член на ЕНП, въпреки че през март.\r\nВ интервюто си Орбан говори и за германския канцлер Ангела Меркел, която многократно е заявявала, че ще напусне политиката през 2021 г., след като завърши четвъртия си мандат като канцлер.   \"Ангела Меркел все още не е напуснала, но тя вече ни липсва\", каза Орбан, добавяйки, че няма да повярва, че всъщност напуска \"докато не я види\".    \"В края на краищата тук говорим за най-големия боец в Европа, който през последните години надмина толкова много мъже. Всеки, който я подценява, греши\", допълни той.\r\n\"Тъй като тя реши да се оттегли, вече няма кой да води Европа. Европа се нуждае от силен германски канцлер с ясни, твърди идеи. Това е истината, независимо дали ни харесва, или не,\" каза Орбан. ", "date": "2019.05.24", "title": "Орбан: Манфред Вебер е слаб лидер и непоносим кандидат "}
{"url": "https://www.actualno.com/balkani/zaev-bylgarija-ni-tlasna-kym-evropa-nikoga-ne-sme-bili-po-blizki-news_752140.html", "text": "    Отношенията между Македония и България са приятелски, задълбочени и топли. Според мен, ние . Няма нито един гражданин, който да не потвърди това нещо. Това каза македонският премиер Зоран Заев в интервю за МКД.      \"От тези отношения са щастливи както нашите, така и гражданите на България, в този момент на единство и взаимна подкрепа. Без този подход, без Договора за приятелство с България, нямаше да бъде възможно и \", каза още македонският министър-председател.   \"Приказката за интеграцията на региона достигна кулминацията си точно с Договора с България. Днес и България и Гърция са нашите най-големите поддръжници по пътя ни към Европейския съюз. Има културна размяна, художествени проекти, сериозни бизнес отношения и увеличаване на търговския обмен\", подчерта Заев, цитиран от БГНЕС.\r\nСпоред него \"българските инвестиции са добре дошли в родината му\". \"Имам информация за много инициативи, които в момента вървят. Сътрудничеството ни тепърва ще нараства. Ние сме част от НАТО. Вървим към ЕС. Имаме договор за сътрудничество и той може само да ни тласка напред, няма връщане назад\", казва още македонският премиер.  По отношение на промените в правителството лидерът на СДСМ е категоричен, че гражданите са изпратили много ясно послание за промяна. \"Говорих с коалиционния партньор Али Ахмети. Той ще проведе разговори в партията си и ще ме информира. Аз лично вярвам, че трябва да има промени\", каза той.\r\nНа въпроса \"дали е заложник на коалиционни си партньор\" Зоран Заев казва следното: \"Не съм ничий заложник. Ако държавата бъде заложник, може да има избори. Друг път няма. Ако не се договорим по тези въпроси, ако няма възможност за друго мнозинство, тогава отиваме на избори. При всички положения посланията на гражданите са ясни. Никой до момента не е казал, че това не трябва да се случи. Добре е , че имахме подобно послание от гражданите по време на председателските избори\".   \"Има различни възможности. Получихме две трети мнозинство за конституционните промени, след това за стабилно парламентарно мнозинство, за сформиране на правителство. Нашето намерение не е да сформираме нов кабинет. Нашето намерение е да има промени в кабинета. Това означава 1/3 от министрите да може да бъдат сменени. Ако имаме общо 26, това означава 8 да бъдат сменени и правителството да продължи с работата си\", уточни Заев.    По-късно македонският премиер уволни всички 78 общински ръководители на партията. \"Всички общински председатели на СДСМ са уволнени. Благодаря им за работата. Призовавам ги отново да се кандидатират\", обяви Заев.\r\nТой отново повтори, че през първата половина на месец юни ще има промени в публичния сектор, държавните предприятия, правителството, министерствата, както и в други държавни институции. ", "date": "2019.05.24", "title": "Заев: България ни тласна към Европа, никога не сме били по-близки"}
{"url": "https://www.actualno.com/europe/zelenski-priema-prizivite-za-ostavka-kato-vic-news_752129.html", "text": "    Началникът на администрацията на президента на Украйна Володимир Зеленски, Андрей Богдан, обяви, че разглежда петицията за оставката на държавния глава като \"виц\", отбелязвайки, че няма основания за отговор.      \"Законът предвижда случаите, когато правомощията на президента се прекратяват, а такива петиции не са основание за тяхното прекратяване\", коментира Богдан в ефира на телевизия \"1+1\".   По-рано беше съобщено, че петицията е събрала повече от 25 000 гласа, които са необходими тя да бъде разгледана от държавния глава. Авторът ѝ твърди, че Зеленски \"всъщност няма подкрепа от 73% от избирателите\", тъй като само е консолидирал протестния вот на украинците.\r\nНа 30 април Централната избирателна комисия на Украйна официално призна Зеленски за победител в президентските избори. Във втория тур той беше подкрепен от 73,22 на сто от избирателите.  В понеделник се състоя официалното встъпване в длъжност на Зеленски. След това той от трибуната украинския парламент обяви . Той насрочи предсрочните парламентарни избори за . Редовните парламентарни избори бяха планирани за октомври. ", "date": "2019.05.24", "title": "Зеленски приема призивите за оставка като \"виц\""}
{"url": "https://www.actualno.com/crime/pusnaha-pod-garancija-prijatelja-na-megz-tja-se-otyrva-bez-obvinenija-news_752134.html", "text": "    Пловдивският Окръжен съд е пуснал на свобода транспортния бос Румен Рончев с парична гаранция от 5000 лв., съобщава в. \"Марица\", цитиран от \"24 часа\".      “Направени са самопризнания и материалните щети са цялостно възстановени.” Стана ясно още, че дизайнерката Миглена Каканашева-Мегз и Рончев са съдействали на разследването. А автомобилът Mercedes G class е придобит от тях на обща стойност от 400 000лв. Делото е към своя край.   От прокуратурата твърдо отрекоха срещу Каканашева да има повдигнато обвинение за побой от ревност. \"Случаят е силно медиен и по него има много спекулации. Към момента към г-жа Каканашева няма повдигнати обвинения\".\r\nОт следствения арест пък коментираха, че още вчера около час след мярката Мегз е пристигнала с документи за платена гаранция и е отвела Рончев от ареста. Каканашева едва сдържала емоциите си. А от очите ѝ не спирали да текат сълзи от радост. Служители на ареста коментират, че двамата не можели да спрат да се целуват и прегръщат с часове пред ареста.  Вчера Мегз пусна нова колекция, но в профилите ѝ няма никаква информация за любимия ѝ. Което е още по-странно, дизайнерката не е правила никакви клипчета за новите си продукти или риалитито си. ", "date": "2019.05.24", "title": "Пуснаха под гаранция приятеля на Мегз, тя се отърва без обвинения"}
{"url": "https://www.actualno.com/politics/borisov-se-pohvali-vseki-den-otkrivam-germanski-zavodi-v-bylgarija-news_752149.html", "text": "    \"Имаме покана от Мюнхен септември месец да покажем всичките заводи с целия немски бизнес, с български гозби, както Шрьодер каза, че много ги хареса. Двустранните отношения между България и Германия са отлични, със стратегическа важност, а връзките с Бавария са най-активните и динамично развиващите се сред германските федерални провинции\".      Това заяви премиерът Бойко Борисов по време на срещата си с министър-председателя на Свободната държава Бавария д-р Маркус Зьодер, която се състоя в Държавната канцелария на Бавария в Мюнхен. Разговорите между Борисов и Зьодер бяха продължение на успешната и продуктивна среща, която двамата проведоха в София в началото на май. Днес във фокуса на обсъжданията бяха икономиката и инвестициите.   Зьодер отбеляза, че е впечатлен от това колко много немски заводи се откриват в България. \"Откривам всеки ден немски заводи в България\", похвали се премиерът при посрещането му.\r\nХората искат сигурност, високи доходи, искат да виждат развитие, ние това правим в момента. Лозунги не трябват, а фабрики, инвестиции, индустриализация, каза премиерът Борисов. Той изтъкна, че много немски заводи са направени в България, особено в автомобилната индустрия, които освен, че се създават, в последствие разширяват производството си.  \"Толкова вече сме обвързани с германската автомобилна индустрия, че сме семейство\", отговори премиерът на въпрос дали си намигаме с германската автомобилна индустрия. „Не си намигаме, ние се целуваме и се обичаме. Даже много повече“, коментира той.\r\n„Дали е фар, мигач, маншон, носач, спирачка, камера за видеонаблюдение, антиблокинг система, кормилни уредби, дистанционно, стъкла - всичко се произвежда в България. Само един мотор ни трябва да ни докарат. Шаситата, спирачните маркучи, целия кабелаж - това намигане ли е, това е мощна индустрия“, посочи Борисов.\r\n„Много немски заводи се направиха в България, особено в автомобилната индустрия, на всички нива. Заводът, който открихме в Шумен, е с най-мощната преса, каквато има в Германия и в Япония“, изтъкна той.       „С баварските колеги работим много не само за инвестиции, но и за обучението и за преминаването към по-високо ниво технологичен клас“, обяви премиерът. „За целта имаме покана от Мюнхен през септември да представим всички заводи в машиностроенето, електрониката и индустрията с 30 - 40 секундни видео презентации на немския бизнес, така че да съединим максимално икономиките на Бавария и България“, съобщи Борисов.\r\nБългарският министър-председател отбеляза, че се работи активно за повече контакти между българския и баварския бизнес, така че двете икономики да бъдат максимално съединени. Те ни харесват, знаят, че сме стабилна и дисциплинирана държава, ние сме семейство във всяка една сфера, добави  Борисов и акцентира върху ползотворното сътрудничество с много други федерални провинции.\r\nБългарският премиер изрази очаквания за засилване на икономическо сътрудничество. \"Придаваме голямо значение на доверието на баварския бизнес за търговия и инвестиции в нашата страна, и полагаме усилия в тази посока\", подчерта Бойко Борисов. Той добави, че за страната ни е от изключителна важност разширяването на присъствието на български продукти на баварския пазар в перспективни сектори като електрониката и електротехниката, машиностроенето, химическа промишленост, селското стопанство и др.\r\n\"Стремим се да развиваме иновативни производства с висока добавена стойност и да подобряваме възможностите за развитие на технологиите\", каза още Борисов пред Маркус Зьодер.\r\nБългарският премиер заяви, че страната ни активно работи за още по-добри условия за привличане на инвеститори, включително чрез реформиране на професионалното образование и подготвянето на квалифицирани кадри, чрез намаляването на административната тежест и развитието на индустриалните зони.      Според него трябва да се работи и с българите, които са в чужбина. „Когато знаят за новите заводи, които се откриват, че за мениджъри и за високо квалифицираните служители има подобни на тукашните заплати, да могат да бъдат при близките си и да си ги прибираме в България“, коментира Бойко Борисов.\r\nМаркус Зьодер предложи да се организира Икономическа вечер на България в Бавария, която да е още един израз на отличните отношения между България и Бавария. ", "date": "2019.05.24", "title": "Борисов се похвали: Всеки ден откривам германски заводи в България"}
{"url": "https://www.actualno.com/izbori2019/ivancheva-pogazvat-izbornija-kodeks-za-da-me-sprat-news_752160.html", "text": "    Бившият кмет на район Младост Десислава Иванчева се оплака, че институциите ѝ правят всякакви спънки и дори нарушават Изборния кодекс, за да провалят участието ѝ в предстоящите европейски избори.      \"Погазват се закони, за да бъда спряна като независим кандидат за Европейските избори, така както бяха погазени закони, за да бъда отстранена като кмет на \"Младост\", пише тя в отворено писмо до своите симпатизанти и медиите.\r\nВ текста Иванчева разказва как е ограничавано участието ѝ в предизборните дебати по БНТ, а на хора от кампанията ѝ е било забранено да заемат нейното място в студиата. На застъпниците ѝ пък е отказвано да се регистрират в някои районни избирателни комисии.      „Приятели,\r\nЗа пореден път законите в България нямат стойност, биват погазвани с някакви измислени удобни разпоредбички и решения на комисии. Подмяната на вота тръгна с брутално погазване на правото и явно страхът от мен е толкова голям, че дори са изпратени инструкции по места. И се погазват закони, за да бъда спряна като независим кандидат за Европейските избори, така както бяха погазени закони, за да бъда отстранена като кмет на „Младост”.\r\nВчера ни отказаха регистрация на застъпници, които да следят за провеждането на честни избори. Във Варна и в комисията на 24ИР в София ни обявиха, че сме изпуснали срока. Наложи се да искаме съдействие в ЦИК, от там да звънят в съответните РИК и да им наредят да приемат листите със застъпници. След доста загубено време, това се случи. И накрая дойде не Костинброд, а Пловдив. В комисията бяхме в 17:01. Леличките обявиха че няма да регистрират застъпници, защото ЦИК излезли с инстуктивно решение да се приемат списъци до 17:00 часа три дни преди изборите. Отказът може да го намерите на сайта на 16РИК Пловдив като решение №73-ЕП.    И сега изненада. Сигурно знаете, че Кодексът е изключително силен нормативен документ, който при разминавания се налага над всякакви други решения и дори над законите. А в чл. 118 на Изборния кодекс пише следното „Застъпниците се регистрират до изборния ден”. В допълнение на сайта на ЦИК стои т.нар. хронограма, приета с тяхно решение. Според която „РИК регистрира до изборния ден застъпниците на кандидатските листи и им издава удостоверения” и е отбелязан крайният срок 17.00 ч. на 25.05.2019 г.   Ще ви разкажа за още малко перипетии. Довечера по БНТ ще бъде излъчен безплатния ни предизборен клип. В него бяхме подготвили изненадващ край: „Купуването и продаването на гласове е престъпление. Гласуването за статуквото също”. От медията ни наредиха да махнем изречението за статуквото. А в чл. 183 ал. 2 от Изборния кодекс се казва, че в „аудио- и аудио-визуалните материали тази информация се съдържа като недвусмислено и разбираемо послание”. Никъде не е отбелязано, че трябва да е последно изречение.\r\nИскате ли още. Знаете, че съдът ме пусна да участвам само в два диспута в регионалните центрове на БНТ. Заради домашния ми арест в дискусиите по БНР се явяваха момичетата и момчетата от „Непослушните”. За да ви информират, защо се кандидатирам за тези избори. По БНТ не бяха допуснати, основанието бе споразумение, подписано между вече бившия директор и няколко партии, според което само кандидати може да се явяват. Сами се сетете, за кого е направено това добавяне, само ще ви напомня, че тогава бях зад решетките.\r\nРазбирате ли сега, как цялата машина е задействана, за да бъда спряна. Законите не се спазват. Репресията е навсякъде. На всичко това трябва да сложим край и зависи от нас. Няма да ви агитирам да гласувате за мен, с №11 в бюлетината. Само ще ви помоля - гласувайте! Гласувайте за този, който е спечелил доверието ви.\r\nИскрено Ваша Десислава Иванчева“    ", "date": "2019.05.24", "title": "Иванчева: Погазват Изборния кодекс, за да ме спрат *"}
{"url": "https://www.actualno.com/curious/nova-lubov-prez-2020-za-tezi-4-zodii-news_751359.html", "text": "    Дали това ще бъде вашата година на любовта или не зависи от много фактори и един от тях е зодията ви. Въпреки всичко енергията на 2020 е много положителна и ще донесе любовен подарък за всеки.           Овен Звездите ви вещаят истинска любовна трансформация тази година! В романтичен план ще има много и сериозни промени за вас и сегашния ви партньор. Възможно е да срещнете нов човек, който да промени света ви. Месец след месец ще се чувствате все по-щастливи и на върха на емоциите си, защото сърцето ви ще е окрилено от импулсите на любовта.   Близнаци Ще се срещнете с най-голямата си любов през тази година! Дали тази връзка ще бъде дълга и успешна или ще бъде възпрепятствана от различни трудности и проблеми - зависи само и единствено от вас. Вие и само вие ще движите колелото на тези отношения. В любовен план ще усетите няколко сътресения, които биха ви изкарали извън равновесие, но това ще са моменти състояния.         ", "date": "2019.05.24", "title": "Нова любов през 2020 за тези 4 зодии  "}
{"url": "https://www.actualno.com/asia/japonska-cherna-vdovica-e-osydena-na-smyrt-chrez-obesvane-news_751998.html", "text": "    Японският съд потвърди днес смъртната присъда на жена, която носи прякора „черната вдовица”. Тя е използвала цианид, за да убие своите възрастни и богати любовници и така да събере милиони от застраховки и наследство, предаде AFP.      Висшият съд в Осака отхвърли искането на Чисако Какехи на 72 години да й бъде отменена присъдата на смърт чрез обесване за убийството на трима мъже, включително съпруга ѝ, и опит за убийството на друг.   Какехи стана известна с използването си на отрова, за отстраняването на възрастни мъже, с които е била.\r\nСъдът „отхвърли жалбата” направена от адвоката на защитата.  Съдия Аяко Накагауа, заяви пред 2017 г., когато осъди Какехи на , че убийствата ѝ са „хитри и злонамерени” и че тя е накарала жертвите си да изпият цианида с „идея за убийство”.\r\nСъдията отхвърли аргументите, че тя не е способна да носи отговорност за действията си, защото страда от деменция.\r\nСъобщава се, че Какехи е натрупала един милиард йени (8.8 милиона долара) за 10 години, но е загубила повечето от парите заради лоша търговия с финанси.       Тя е имала връзки с много мъже, повечето от тях възрастни или болни. „Черната вдовица” ги е срещала чрез агенции за запознаване, където тя е казвала, че най-подходящите за нея партньор трябва да са богати и без деца.\r\nКакехи е позната и като „отровната дама”, тя е складирала част от цианида си в саксия, която после изхвърляла.\r\nОтровата е била намерена в телата на поне двама от мъжете, с които е била.\r\nКакехи първоначално е отказвала да говори през съда, но е изненадала заседаващите, когато изведнъж си е признала за едно от убийствата, казвайки че е убила мъжа, защото е давал парите си на друга жена и ги е криел от нея.\r\nЯпонката също така заяви, че е готова да увисне на бесилото, обещавайки да умре с усмивка.       ", "date": "2019.05.24", "title": "Японска \"черна вдовица\" е осъдена на смърт чрез обесване"}
{"url": "https://www.actualno.com/bgfootball/cherno-more-izliza-s-rezervi-sreshtu-ludogorec-v-reshavashtija-mach-za-titlata-news_752033.html", "text": "    В последните си мачове за сезона днес ЦСКА и Лудогорец ще определят шампиона на България.      Разликата между двата тима е една точка, като победа над Черно море дава титлата на разградчани, дори и ЦСКА да победи Ботев.   Само загуба на точки от шампиона ще осигури триумфа на \"червените\".\r\nВ тази връзка, на \"Българска армия\" пристигна неприятна новина. Според вестник \"24 часа\" Черно море ще излезе с юноши срещу Лудогорец.  Шестима от титулярите на \"моряците\" изглежда са извадени от групата за мача.\r\nКаква е причината разберете в . ", "date": "2019.05.24", "title": "Черно море излиза с резерви срещу Лудогорец в решаващия мач за титлата"}
{"url": "https://www.actualno.com/cite/predstavete-si-za-70-te-hiljadi-na-ivancheva-20-godini-znachi-za-6-miliona-i-polovina-trjabva-da-zakluchim-goranov-njakyde-i-da-hvyrlim-klucha-spokojno-news_752060.html", "text": "    Това заяви адвокат Николай Хаджигенов, който вече води защитата на Десислава Иванчева, във връзка със скандала с дадените общо над 6,5 млн. лева повече на всички партии в парламента (ГЕРБ, БСП, ДПС, ВМРО, \"Атака\", НФСБ, Воля) плюс партия \"Възраждане\".       ", "date": "2019.05.24", "title": "Представете си за 70-те хиляди на Иванчева 20 години, значи за 6 милиона и половина трябва да заключим Горанов някъде и да хвърлим ключа спокойно"}
{"url": "https://www.actualno.com/balkani/zadyrjaha-rusnak-s-800-000-dolara-na-letishteto-v-atina-news_752170.html", "text": "    В транзитната зона на международното летище на Атина бил задържан руснак, който се прекачва от един на друг полет, с 800 000 долара в брой, които бил декларирал на излитане от Русия.      Това заяви Янис Лаврентиадис, адвокатът на задържания, чието име не се споменава. Инцидентът се е случил на 22 май, предава БГНЕС.\r\nПо думите на адвоката 800-те хиляди долара, които клиентът му носел в чанта, имат напълно законен произход и били декларирани при излитането от Москва.\r\nСпоред адвоката гръцките власти аргументирали временното задържане на парите с правилата, действащи на европейските летища.  Лаврентиадис изразява учудване как така се появяват митничари в транзитната зона, където нямат работа, а и в тази зона няма пред кого да се декларират пари от транзитно преминаващи пътници. На неговия клиент обаче впоследствие казали, че трябвало да помоли да извикат представител на митниците. ", "date": "2019.05.24", "title": "Задържаха руснак с 800 000 долара на летището в Атина"}
{"url": "https://www.actualno.com/society/rumen-radev-bylgarskata-pismenost-se-e-prevyrnala-v-nash-shtit-news_752049.html", "text": "     В българския език нашият народ е откривал своето спасение от робството, от мракобесието, от отчаянието. Българската писменост се е превърнала в наш щит .      Това заяви президентът Румен Радев по време на тържественото си слово на 24 май пред Националната библиотека \"Св. св. Кирил и Методий\".   Дълбоко в темелите на нашата държавност са вградени писмеността и духовноста. С днешната все по-напредваща глобализация, всяка година угасват езици, а с тях чезнат културите. Всяка осакатена и забравена дума отнема не само от националната, но и от световната съкровищница. С нея си отива и част от паметта на човешката цивилизация.  Затова ние българите сме призвани да пазим нашия ези к, защото нашата българска кирилица не е достояние единствено на българския народ . Озарява едно много по-широко духовно пространство\", посочи държавният глава\r\n\"24 май е празник на всички светли умове, които не се примиряват с невежеството и вярват в просветения прогрес\", заяви държавният глава.   \"Позволете ми пред всички вас най-сърдечно да благодаря на генералния директор на ЮНЕСКО, че прие поканата ми да бъде с нас именно в днешния вълнуващ ден\", допълни Радев.    \"Вярвам, че вашата визита е признание за приноса на България към световното духовно богатство е ясен знак, че на полето на културата няма малки и големи държави\", коментира той и изтъкна, че нашият народ тепърва има какво да даде на света. Румен Радев изрази своя дълбок поклон пред делото на учителите.\r\n\"Благословени сме да имаме като покровители светци, дарили ни буквите. Не е случайно, че техните последователи сравняваме с апостоли, заяви още Радев. ", "date": "2019.05.24", "title": "Румен Радев: Българската писменост се е превърнала в наш щит"}
{"url": "https://www.actualno.com/tennis/grigor-dimitrov-sreshtu-poznat-sypernik-na-starta-na-rolan-garos-news_752039.html", "text": "    Най-добрият български тенисист Григор Димитров ще се изправи срещу Янко Типсаревич в първия си мач на \"Ролан Гарос\".      По този начин във втори пореден турнир от Големия шлем двамата ще се изправят един срещу друг още в първи кръг. Това се случи и на Australian Open през януари.   Димитров и Типсаревич имат общо шест мача помежду си, като 34-годишният сърбин води с 4:2 в общия баланс.\r\nНа клей кортове двамата са се срещали само веднъж и Димитров победи в Монте Карло през 2013 г. Типсаревич в момента е е 317-и в света, а българинът е 47-и в ранглистата.  Какъв е потенциалният път на Григор в турнира, ако успее да се справи със сърбина, вижте в . ", "date": "2019.05.24", "title": "Григор Димитров срещу познат съперник на старта на Ролан Гарос"}
{"url": "https://www.actualno.com/politics/golemite-partii-izobshto-ne-sa-razgovorlivi-za-subsidiite-si-news_751754.html", "text": "     6,5 млн. лева повече поради \" \" - това е най-смисленото властово обяснение, което беше дадено след разкритието на \"Шоуто на Слави\" как всички партии в парламента плюс \"Възраждане\" като получила повече от 1% от гласовете на последните парламентарни избори вземат не 11 лева на глас, както би трябвало да е по закон, а 13,23 лева ! Обяснението беше на финансовия министър Владислав Горанов, но едва ли който и да е здравомислещ човек го счита за достатъчно.      Скандалът предизвика да отправи 5 официални въпроса към всички партии, вземащи субсидии - защото това са парите на българските данъкоплатци и не всички гласували подкрепят партиите, които в крайна сметка вземат и техните пари. Ето какви са въпросите:\r\n1. Вярна ли е според Вас информация?\r\n2. Законно ли е партийната субсидия да е 13,23 лева за един действително подаден глас на последните избори, независимо за коя партия е гласувано?  3. Само през 2018 година ли субсидията е била 13,23 лева на глас или и през 2017 година е било така?\r\n4. Възнамерявате ли да подготвите предложение за промяна на закона, за да не може партийната субсидия за партии в парламента и с над 1% но под 4% от гласовете на парламентарни избори да получават повече от 11 лева на глас и да не може да получават пари заради гласове, които не са подадени за тях?\r\n5. , че започва проверка по казуса. Ако бъдат установени нередности, имате ли готовност да връщате надвзети субсидии?    В крайна сметка отговори на всички въпроси получи единствено от партия \"Възраждане\". Частично отговориха от БСП, а премиерът и лидер на ГЕРБ Бойко Борисов коментира донякъде темата в отговор на въпроси на при посещението си в добричкото село Карапелит преди 3 дни. Нито една друга партия, която взема субсидия - ДПС, \"Воля\" и трите партии в коалицията \"Обединени патриоти\" (ВМРО, \"Атака\" и НФСБ) не пожела да обели и думичка по темата в продължение на 2 дни, откакто бяха изпратени въпросите на официалните пресцентрове на въпросните политически формации .\r\nВ следващите редове представя отговорите на все пак коментиралите. Започваме с партията, която даде отговори на всички наши въпроси - \"Възраждане\" :\r\n1.\tСигурно е вярна. Нямаме причина да се съмняваме.\r\n2.\tТук има известно неразбиране за това как точно се изчислява субсидията за партиите, минали съответните проценти, даващи им право да получават такава. В закона буквално пише, че всички действително подадени гласове на последните избори се умножават по 11 лв. и се получава общ бюджет за субсидии, който се разпределя пропорционално между партиите, които отговарят на определени условия. Това се прави, за да се запази равенството на гражданския вот. Не може един глас за БСП да се оценява на 11 лв., а глас за \"Българска пролет\" да речем, да не носи нищо. Така ще бъде нарушен принципът за равенство заложен в конституцията. В този смисъл, да, напълно законно е. Вече, дали законът е добър или лош, това е предмет на съвсем отделен разговор. Това обаче, за нас лично, няма абсолютно никакво значение. Повече или по-малко, . Или иначе казано, ако имаме по-малко, ще дарим по-малко, ако е повече, съответно ще дарим повече. Това е.\r\n3.\tНямаме никаква идея дали е било така само през 2018 година или и през 2017 година. Ние, за разлика от другите партии, не чакаме със затаен дъх поредния транш, кроейки планове как да го усвоим. За нас субсидията е средство да финансираме дейности, които държавата е изоставила и области, от които се е оттеглила. Като демографската политика например или опазването на културно-историческото наследство.   4.\tНие не се борим просто да им намалим парите от субсидията. Нашата борба е да върнем всичко, което са откраднали през последните 30 години. И ще го сторим!\r\n5.\tС удоволствие ще върнем тези пари в бюджета, за да може ГЕРБ и Патриотите да ги откраднат. Така ще дарим по-малко, но пък ще има повече за крадците. Ако това е целта, бихме казали, че е много плитка и лесно разгадаема. БСП Заместник-председателят на социалистите Кирил Добрев коментира темата, като де факто отговори на въпроси номер 2, 4 и 5 на . Ето и какви бяха поставените на Добрев въпроси:\r\nВиждате ли нарушение и някакво престъпление в надплатените партийни субсидии - въпрос на \"Флагман\", а ето и отговорът:\r\nВъпросът е зададен не към човека, който дължи отговор. Това заяви зам.-председателят на БСП Кирил Добрев. Според него, този въпрос може да бъде отправен към Столетницата, \"когато си имаме министър на финансите\". \" В тази ситуация БСП получава средства чрез решение на бюджета. Бюджетът е официалният документ, който внася правителството. Дали има нарушение или не – надявам се прокуратурата в най-скоро време да каже, както каза за проверката на апартамента на Горанов (бел. ред. - ). Очакваме отговор\", обясни Добрев.\r\nНа конкретен въпрос на Нова телевизия дали БСП би инициирала законова промяна относно субсидиите, Добрев отговори, че през годините има няколко законови инициативи на социалистите за намаляване на партийните субсидии. \"Не сме участник в процеса, за да кажа дали е справедливо или не\", уточни Добрев ( ).  ГЕРБ Припомняме и .\r\n\" Не ме интересува. Този закон за субсидиите БСП го направи, не съм го направил аз \", каза Борисов в отговор на . Съответно лидерът на ГЕРБ продължи с обясненията, след като му напомни, че преди половин година да предложи на депутатите да приемат законов текст за намаляване на партийните субсидии. \"Вижте, олигарсите дават много пари. Ние ясно сме казали, че може да се намалява субсидията, можем да участваме в това, но не трябва да се оставят партиите в ръцете на червените олигарси, защото тогава като дойдат избори, всеки ще отива да чука на вратата на колегата (бел. ред. - ) ще дадеш ли пари за избори? Той казва: \"Ще дам, ама ти какво ще ми дадеш\", заяви Борисов.  ", "date": "2019.05.24", "title": "Големите партии изобщо не са разговорливи за субсидиите си*"}
{"url": "https://www.actualno.com/smolyan/hiljadno-shestvie-za-denja-na-bukvite-v-smoljan-news_752069.html", "text": "    Хилядно шествие по случай 24 май – Деня на българската просвета и култура, и на славянската писменост, премина днес от стария до новия център на Смолян. В него се включиха ученици, просветители, родители, малчугани от детските градини, граждани.      Празнично шествие по булевард „България“ под звуците на химна „Върви, народе възродени“ отбеляза най-светлия български празник – на жаждата за знания.\r\nТо бе предвождано от създадения миналата година Трети ученически гвардейски отряд на Гимназията с преподаване на чужди езици „Иван Вазов“ в Смолян.   В първите му редици бяха депутатите д-р Даниела Дариткова, Дора Янкова, д-р Красимир Събев, кметът на Смолян Николай Мелемов, началникът на РУО в Смолян Мария Семерджиева, представители на различни институции, общински съветници.   Инициативата за шествието за втора поредна година е на община Смолян и е организирано съвместно с Регионалното управление на образованието.\r\nВ Родопския драматичен театър „Николай Хайтов“ бяха връчени годишните награди на община Смолян. Отличени бяха и първенците в конкурса „Родна реч, омайна, сладка…”.       30 просветни дейци бяха отличени за постижения в сферата на образованието, науката, културата и журналистиката.\r\n„В тежките исторически моменти образованието, училището и науката са помогнали на нацията ни да се съхрани и оцелее през вековете“, заяви кметът Николай Мелемов. Той изказа своята благодарност към радетелите за просвета и култура в Смолян и посъветва учениците да знаят своя род и език, за да вървят възродени към светли бъднини.   ", "date": "2019.05.24", "title": "Хилядно шествие за Деня на буквите в Смолян"}
{"url": "https://www.actualno.com/politics/boec-vnese-signal-v-parlamenta-sreshtu-cacarov-i-geshev-otpravi-tejki-obvinenija-news_752074.html", "text": "    БОЕЦ внесе сигнал до Народното събрание и по-конкретно до парламентарната комисия за борба с корупцията, конфликт на интереси и парламентарна етика срещу Сотир Стефанов Цацаров – главен прокурор на Република България и Иван Гешев – зам. главен прокурор на Република България.      Съмненията на гражданското движение са за корупция, симулативни сделки, незаконно забогатяване, злоупотреба с власт, укриване на данъци,  данъчни и финансови престъпления, конфликт на интереси , престъпления срещу данъчната система, деклариране на неистински данни пред държавен орган и други  престъпления  по чл. 283, 301 и 304 от НК, както и други престъпления от общ характер и действия уронващи престижа на прокуратурата и съдебната система.    Ето какво гласи сигналът внесен от организацията: ГОСПОЖИ И ГОСПОДА НАРОДНИ ПРЕДСТАВИТЕЛИ,  ГД „БОЕЦ”, в качеството ни на неправителствена органзация с дейност в обществена полза ви сезираме за действия уронващи престижа на съдебната власт и престъпления от общ характер извършени от Сотир Цацаров – главен прокурор на Република България и Иван Гешев – зам. главен прокурор на Република България, като на основание : Чл. 129 ал. 4 от Конституцията на Република България във връзка с чл. 129 ал.3 т. 5 изискваме от вас да инициирате процедура за освобождаване от постовете им.\r\nПрилагаме сигнали изпратени от БОЕЦ до Инспектората към ВСС, в които са представени всички данни с които разполагаме за извършените от тях престъпления и действия уронващи престижа на съдебната власт. БОЕЦ заявяваме своята готовност да се явим пред Парламента, или компетентната парламентарна комисия, за да представим информацията и запознаем депутатите с всички факти и обстоятелства описани в сигналите ни.   БОЕЦ изискваме от Парламента да бъдем информирани за предприетите от депутатите действия и резултатите от тях. Считаме, че в представените сигнали се съдържат достатъчно данни за недопустими за магистрати действия уронващи престижа на съдебната власт, както и за престъпления от общ характер извършени от Цацаров и Гешев. Изискваме от депутатите да спазят Конституцията и да започнат процедура за отстраняване им, като след гласуване Цацаров и Гешев бъдат предложени на Президента за освобождаване от заеманите от тях постове!    Припомняме, че преди това гражданското движение внесе сигнал и във ВСС срещу Гешев. ", "date": "2019.05.24", "title": "БОЕЦ внесе сигнал в парламента срещу Цацаров и Гешев, отправи тежки обвинения"}
{"url": "https://www.actualno.com/politics/jotova-silna-e-onazi-dyrjava-kojato-ne-zatvarja-uchilishta-a-stroi-novi-news_752048.html", "text": "    Просветата и културата ни направиха народ, а българската държава превърнаха в духовна империя.\"      С тези думи вицепрезидентът Илияна Йотова е поздравила за Деня на българската просвета и култура и на славянската писменост Основно училище \"Св. св. Кирил и Методий\" в село Обручище, община Гълъбово. Вицепрезидентът е била официален гост на честването на 160-годишнината от създаването на школото.   По думите ѝ делото на Светите братя Кирил и Методий не само е създало свещените букви и славянската писменост, а е посяло познанието, отстояло е култура и ценности, които българската държава е разпространила към другите славянски народи.\r\nИлияна Йотова изтъкна, че Кирило-Методиевото дело оцелява благодарение на прозорливостта на тогавашната българска държава, в която учениците на славянските първоучители намират спасение.  \"Преди 160 години, във време на робство, в прощъпулника на национално-освободителните борби, в село Обручище будни хора са прозрели, че няма нищо по-ценно от просвещението, без знанието няма как да пребъдат род и родина\", подчерта вицепрезидентът.\r\nПо думите на Илияна Йотова силна е онази държава, която не затваря училища, а строи нови, която задържа младите хора в родината, където да градят своето и нейното бъдеще.   Вицепрезидентът благодари на учителите за тяхната отдаденост. \"Мисията ви е много трудна в днешното технологично и забързано време - не само да давате знания, но да изграждате добри хора, критично мислещи личности\", посочи Илияна Йотова.    Според вицепрезидента признанието за учителското дело не се състои само в цифрите. То е в успехите на учениците. \"Трябва да върнем на учителя полагащото му се достойно място в обществото. Да възпитаме децата си в уважение към учителя\", призова Илияна Йотова.\r\nВицепрезидентът изтъкна, че родителите трябва да бъдат съюзници на учителите. \"Има много агресия в училище, с която само заедно можем да се преборим\", заяви Илияна Йотова.\r\nНа учениците вицепрезидентът пожела да бъдат горди българи, да мечтаят смело и да не съществуват прегради пред амбициите им. ", "date": "2019.05.24", "title": "Йотова: Силна е онази държава, която не затваря училища, а строи нови"}
{"url": "https://www.actualno.com/vraza/kmetyt-na-vraca-vseki-ot-nas-moje-da-byde-syvremenen-apostol-na-pismenostta-news_752088.html", "text": "    С празнично шествие от деца - отличници и повече от 60 ученици, носещи 25-метрово българско знаме. започна отбелязването на 24 май във Враца. Националният флаг премина по централния булевард \"Никола Войводов\" и бе съпроводен с много аплодисменти от жители и гости на града.      \"Замисляли ли сте се, че в забързаното ни ежедневие и и желанието ни всичко да се случва веднага, рискуваме да се изгубим. Пред нас има реална опасност от постепенна подмяна на нашия красив език. Дълг на всеки един от нас е да съхранява българското слово, само така делото на Светите братя Кирил и Методий ще бъде продължено.   Уважаеми учители, благодаря ви, че възпитавате нашите деца и чрез вашите уроци ги правите достойни за уважение хора. Скъпи ученици, бъдете коректив на себе си и приемайте критиката, защото тя е тази, която ще ви изгради като личности. Вярвам, че с общи усилия, всеки от нас може да бъде съвременен апостол на писмеността. Честит празник! Да живее България!\", каза кметът Калин Каменов в приветственото си слово по повод Деня на българската просвета и култура и славянската писменост.\r\nВ пъстрата колона се включиха кметът Каменов, председателят на Общинския съвет Румен Антов, заместник-кметовете Петя Долапчиева и Мария Попова, общински съветници, културни дейци, ученици и много граждани.  Пред паметника на Светите братя Кирил и Методий Юлиета Велчева, възпитаничка на Начално училище \"Св. Софроний Врачански\" изпълни стихотворението \"24 май\". Водосвет за здраве и благополучие отслужи Негово Високопреосвещенство Врачански Митрополит Григорий.\r\nНа естрадата пред Община Враца показаха своето изкуство танцьорите от Представителен танцов състав \"Радост\" при Община Враца.   В програма участваха още: Духов оркестър при читалище \"Развитие - 1869\", с диригент Бойчо Димов, Средношколски хор на СУ \"Отец Паисий\", с диригент  Момчил  Томов, мажоретен състав и младежки духов оркестър към Център за подкрепа на личностно развитие \"Център за работа с деца\".    Пред паметника на двамата Свети равноапостоли Кирил и Методий, бяха поднесени венци и цветя.\r\nТази вечер в 20:00 ч., на площад \"Христо Ботев\" с кратка театрализация на последните дни от живота на Христо Ботев ще бъдат открити \"Ботеви дни 2019\",а от 20:30 ч. за врачани ще свирят рок-музикантите от \"Фондацията\". ", "date": "2019.05.24", "title": "Кметът на Враца: Всеки от нас може да бъде съвременен апостол на писмеността"}
{"url": "https://www.actualno.com/politics/elena-joncheva-dnes-e-den-za-gordost-i-razmisyl-ne-trjabva-da-vlastva-ednoknijieto-news_752067.html", "text": "    „24 май е ден на словото, а словото дава светлина в нашия живот.       Това е ден, в който българският народ се е събуждал за нови подвизи и по-добро бъдеще. Това е ден, който възражда надеждите.    Преди 1200 години, Кирил и Методий извършват чутовен подвиг, в резултат на който се създава славянската общност, славянската цивилизация. На 24 май празнуваме Деня на просветата.\r\nС гордост и преклонение цитираме думите на Стоян Михайловски, който казва: „Върви народе възродени, към светла бъднина върви”.   Това е ден и за размисъл, защото на 26 май нямаме право да се събудим в една държава, където властва еднокнижието . Вървим към възродена България! Честит празник!”.\r\nТова заяви водачът на листата на „БСП за България” за евроизборите Елена Йончева  във Велико Търново, където взе участие в традиционните чествания по случай 24 май. ", "date": "2019.05.24", "title": "Елена Йончева: Днес е ден за гордост и размисъл, не трябва да властва еднокнижието"}
{"url": "https://www.actualno.com/ruse/tvorci-ot-naukata-kulturata-i-obrazovanieto-zaslujiha-nagradi-ruse-news_752062.html", "text": "    На 23 май се проведе тържествената церемония-концерт в Доходно здание по връчване на  наградите „Русе“ за постижения в областта на изкуството, културата, образованието и науката, както и приза „Студент на годината“. За трети път бе връчена и Награда „Млад творец“ в памет на актьорите Яна и Георги Стефанови, която се осигурява от тяхното семейство.      Наградите връчи градоначалникът Пламен Стоилов, а в програмата участваха Русенска филхармония с диригент Михаил Кътев и Детски хор „Дунавски вълни” с диригент Весела Тодорова. Водещи бяха Ралица Константинова и Борислав Вежинов.   В раздел „Образование и наука“ награди „Русе“ получиха Кръстина Атанасова, старши учител спортни дейности в Център за подкрепа и личностно развитие – ученическа спортна школа Русе, където успешно развива ученическия и масов спорт сред подрастващите, както и Галин Ганчев - учител от 42 години, от които 30 е директор на училище, а повече от 15 години – на най-голямото училище в България. \r\nЕкип от педагози на ДГ „Слънце“ и учителският колектив на СУПНЕ „Фридрих Шилер“ също заслужиха статуетки на скулптора Георги Радулов. От РУ „Ангел Кънчев“ бяха удостоени с престижния приз проф. д-р инж. Красимир Мартев и факултета „Природни науки и образование“, а за дългогодишен принос - проф. д-р инж. Генчо Попов.  В раздел „Изкуство и култура“ награда получи Хачик Лебикян - утвърден историограф в областта на културното наследство. Значима е книгата му „Русе – маршрути на спомена“, в която събира изследвания върху царевия камък в Русе и страната, Паметника на Свободата, Доходно здание, Халите, кина и други местни забележителности.\r\nВ категорията за изобразително изкуство бе удостоен Огнян Балканджиев. Той свързва своите творби с всичко, което град Русе олицетворява: архитектурен облик, духовност , стремеж към свобода. С особено внимание и общува чрез творчеството си с децата, вдъхновява ги и ги насърчава да възприемат света с широко отворени очи.   За сценични изкуства, наградата заслужи Росица Миновска-Деведжиева - един от талантливите и признати режисьори на съвременния куклен театър. Директор на Държавния куклен театър в Русе, както и за нейния проект- Детски театър „Камила“, Русенската детска опера и други начинания, в които Росица Миновска влага целия си творчески опит за развитието на талантливите деца на Русе.    За цялостен принос и дългогодишна дейност в областта на изкуството и културата бе награден Георги Делиганев – вокален педагог и хоров експерт, а за творчески екип или културна организация - Детско-младежки хор „Свети Георги Победоносец“. \r\nСъс „Студент на годината“ бе удостоен Борислав  Чакъров, специалност „Финансова математика“, Николай Маринов, специалност „Компютърни системи и технологии“ от РУ „Ангел Кънчев“ и Мария-Десислава Атанасова- “ в Химикотехнологичен и металургичен университет- София, специалност „Полимерно инженерство“. „Творец на годината“ стана Димитър Димитров – ученик в класа по флейта на Красимира Великова в НУИ „Проф. Веселин Стоянов“ – Русе. ", "date": "2019.05.24", "title": "Творци от науката, културата и образованието заслужиха награди „Русе“"}
{"url": "https://www.actualno.com/starazagora/stara-zagora-praznuva-24-maj-snimki-news_752099.html", "text": "     Трите лъча на празничното шествие по повод 24 май - Ден на българската просвета и култура и на славянската писменост в Стара Загора, се събраха на площада пред сградата на общината. Ученици, учители, студенти и преподаватели се включиха в тържественото честване на най-българския празник.      Празникът започна с изпълнение на \"Аз съм българче\" и на химна \"Върви, народе възродени\". Традиционно първокласници пуснаха в небето балони буквите на българската азбука. Под звуците на националния химн знамената на България, Стара Загора и Европейския съюз издигнаха председателят на Младежкия общински съвет Радина Николова, младият омбудсман на Стара Загора Бетина Радева и абитуриентът от Профилираната природо-математическа гимназия \"Гео Милев\" Динко Колев. \"24 май е ден на славянската писменост, на българското образование и култура. Искам да поздравя всички преподаватели, учители, всички будители, които правят възможно българските деца да се обучават. Специално към Тракийския университет, училищата и читалищата - бъдете живи и здрави, разчитаме на вас, обичаме ви! Честит празник, старозагорци!\", каза в приветствието си кметът Живко Тодоров. Празничен водосвет за здраве на българските деца отслужи Негово Високопреосвещенство Старозагорският митрополит Киприан. След приветствията бяха връчени и наградите „Стара Загора“ и „Млада Загора“, които се присъждат за постижения в културата, изкуството, образованието и науката. В празничния концерт участваха вокални формации, хоровете на операта и Народно читалище \"Родина\" и фолклорните ансамбли „Загорче“  и „Загоре“. ", "date": "2019.05.24", "title": "Стара Загора празнува 24 май (СНИМКИ)"}
{"url": "https://www.actualno.com/society/ministerstvoto-na-kulturata-obmislja-promjana-vyv-finansiraneto-na-chitalishtata-news_751943.html", "text": "    Министерството на културата ще организира среща за решаване на проблема с . Това обяви в Сливен министърът на културата Боил Банов, съобщи БНР.      Читалищата са недоволни от текстове в , които ги задължават да се регистрират като търговски дружества.   Министър Банов обеща, че по спорния казус ще се търси балансирано решение, включително в разговора ще бъдат включени и експерти по темата.\r\n\"Не мога в момента да кажа, това е нормативна база. Пак казвам, ще организираме при нас срещи и то в близките дни. Ще търсим решение\".  Банов коментира още и на читалищата пред Министерство на културата.\r\n\"Моят съветник разговаря, взе информация. Ние ги поканихме на среща. Разумно е да се прецени, да се обмисли. Ще викнем и от финансите хора.   Ще намерим балансирано решение. Няма неща, които да не могат да се решат, стига в тях наистина да съществува здрава логика\".    Министъра на културата посети Котел, а след това Сливен, където се включи в проявите по случай майските празници на културата „Сливенски огньове“. ", "date": "2019.05.24", "title": "Министерството на културата обмисля промяна във финансирането на читалищата "}
{"url": "https://www.actualno.com/europe/tereza-mej-oficialno-objavi-che-podava-ostavka-news_752065.html", "text": "    Министър-председателят на Обединеното кралство Тереза Мей обяви, че ще като председател на Консервативната партия на 7 юни, предаде The Guardian.      В резултат на това ще трябва да бъде избран нов лидер на партията, който ще застане начело и на съюза.   \"През 2016 г. дадохме избор на британските граждани. В условията на демокрация, ако дадеш избор на хората, имаш дълг да приложиш решението им.\r\nНаправих най-доброто, което можах, за да убедя депутатите да подкрепят сделката, която предложих. За съжаление, не успях. Опитах три пъти. Сега е ясно, че е най-добре нов премиер да оглави това усилие\", заяви Мей.  Решението идва след среща със сър Греъм Брейди, председател на парламентарната група на консерваторите. Нейната оставка ще бъде официално подадена на 7 юни. Процесът по избор на нов министър-председател ще започне седмицата след това.\r\nМей се оттегля най-вече заради бунта в кабинета около плана ѝ за Brexit след като министрите от кабинета се присъединиха към бунта на торите за предложението ѝ да улесни възможността за втори референдум.   Преди 2 дни лидерът на парламентарното мнозинство на торите в Камарата на общините Андреа Лийдсъм , ставайки 36-ият член на кабинета \"Мей\", който си тръгва от правителството.     ", "date": "2019.05.24", "title": "Тереза Мей официално обяви, че подава оставка"}
{"url": "https://www.actualno.com/business/zaplatite-na-chinovnicite-rastat-po-byrzo-daje-ot-tezi-v-it-sektora-news_752103.html", "text": "    Заплатите на чиновниците в държавната администрация надхвърлят по ръст тези в най-успешния сектор у нас - на информационните технологии. През 2018 г. нетните възнаграждения на заетите в министерства и агенции са скочили средно със 17.3%, пише в. .      Това става ясно от доклада за състоянието на държавната администрация за 2018 г., приет от правителството. В него се цитира годишният доклад на Европейската комисия за доходите на чиновниците в страните членки към средата на миналата година.   За сравнение - през юни 2018 г. средната заплата в страната е била 1119 лв., което е с 9% повече на годишна база, показват данните на националната статистика. А най-високите заплати - тези на работещите в сферата на IT и телекомуникациите, са се увеличили с 13%. Интересно е, че през 2017 г. докладът за състоянието на държавната администрация отчита доста по-скромен ръст на чиновническите заплати у нас - едва от 2.5%.\r\nНяколко фактора помпат възнагражденията на държавните чиновници през миналата година, става ясно от доклада. Сред тях са увеличението на минималната работна заплата за поредна година с 50 лв., текучеството, което водело до определяне на по-високи индивидуални заплати на новоназначените служители, повишаването в длъжност, при което също се вдигали възнагражденията.  Отражение върху статистиката оказвала и промяната на статута на служителите в Комисията за финансов надзор в началото на 2018 г. Финансовият регулатор си извоюва едни от най-високите възнаграждения в администрацията у нас наред с тези в БНБ. В резултат на това шефовете на дирекции в КФН се разписват срещу 5133 лв., актюерите - за 4500 лв., а старшите експерти - срещу 2893 лв. Председателят на КФН получава 13 149 лв., а тримата му заместници - по 12 000 лв.\r\nВ края на 2018 г. депутатът от БСП Драгомир Стойнев разкри, че . Според неговите данни Министерството на правосъдието е отделило за структурите си 1,1 млн.лева, Агенцията по вписванията - 1,275 млн. лева, МОСВ - над 2,275 лева, летище София - 1,465 млн. лева, МФ – 43 млн. лева, МТСП- 13 млн. лева. От доклада не става ясно доколко годишната атестация на чиновниците оказва влияние върху ръста на основните месечни заплати. За сметка на това е отправена критика към оценяването на служителите, което водело до \"девалвация\" на оценките.       Промяна в наредбата за заплатите в държавната администрация от началото на тази година обаче цели да реши част от проблемите с определянето на заплатите в държавната администрация. Тя ще доведе и до още по-висок ръст на възнагражденията в сравнение с този от миналата година, наред с 10%-ното вдигане на бюджетните заплати от началото на 2019 г. Така например с 20% ще се увеличават заплатите на чиновниците с отлична оценка за работата си. Досега при такава оценка възнаграждението се повишаваше с 15%.\r\nПовече ще взимат и тези, които получат оценка \"Изпълнението надвишава изискванията\". Тяхната месечна заплата ще расте с 15% вместо с 10%. При оценка \"Изпълнението отговаря напълно на изискванията\" вместо 5% увеличението ще е с 10%. Аргументът за промяната е, че така ще се преодолее изоставането на заплатите на старите спрямо новоназначените служители, както и че ще могат да се привличат висококвалифицирани кадри в администрацията.\r\nПрез миналата година 14% от чиновниците са получили оценка \"Изключително изпълнение\", 53% надвишават изискванията, за 32% изпълнението отговаря на изискванията, а под 1 процент са тези, които не отговарят на изискванията.\r\nЗа поредна година докладът констатира огромна разлика между минималната и максималната основна месечна заплата за една и съща длъжност в администрацията. Така например възнаграждението на младши експерт може да достигне 2013 лв., но в някои администрации е 420 лв., въпреки че минималната заплата в страната през 2018 г. бе 510 лв.\r\nГоляма е ножицата и в заплащането на ръководните длъжности. Възнаграждението на главен секретар в министерство може да стигне до 4000 лв., но в някои ведомства може да е и 1200 лв. Между 1200 и 4320 лв. варират възнагражденията на директори на дирекции. За началник отдел диапазонът е между 660 до 3400 лв., а за държавен експерт - от 720 до 3050 лв.      През 2018 г. в администрацията са работили 130 005 служители. Щатната численост по устройствен правилник в администрациите към 31 декември 2018 г. обаче е 141 784 бройки. Незаети са 11 779 места, от които 4682 - повече от 6 месеца. През 2018 г. напусналите чиновници са 10 560 - т.е. текучеството е 8.1%. Най-голямо е то в държавните агенции, следвани от областните администрации. ", "date": "2019.05.24", "title": "Заплатите на чиновниците растат по-бързо даже от тези в ИТ сектора"}
{"url": "https://www.actualno.com/sofia/ministri-neka-uchitelite-i-kulturnite-dejci-da-ni-povedat-kym-svetlo-bydeshte-snimki-news_752095.html", "text": "    \"Малко народи имат привилегията да честват празник като днешния и стоят в основата на писменост. Днес повече от всякога се нуждаем от учителите, заради вас вярваме в светлите ни бъднини.\"      С тези думи министърът на образованието и науката Красимир Вълчев се обърна към културните дейци, творци, учители, студенти, ученици и стотиците, дошли на празничното шествие по случай Деня на българската просвета и култура и на славянската писменост, предаде БГНЕС. Невежеството ражда заблуди и страх, а това поражда напрежение според столичния кмет Йорданка Фандъкова. Празникът на думите е и празник на смисъла, каза още тя.   \"Вашите мисли са мислите на тази държава. Вашето дръзновение е вдъхновението на тази държава. Вашата обич е обичта на тази държава. Вие сте пътеводната звезда на нацията. Бъдете здрави! Напред! Светъл празник!\", каза министърът на културата Боил Банов в празничното си приветствие.\r\nБанов участва в шествието от Археологическия музей до паметника на Светите братя Кирил и Методий пред Националната библиотека, където беше отслужен и тържествен водосвет.   Белоградчишкият епископ Поликарп отслужи тържествен водосвет пред паметника на Светите братя Кирил и Методий. \"Да вземем една малка частица от днешния ден и да я приложим в дните си - това са трите добродетели вярата, надеждата и любовта\", призова епископ Поликарп, цитиран от News.bg.     Нека бъдем достойни наследници и да предадем делото на Кирил и Методий и на идните поколения, за да бъде България водеща в културното и просветното дело, настоя още той в словото си.\r\nПриветствия по повод празника отправиха още кметът на Столичната община Йорданка Фандъкова, президентът Румен Радев, генералният директор на ЮНЕСКО Одре Азуле и министърът на образованието и науката Красимир Вълчев. ", "date": "2019.05.24", "title": "Министри: Нека учителите и културните дейци да ни поведат към светло бъдеще (СНИМКИ)"}
{"url": "https://www.actualno.com/politics/635-mln-bylgari-imat-pravo-na-glas-na-evroizborite-news_752107.html", "text": "    13 партии и 8 коалиции, регистрирали кандидатски листи, както и 6 независими кандидати ще участват в изборите за Европейски парламент в неделя, съобщи Централната избирателна комисия.      Общият брой на избирателните секции в страната по предварителен списък е 11 661, а общият брой избиратели по избирателни списъци е 6 355 633.   Избирателните секции в лечебни заведения, домове за стари хора или други специализирани институции за предоставяне на социални услуги, плавателните съдове под българско знаме, в местата за изтърпяване наказание лишаване от свобода и за задържане, се образуват при наличието на не по-малко от 10 избиратели в срок не по-късно от 48 часа преди изборния ден.\r\nЦентралната избирателна комисия напомня на избирателите, че в изборния ден в Република България гласуването започва в 07.00 часа и приключва в 20.00 часа.  Извън страната изборният ден започва в 07.00 часа местно време и приключва в 20.00 часа местно време.\r\nКогато в 20.00 часа пред изборното помещение има негласували избиратели, председателят и секретарят на комисията установяват техния брой и самоличност, като тези избиратели предават документите си за самоличност на комисията. Само тези избиратели се допускат до гласуване след 20.00 часа, но не по-късно от 21.00 часа (извън страната това е съответното местно време). ", "date": "2019.05.24", "title": "6,35 млн. българи имат право на глас на евроизборите"}
{"url": "https://www.actualno.com/curious/12-te-zodii-i-kak-reagirat-pri-razdjala-news_751357.html", "text": "           Но ако погледнем от комичната страна на нещата, зодиите се разделят ето така:    Ах ти егоцентричен скапан егоманиак! Винаги поставяш  твоите нужди пред моите. А аз? Как се чувствам аз, а? Това винаги е бил  основният ни проблем – всичко се върти около теб! *С ръце на гърдите, здраво стъпил на земята.* Няма да  подпиша документите за развод. Никога няма да го направя! И не, не  можеш да си вземеш ключовете за колата. Това  означава ли, че няма да дойдеш с мен тази вечер в литературния клуб.  Добре, не се притеснявай, ще се обадя на Сашка. Ще поговорим повече  следващата седмица, когато се върна от моето пътешествие. Или пък може  ти да ми се обадиш, докато съм на път. Ако решиш, прати ми SMS или ме  заговори във Facebook. Ще държим връзка. Чао! *Очите  му се насълзяват. Изпълненият с вина партньор започва да бърбори  неконтролируемо.* Кажи нещо! Не плачи! Чакай, къде отиваш? Миличко, не  яж този пай, не е добра идея. Нали щеше да се придържаш към диетата си?  Е, добре! Ще остана. Искаш да ме напуснеш? Какво ти е? Пила ли си си лекарствата? Най-новите статистики сочат, че всеки четвърти брак приключва с развод. Явно не мога да се боря с фактите. Напускаш  ме? Ама аз току-що приключих с обзавеждането на дома ти! Дори направих  резервация за двама в спа салона! Обмислил ли си внимателно плюсовете и  минусите на своето решение? *Съобщението за  раздяла е последвано от оглушителна тишина. Скорпионът не помръдва и  едно мускулче, а изнервената бъдеща бивша половинка не спира да  приказва.* Знаех си, че ще го приемеш спокойно, както винаги. Да,  обикновено си спокоен. Е, с изключение на няколкото пъти, при които  побесня и съседите трябваше да се обадят в полицията. Добре, сега ще си  тръгвам, става ли? И моля те, не прави пак вуду заклинания. Обещай ми,  че няма да принесеш в жертва кучето при следващото пълнолуние като  някакъв своеобразен ритуал на пречистване, просто защото ти го подарих,  става ли? Е, ти пък, пак ли заради сладката съседка? Да, готина е, но просто й давах градински съвети. Какво  ще се случи с общите ни сметки и всички тези инвестиции, в които  участваме и двамата? Скоро ще ни включат в онзи елитен частен клуб, в  който винаги сме искали да участваме. Сега въобще не е добър момент да  ме напускаш. *Поглежда нагоре и проговаря  замислено* Мислех, че ще се пробваме да си направим близнаци, за да  можем да ги проучваме. Мисля, че все още можем да продължим по план.  Чакай да проверя ефемеридата за твоя следващ плодоносен период. Дали да  не го направим, когато луната е в Близнаци? Това ще увеличи шансовете за  забременяване? Къде е ефимеридата? Чакай, спри! Защо ти се насълзяват  очите? *С отнесе, някак далечен глас* Винаги ще ни остане споменът за Париж. *Те никога не са били в Париж.*   ", "date": "2019.05.24", "title": "12-те ЗОДИИ и как реагират при раздяла   "}
{"url": "https://www.actualno.com/america/blizo-20-000-migranti-i-bejanci-stignali-v-evropa-prez-2019-g-news_752097.html", "text": "    По море до Европа от началото на 2019 г. са стигнали 19 830 незаконни мигранти и бежанци, съобщи агенцията за миграция на ООН. 512 са загинали в морето, сочи докладът на Международната организация по миграция (МОМ).      През същия период на миналата година в Европа са влезли 28 325 бежанци и мигранти, а 638 са се удавили в Средиземно море.   Според Ана Додевска  от МОМ Испания 7666 бежанци и нередовни мигранти са пристигнали в Испания до 22 май.\r\nПрез първите 5 месеца на 2018 г. около 8150 незаконни мигранти са пристигнали в страната по маршрута през Западното Средиземноморие.  До 22 май 2019 г. около 950 незаконни мигранти пристигнаха в Испания, много по-малко от 3 523 пристигнали през май 2018 г., съобщава МОМ Испания.\r\nПристигащите в Гърция до 22 май 2019 г. достигнаха 9 430, съобщи Кристин Николаиду от МОМ  Гърция. През същия период на миналата година 10 661 нелегални мигранти са пристигнали в Гърция през морето.   Общо 30 510 мигранти са загинали между 2014 и 2018 г., докато се предприемат пълното с неизвестности пътуване до Европа, съобщи агенцията на ООН през януари.     ", "date": "2019.05.24", "title": "Близо 20 000 мигранти и бежанци стигнали в Европа през 2019 г."}
{"url": "https://www.actualno.com/politics/genadi-gatev-koalicija-vyzhod-partiite-na-podmjanata-iskat-da-ni-otkradnat-bydeshteto-news_752026.html", "text": "    Вече три десетилетия партиите на статуквото  гарантират  подмяната на прехода.  Почтеността, моралът и професионализмът бяха маргинализирани. Налице е тотална липса на доверие в институциите и държавата. Недоверието се прeвърна в норма, която насажда отказ от бъдеще.      Това не е просто кражба на държавата, а откраднато бъдеще. Мечтата за нормален живот  на обикновения човек  беше подменена  от  брутална реалност,  която се измерва с  корупционни практики и неработеща съдебна система;  ниска образованост на населението и висок процент на неграмотност;  висока  емиграция и дефицит на квалифицирани  млади хора;  лошо здравеопазване;  ниска продължителност на живота и висока смъртност.  Пресиран и унищожен  малък и среден бизнес.  Нищожна икономика.  Неефективна борба с престъпността.  Демографски проблеми.\r\nНа тези избори за  Европейски парламент не трябва да допуснем партиите на статуквото да продължават да налагат тези установени десетилетни практики водещи до разруха на личността и  държавата.\r\nИзграждането  на Бългaрия като съвременна държава с грижа за хората е единствено възможна опция в рамките на силен  Европейски съюз с директен достъп на гражданите до европейската администрация.  Това е пътят към другата,  просперираща България. България като част от  традициите, културата, икономиката,  политиката и свободата на Европа.  Европа, която сега е  най-силният гарант за мира и бъдещето на света. Мястото на България е в европейското семейство, там където се взимат важните решения за бъдещето на света, в центъра на европейската интеграция. България трябва да участва в предстоящите реформи на Европейския съюз. Съюзът който единствено може да гарантира интересите и сигурността на държавите членки във времена на несигурност,  на миграция и тероризъм.    България трябва да развива чиста и устойчива икономика съобразена с екологичните дадености на страната. Само в Европа, България може да бъде силна и богата като част от най-голямата икономика и най- големия пазар в света.\r\nЗадължителен гарант за развитие и устойчивост на икономиката е  независимата енергийна политика на държавата.  Перифериален статус на страната,  както и Европа на различни скорости  не са алтернатива.  Основни за една реално работеща икономика са ефективността и коректността при разпределение на евросредствата, което да доведе до  бързо развитие на природните дадености на страната и използване на ресурсите за изграждане  на чиста и зелена икономика.\r\nНе на последно място уважението към националната история и  ценности трябва да е въпрос  на култура към традицията, а не проява на варварски национализъм.\r\nСега ние трябва да направим своя избор. Изборът на нашето бъдеще!  Генади Гатев – десети в листата на Коалиция „Възход“. Роден е в Тетевен. Живее и работи в София и Финикс – САЩ. Завършил е Националната художествена академия „Николай Павлович''     ", "date": "2019.05.24", "title": "Генади Гатев, Коалиция „Възход“: Партиите на подмяната искат да ни откраднат бъдещето"}
{"url": "https://www.actualno.com/europe/objaviha-silvio-berluskoni-za-negoden-za-uchastie-vyv-vota-za-evropejski-parlament-news_751961.html", "text": "    Комисията за борба с мафията към италианския парламент обяви петима кандидати за евродепутати за „негодни за участие във вота за Европейски парламент“, в това число и милиардера и премиер на страната цели три мандата Силвио Берлускони, съобщава AFP.      Сред отхвърлените кандидати са трима членове на дясно центристката партия на „Форца Италия“ и един от крайнодясната партия Casa Pound.   Всички те в момента са разследвани или обвиняеми по съдебни дела, заяви председателя на комисията Никола Мора.\r\nРешението на комисията обаче няма да спре кандидатите от участие в изборите за Европейски парламент, които в Италия ще се проведат в неделя.  Медийният магнат Берлускони се сблъска с поредица от обвинения заради така наречения скандал „Рубигейт“, свързан с неговите партита и връзката му със 17-годишната танцьорка в нощен клуб Карима Ел-Махруг, известна още като \"Руби, крадлата на сърца“.\r\nПонастоящем на 82-годишния милиардер е с повдигнати обвинение, за това че е платил на свидетел да даде неверни показания  за известните си „Бунга Бунга“ партита.   Берлускони също се разследва и за предполагаемо фалшифициране на свидетелски показания в Милано, Сиена, Рим и Торино, всеки път обвиняван, че плаща на хората да мълчат за неговите така наречени \"Бунга Бунга\" партита.     ", "date": "2019.05.24", "title": "Обявиха Силвио Берлускони за „негоден за участие във вота за Европейски парламент“ "}
{"url": "https://www.actualno.com/society/24-maj-e-den-na-bylgarskata-prosveta-i-kultura-i-na-slavjanskata-pismenost-news_751975.html", "text": "    На 24 май честваме и култура и на славянската писменост.      На този ден в България се отбелязва националният празник на просветата, културата и създаването на глаголицата от Кирил и Методий, известни още и като \"Солунските братя\".   Първите преводи на свещените писания Кирил и Методий записват на глаголица. Първите известни свидетелства за честването на празника са открити в арменска летопис от 1813 г., където се споменава за честване на светите братя на 22 май 1803 г. в Шумен.\r\nЗа първи път на 11 май 1851 г. в епархийското училище \"Св. св. Кирил и Методий\" в гр. Пловдив по инициатива на Найден Геров се организира празник на Кирил и Методий — създатели на глаголицата.  Денят 11 май не е случайно избран от Найден Геров — това е общият църковен празник на двамата светии. Във възрожденската ни книжнина първите известия за празнуването на Кирил и Методий на 11 май, се срещат в \"Христоматия славянского язъка\" от 1852 г. на Неофит Рилски.\r\nПрез 1857 година денят на \"светите братя\" е почетен в българската църква \"Св. Стефан\" в Цариград, заедно със служба и за Св. Иван Рилски. На следващата година, 1858 г. този ден е отпразнуван и в Пловдив с тържествена служба в църквата \"Света Богородица\", а след това учителят Йоаким Груев произнася вълнуващо слово за живота и делото на Кирил и Методий.\r\nПразникът започва редовно да се отбелязва в Шумен и Лом, а от 1860 г. и в Скопие. От 1863 г. 11 май се установява като църковен празник на светите равноапостоли Кирил и Методий. В София празникът бил организиран от учителя Сава Филаретов.       По време на борбите за църковна независимост от началото на 18-ти век историческото дело на Кирил и Методий е не само стимул, но и казус против гръцката Вселенска патриаршия. Превръща се в символ на бъдещата независимост, както отбелязва в една от статиите си Христо Ботев.\r\nПразникът надхвърля църковно-училищните рамки на своето отбелязване и се превръща в общонароден празник.\r\nСлед 1878 г. празнуването на Кирил и Методий се развива в две посоки. В свободна България той се ограничава до училищен празник. В Македония и Одринско обаче същият запазва функциите си и на демонстрация на българщината в борбата й против турското управление, както и против асимилаторските домогвания на сръбската и гръцката пропаганда. Особено значение празникът на Кирил и Методий придобива след Първата световна война.\r\nС въвеждането на Грегорианския календар през 1916 г. празникът, отбелязван от държавата и църквата, се чества на един ден - 24 май. След 1969 г. се провежда секуларизация чрез отделяне на църковния от светския календар, затова днес съществуват два празника - църковен (11 май) и светски (24 май). За официален празник на Народна Република България 24 май е обявен с решение на Деветото Народно събрание на 30 март 1990 година, а от 15 ноември 1990 г. е официален празник на Република България, когато Народна република България е преименувана на Република България.\r\nНай-ранните данни за отбелязване на 11 май като ден на Светите равноапостоли и просветители Кирил и Методий датират от XII век, като те са признати за светци още в края на IX век. Поотделно паметта на св. Кирил се отбелязва на 14 февруари, а на св. Методий — на 6 април (дните на тяхната смърт).      Всеруският Синод по повод празнуването хилядогодишнината на Моравската мисия на Св. св. Кирил и Методий взема следното решение: \"За спомен на хилядолетието, откакто първоначално бе осветен нашият бащин език чрез Евангелието и Христовата вяра, да се установи ежегодно, започвайки от тази 1863 г. 11 май като църковен празник на преподобните Кирил и Методий!\" След това празникът се чества във всички православни славянски страни.\r\nОбщият празник на Св. св. Кирил и Методий се чества и от българската църква и през следващите векове, а през Възраждането се превръща и в училищен празник на буквите. Празникът на Св. св. Кирил и Методий се отбелязва през Възраждането не само в българските земи, но и зад граница — сред възрожденската имиграция в Румъния и Русия, сред българските студенти в чужбина, сред българите, заточени в Диарбекир. През 1856 г. Йоаким Груев предлага денят на Св. св. Кирил и Методий да бъде празнуван като празник на българските ученици.\r\nПрез 1892 г. Стоян Михайловски написва текста на училищния химн с първия си стих \"Върви, народе възродени\". Химнът е озаглавен \"Химнъ на Св. св. Кирилъ и Методи\" и включва 14 куплета, от които днес се изпълняват най-често първите шест. Панайот Пипков създава на 11.05.1900 г. музиката към химна. 11 май се чества от православната църква като празник на св. св. Кирил и Методий, докато 24 май се е утвърдил като празник на славянската писменост, на българската просвета и култура. като празник на славянската писменост и на светите братя Кирил и Методий се отбелязва и в Русия. Той там се чества за първи път през 1986 г. по инициатива на мурманския писател Виталий Маслов. В Мурманск е най-северната точка, където има паметник на св. св. Кирил и Методий. Братята са канонизирани като светци за превода и популяризирането на Библията на старославянски език (придобил популярност в неговата руска редакция като църковно-славянски език, черковно-славянски език) и разпространяване на християнството сред славяните. Обявени са от папата за покровители на Европа. Православната църква ги почита и като едни от светите Седмочисленици. ", "date": "2019.05.24", "title": "24 май е – Ден на българската просвета и култура и на славянската писменост"}
{"url": "https://www.actualno.com/europe/partijata-na-frans-timermans-pecheli-evrovota-v-holandija-news_751993.html", "text": "    Партията на труда печели най-много гласове на проведените вчера в Холандия, показва  екзитпол на агенция IPSOS.      Според прогнозните изчисления формацията получава 5 от общо 26-те места за холандски евродепутати.   Франс Тимерманс, кандидатът на Партията на европейските социалисти за председател на Европейската комисия, е една от ключовите фигури в Партията на труда.\r\nКонсервативната Народна партия за свобода и демокрация на премиера Марк Рюте завърши на второ място с 4 депутатски места, а Форумът за демокрация на националиста Тиери Боде получава три места в ЕП.  Общо двете печелят 4 места, като добавим едното място на Партията на свободата.\r\nПартията Християндемократически призив получава 4 места.   Избирателната активност на вота беше около 40 на сто. Окончателните резултати се очакват в неделя вечерта.     ", "date": "2019.05.24", "title": "Партията на Франс Тимерманс печели евровота в Холандия"}
{"url": "https://www.actualno.com/america/sasht-povdignaha-17-novi-obvinenija-sreshtu-djulian-asandj-news_751960.html", "text": "    Министерството на правосъдието на САЩ обяви 17 нови обвинения срещу , включително по законите за борба с шпионажа, съобщава AFP.      САЩ обвиняват австралиеца в  застрашаване на секретни източници, когато през 2010 г. публикува около 750 000 строго секретни военни и дипломатически документи.   Към момента американското правосъдно министерство беше повдигнало срещу Асандж само обвинение в конспирация за извършване на компютърни престъпления.\r\nДопълнителните обвинения означават, че основателя на „Уикилийкс“ може да получи значително по-продължителна присъда от предвидените 5 години затвор.  Министерството на правосъдието на САЩ обвинява Асандж в подпомагане и конспирация с бившия аналитик от американското разузнаване Челси Манинг, която \"открадна секретните американски документи и изложи на риск поверителни източници от Близкия изток и Китай, чийто имена бяха публично огласени в сайта\".\r\nВ момента основателя на „Уикилийкс“ излежава присъда от 50 седмици затвор във Великобритания за нарушаване на условията по гаранцията си, след като се укри в еквадорското посолство в Лондон през 2012 година.   Асанoж очаква екстрадицията си в САЩ, като междувременно в Швеция беше подновено разследването за изнасилване – обвинения, които бяха повдигнати от две жени.     ", "date": "2019.05.24", "title": "САЩ повдигнаха 17 нови обвинения срещу Джулиан Асандж"}
{"url": "https://www.actualno.com/starazagora/12-kazanlyshki-uchiteli-bjaha-otlicheni-za-rabotata-si-v-navecherieto-na-24-maj-news_751997.html", "text": "    В навечерието на 24 май 12 учители от училищата в община Казанлък бяха отличени снощи за приноса си към образованието.      Учителката Рая Вълкова от Детска градина (ДГ) N 9 „Слънчице“ получи наградата „Учител на годината“ в категорията \"Предучилищно образование\" за развитието на музикалния талант у децата и за детския спектакъл „Принцеси на розата“. Учителят от от Основно училище (ОУ) „Мати Болгария“ Любомир Казиев, който се занимава с деца, интересуващи се от химия и опазване на околната среда, стана носител на приза в категорията „Основно образование”.   В категорията „Средно образование” призът е за музикалния педагог Елена Юлиянова от Средно училище (СУ) „Екзарх Антим I“, чиито възпитаници са победители в национални и международни конкурси по пиано. Наградите връчиха кметът на община Казанлък Галина Стоянова, председателят на Комисията по образование в общинския съвет Радиана Стефанова и заместник-председателят на общинския съвет Владимир Чучумишев.\r\nНаградите за „Цялостен принос в сферата на образованието“ в трите категории получиха Радка Влахов от ДГ N 15 „Звънче“, Елена Гитова от ОУ „Климент Охридски“ - Крън, и Йовка Чорбаджийска, преподавател по български език и литература в Професионална гимназия „Иван Хаджиенов”.  Тримата учители, получили приза „Млад и успешен кадър“ в отделните категории са Кремена Караиванова от ДГ N 18 „Пчелица“, Жана Колева от ОУ „Никола Вапцаров“ и Руслан Милев от Профилираната природоматематическа гимназия „Никола Обрешков“, които получиха наградите си от ресорния заместник-кмет Лилия Цонкова.\r\nСпециални награди получиха Атанаска Градинарова от ДГ N 1 „Здравец“ за прилаганите форми на обучение в категорията \"Предучилищно образование\", Маргарита Димитрова от ОУ „Мати Болгария“ за активна работа и трайни постижения в развитието на млади таланти в изобразителното изкуство в категорията \"Основно образование\" и Стефка Добрева, която подготвя ученици за уеб базирани национални състезания в категорията за средно образование. Наградите връчи председателят на комисията по номинациите Сребра Касева, началник на кабинета на кмета Галина Стоянова.   В комисията тази година са постъпили 41 номинации от детски градини, основни училища и гимназии. Наградите се връчват за втора поредна година и са признание за най-добрите учители в Казанлък в навечерието на Деня на българската просвета и култура и на славянската писменост. Думи на благодарност за всеотдайния труд и за резултатите от тяхната работа, доказани от учениците им на местно, регионално и национално ниво произнесе кметът на община Казанлък Галина Стоянова.     ", "date": "2019.05.24", "title": "12 казанлъшки учители бяха отличени за работата си в навечерието на 24 май"}
{"url": "https://www.actualno.com/education/skandal-s-maturata-po-anglijski-ezik-mon-naznachi-proverka-za-greshki-news_752009.html", "text": "    Зрелостници са недоволни от матурата по английски език, която се проведе в четвъртък. Те настояват изпитът да бъде ревизиран. която тече в интернет, набира скорост.      Дванайсетокласниците са на мнение, че изпитът е бил пълен с граматически и правописни грешки. На матурата по предмет по избор от 40 000 зрелостници близо 14 500 избраха английския език.   Разпредена е проверка на ключа за отговори спрямо въпроса, обясни пред бТВ зам.-министърът на образованието Таня Михайлова. Тя допълни обаче, че е нужна конкретика.\r\n\"Добре е по имейла на МОН да се изпрати конкретно въпросът, който смятат, че е грешен. Той ще бъде предаден на комисия. Няма как да дадем оценка, без да видим конкретните спорни въпроси”, допълни Михайлова.  На въпроса дали все пак е възможно матурата да се ревизира, тя отговори, че първо трябва да се посочат неточностите.\r\n\"Няма как да се даде оценка, без да се видят конкретните въпроси, които са предизвикали недоволство\", заяви заместник-министърът.   Зам.-министърът обясни, че процесът по съставянето на въпросите за матурата е сложен и минава през няколко етапа. „11 ученици са с анулирани работи на първия зрелостен изпит, а пет са анулираните на втория.    Причините са различни – преписване, използване на мобилни комуникации, нарушаване на анонимността”, поясни Таня Михайлова.\r\nНа матурата по предмет по избор от близо 14 500 избраха английския език. ", "date": "2019.05.24", "title": "Скандал с матурата по английски език, МОН назначи проверка за грешки"}
{"url": "https://www.actualno.com/america/trymp-obmislja-vratichka-v-zakona-za-da-prodava-oryjija-na-sauditska-arabija-news_751985.html", "text": "    Администрацията на Тръмп обмисля спешното приемане на указ, който ще й позволи да извърши доставка на оръжия за без одобрението на Конгреса. Това обявиха законодатели от Капитолия, които се противопоставят на този ход.      Според тях решение за позоваване на националната сигурност в Акта за контрол на износа на оръжие, за да се заобиколи контрола на Конгреса над предложените продажби за Рияд, може да бъде взето още в петък, предава БГНЕС.   Все още не е ясно какви продажби са в обсега на тази вратичка в закона, която позволява блокирани трансфери на оръжия да се одобрят или да бъдат прибавени към нови поръчки.\r\nПродажбата на амуниции с прецизно насочване за Саудитска Арабия беше в застой през последната една година.  Опозицията в Конгреса на американската военна подкрепа за Рияд нараства и законодателите блокираха около 2 милиарда долара под формата на продажби за оръжия за кралството през последната година.\r\nПричината – опасенията за цивилни жертви при ръководената от Саудитска Арабия военна операция в Йемен и охладнелите отношения след убийството на журналиста Джамал Хашоги през октомври миналата година от саудитски агенти.    ", "date": "2019.05.24", "title": "Тръмп обмисля вратичка в закона, за да продава оръжия на Саудитска Арабия "}
{"url": "https://www.actualno.com/politics/koj-se-strahuva-ot-vyzrajdane-i-zashto-beshe-poiskan-zatvor-za-kostadin-kostadinov-news_752012.html", "text": "    В края на предизборната кампания за европейския вот ставаме свидетели на невиждана досега атака от страна на платени от външни сили слуги на колониалния режим в България, срещу една най-бързо развиващата се партия в страната.   Срещу Възраждане заедно тръгнаха така наречената „Асоциация на европейските журналисти” (НПО в състав от 3 души, издържани от американската фондация „Америка за България” и Сорос), коалиция „Демократична България” (включваща както редица плитко погребани политически трупове, така и едни от най-престъпните лица на криминалния български преход), българоезични медии, издържани или от фондация „Америка за България“ или директно от американското посолство, така и обикновени грантаджии и редови национални предатели, превърнали продаването на своя народ и държава в своя зле платена професия. Кое изплаши и същевременно сплоти марионетките на колониалния режим? Колкото и невероятно да звучи, политическата мафия в България се изплаши от един десетсекунден клип? Ние от Възраждане си позволихме да изразим възмущението и погнусата си от абсолютно прогнилата и корумпирана политическа класа, довела нацията ни до състоянието на най-бързо измиращата в света, а българската държава до треторазреден колониален коптор, използвайки сцена от художествено произведение, между другото с автор сегашния украински президент. Интересната подробност, която обаче не беше отчетена от родните петоколонници на Вашингтон, е че същият използва в Украйна именно тези кадри по време на предизборната си кампания. Срещу него обаче, ни вопъл, ни стон. Защо така бе, другари бойкикевци, атанасовци и прочие знайни и незнайни евроатлантически гномове!? Впрочем, ясно е защо. Защото, той е от добрите, евроатлантическите комсомолци. За другите, стандартът е друг. Правилно сте разбрали, ние не сме като тях. Не сме и като вас. Ние от Възраждане обичаме страната и народа си и не слагаме националните ни интереси, след тези на задграничните господари. Защото нямаме такива. Пак за разлика от вас.\r\nВ своята уплаха колониалните марионетки стигнаха до там, че да искат разпускане на партията ни и затвор за нашия водач. Тук вече, зле прикрития либерален фашизъм на самонабедилите се „демократи”, стигна връхната си точка и разкри истинската им същност. Същите тези „борци за справедливост”, явно нямат нищо против партиите провели 30 годишния престъпен преход, който се превърна в истински геноцид за народа ни. Който разруши живота и надеждите ни, който унищожи старините на родителите ни и ограби бъдещето на децата ни. Защото за тяхното разпускане не настояват. Не настояват за затвор и за престъпниците, които бяха начело на тези партии през всички тези години. Защо ли!? Защото и те бяха едни от тях. Защото и те крадоха! Защото и те продаваха интересите ни, на всеки, който ги поиска.\r\nДа сте видели някой да е поискал разпускане на ДОСТ, ДПС или другите етнически антиконституционни партии? Някой да е поискал от главния прокурор да вкара в затвора Доган или Местан? А разпускане на СДС, заради престъпната приватизация? А затвор за Иван Костов заради създаването на криминалната политическа корупция? А разпускане на НДСВ, БСП, ГЕРБ, ВМРО и другите подобни, докарали страната до трета национална катастрофа и погубили или изгонили от България повече българи отколкото са погубили турците по време на петвековното турско робство?\r\nНе, на тях Бойко Борисов, Иван Костов, Сергей Станишев, Симеон Сакс-Кобургготски, Красимир Каракачанов и цялата останала шайка на прехода не им пречат. Техният проблем се казва Костадин Костадинов. И тук вече са прави, защото той и Възраждане тепърва ще се превръщат в проблем за гореизброените и не само за тях. Защото ние никога не сме управлявали, но сме твърдо решени да търсим отговорност! И от тях, и от вас и от всички други предатели, паразитирали върху гърба на родината ни с десетилетия.\r\nАко не знаете, Костадинов със затвор трудно можете да го уплашите. Това е човек, който вече е бил задържан и арестуван, заради принципите и политическите си убеждения. Нещо непознато за вас.\r\nРазбираме, защо ви пречи и партия Възраждане. Защото е единствената политическа сила в България, която не е контролирана от задкулисието.  Защото единствена заявява, че не иска България да се съобразява с чужди господари, били те от Запад или Изток.  Защото настоява за свобода, независимост и суверенитет на страната ни.  Защото е единствената партия, която иска пълна ревизия на прехода и наказание за виновните.   Защото е единствената политическа организация в България, която открито се обявява срещу диктата на Брюксел и срещу двойните стандарти на дементиралата политическа върхушка, управляваща ЕС.  Защото само ние се обявихме твърдо и открито против санкциите срещу Русия и пожелахме тяхната безусловна отмяна, защото тези санкции вредят най-много на България и Европа. Защото именно ние бяхме първите в България, които се обявиха срещу прокарването на Истанбулската конвенция и политиката на третия пол. Защото защитаваме нормалността и правото на децата ни да растат сигурни и спокойни, че няма да попаднат в някоя от легалните педофилски мрежи на новия европейски Вавилон, цинично маскирани като защита правата на подрастващите.\r\nЗащото единствени можем да възродим България! А вас, това ви плаши. Искате тя да бъде слаба и потисната, тъй като много добре осъзнавате, че в противен случай, просто няма да имате място в нея.\r\nПомните ли тези стихове на великия български поет Иван Вазов: Тирани, всуе се морите!  Не се гаси туй, що не гасне!  Лучата, що я днес гасите,  тя на вулкан ще да порасне. Припомнете си ги. Защото много скоро Възраждане ще управлява България и на всички вас ще ви се налага да отговаряте за своите престъпления пред нашата Родина. Така че имате основание да се страхувате от нас. Никого няма да забравим и на никого няма да простим!\r\nЗащото, само ние можем!  ", "date": "2019.05.24", "title": "Кой се страхува от Възраждане и защо беше поискан затвор за Костадин Костадинов?*"}
{"url": "https://www.actualno.com/viewpoint/azbuchnik-na-bylgarskija-haos-agonija-news_751905.html", "text": "    Дълго отлагах написването на този коментар. Щеше ми се да пропусна думата Агония, ако може въобще да я изтрия от речника. Все едно наоколо са само цветя и рози. Но не е така, за съжаление.      Агонията е навсякъде край нас, повечето хора минават през нея, поединично, или, което е по-лошо, вкупом. Така както има агонизиращи хора, така има и агонизиращи общества.\r\nЕто в началото нещо по-забавно и философско по темата, цитат от стихотворението „Агонио сладка” от едноименната книга на Константин Павлов:\r\nПървото ми умиране –  като преживяване –\r\nбеше изключително.\r\nПовторенията изхабиха чувството.    Предвкусването на самата смърт обаче –\r\nполъх, тембър, аромат, видение –\r\nпроизвежда по-сладостни тръпки.\r\nОчевидно ненадминатият поет и сатирик успешно се справя със задачата, като иронично естетизира собствената си агония, агонията на собствения си живот (който се интересува, може да погледне в Интернет).\r\nЗа нас обаче, боя се, това ще е непосилна задача. Агонията в България е обратно пропорционална на представата ни за Щастието,  както е известно българите възприемат себе си като едни от най-нещастните хора на света. Впрочем, навярно една от причините държава като Бутан да е далеч по-напред от нас в класацията за свободата на словото и медиите е, че тя измерва своето Брутно национално щастие (който се интересува, да погледне в Интернет).   През последните тридесет години от Българския хаос, годините на така наречения Преход, нашето общество изпадаше в различни състояния. Първи бе възторгът от надеждата, който в началото достигаше до еуфория. Когато първата надежда не се сбъдна, със същата сила избухна гневът от разочарованието. Когато този цикъл се повтори, еуфорията и гневът бяха отслабнали. Все още агонията я нямаше. Това упражнение продължи да се повтаря и потретя, като постепенно еуфорията, надеждата, разочарованието и гневът се изпариха в маранята на собственото ни примирение. Дойде отчаянието и с него Агонията. Енергията от еуфорията и гневът не изчезна, днес тя подхранва Агонията. Затова и нашата Агония е толкова видима, толкова осезаема, толкова болезнена. Ако внимателно се огледаме край себе си, ще видим помръкналите очи на отчаяни хора, които, според статистиката, са близо половината от населението на страната. Ако поемем дълбоко въздух, ще усетим сладкия мирис на гниене, гниенето на нашите тела и души. Ако надникнем зад  дебелите мраморни зидове на Цитаделата, ще усетим циничното безразличие на Партията-Държава и нейните служители, неразделна част от хранителната верига около престъпната, корумпирана, олигархична върхушка.\r\nСитуацията в страната е безрадостна, безнадеждна. Младите хора я напуснаха и продължават да я напускат, пенсионерите ровят из кошчетата за боклук, инвалидите умират пред болниците, лекарите и сестрите стачкуват и също се гласят да потеглят накъдето им видят очите. Обществото, доколкото го има, е разделено на две от огромна пропаст.\r\nВсе пак, в цялата безнадеждност на думата има и нещо оптимистично. Агония (от гръцки) означава и борба, макар и предсмъртна борба. Борба за оцеляване, за живот, за промяна.\r\nKойто се интересува, да погледне в...себе си.     ", "date": "2019.05.24", "title": "Азбучник на българския хаос: АГОНИЯ"}
{"url": "https://www.actualno.com/society/prognoza-za-vremeto-24-maj-petyk-news_751946.html", "text": "    Днес ще се развива значителна купеста и купесто-дъждовна облачност, ще има превалявания от дъжд, придружени с гръмотевици. Има условия и за градушки. По-голяма вероятност за значителни валежи има в източната половина на страната, в следобедните часове. Вятърът от запад -северозапад ще се усили, по-чувствително в западната половина на Дунавската равнина и там ще е почти без валежи.      Максималните температури ще са между 19° и 24°. Това съобщи за Агенция „Фокус“ дежурният синоптик Анна Дякова от Националния институт по метеорология и хидрология. Атмосферното налягане ще се понижи, ще е по-ниско от средното за месеца. Над Черноморието ще се развива значителна купеста и купесто-дъждовна облачност. Ще има краткотрайни валежи и гръмотевици. Ще духа слаб до умерен запад-северозападен вятър. Максималните температури ще са 20°-21°. Температурата на морската вода е 17-18°. Вълнението на морето ще е 1-2 бала. Над планините ще се развива купеста и купесто-дъждовна облачност и на много места ще има валежи, придружени с гръмотевици. Вятърът ще е слаб до умерен от северозапад. Максималната температура на височина 1200 метра ще е около 12°, на 2000 метра – около 6°.\r\nПрез почивните дни валежите и гръмотевичната дейност ще намалеят като обхват и интензивност; краткотрайни превалявания ще има в следобедните часове в Североизточна България и планините, на повече места в събота. Вятърът до края на съботния ден ще отслабне, в неделя ще се обърне от юг. Температурите ще се повишат и в неделя в по-голямата част от страната ще са между 24° и 29°. В понеделник след обяд на места в Западна България отново ще се развива купеста и купесто-дъждовна облачност и ще има валежи, придружени с гръмотевици. Преди обяд, както и в Източна България, където вятърът от юг ще се усили, ще има повече слънчеви часове. Преобладаващите дневни температури ще са между 25° и 30°. ", "date": "2019.05.24", "title": "Прогноза за времето - 24 май (петък)"}
{"url": "https://www.actualno.com/faces/teodora-georgieva-pisha-za-da-se-sreshtna-s-ikar-news_750027.html", "text": "            Най-напред поздравления за наградата! Вече изминаха няколко дни от този момент, с какви емоции те заварваме днес? Благодаря! Днес съм спокойна. Денят е спокоен и топъл като чаша чай. Ти си на същите години, в които и самата Петя Дубарова е писала своите стихове. Какво значат тя и тази награда за теб?   За мен Петя Дубарова е нежна, току-що поникнала фиданка, върху която вече зреят вишни. Такава е била, такава е и такава ще бъде. А този конкурс не беше просто литературен. За мен той успя да разгърне не само теми, засягащи младите писатели, а и живота като цяло – семейството, любовта, релефа на мислите, силата на човешката воля, вкуса на носталгията. Откъде ти дойде вдъхновението за стихотворението, с което спечели конкурса? От желанието ми да срещна своя Икар, за да ми дари крила. Но всъщност Икар е във всеки от нас и чака да полети.     Кои автори най-много са те вдъхновявали с творбите си? Дино Будзати, Джордж Оруел, Рей Бредбъри, Салваторе Куазимодо, Константин Паустовски, Дафинка Станева, Рутхер Копланд, Катрин Мансфийлд, Стивън Дън, Били Колинс, Джузепе Унгарети, Томас Стърнз Елиът, Федерико Гарсия Лорка и още много, наистина. Ако имаше едно кафе време за разговор с любим писател (жив или мъртъв) - кой/коя щеше да той/тя и какво щеше да му/ѝ кажеш? Трудно ще избера един, но днес бих избрала Били Колинс, за да го попитам как според него изглежда човекът, влюбил се за първи път в тъгата. Как се ражда поезията?    Тя не се ражда в определено време и час, но когато се роди, трябва да внимаваш да не я убиеш. Поезията е крехко тяло, насочиш ли я към слънцето – ще грее, хвърлиш ли я в леда – ще замръзне. Тя попива всичко около теб. Поезията е концентрирано чувство в няколко реда. Тя може да ти даде усещане за няколко романа в един стих. И най-важното поезията няма точно определение. Не можеш да контролираш раждането ѝ, въпреки че ти си нейния родител. И се ражда от различни места – понякога от вишневата пъпка, понякога вали между снежинките, но лично за мен често се крие под напуканите есенни листа.   А коя е най-важната ѝ цел? Да те накара да чувстваш. Поезията е усещане, тя не е буквализъм. Правилната публика за нея е тази, която чувства, усеща и вижда извън общоприетите рамки. Коя е първата и коя е последната книга, която те разплака? Често плача на книги. Първата книга, която ме разплака, беше „Братята с лъвски сърца”, която с баба четохме, когато бях наистина малка, а последната – „На изток от рая”. А какво четеш в момента? “Крадецът на книги” и ежедневна доза поезия. Какво ти дава енергия да пишеш и какво те изтощава? Отговорът е един и за двете - ежедневието. Какви други теми отвъд литературата те вълнуват най-много? Освен от литература се интересувам от изобразително изкуство и музика. Рисувам, откакто се помня. Напоследък все повече се вдъхновявам от прерафаелитите и кубизма. Също се занимавам с джаз пеене от няколко години. Какво би казала на хората, които не четат книги? Че никога не е късно да започнат да четат. Според мен човек трябва да бъде възпитаван с любов към книгите и словото. Е, не всички книги, разбира се, защото напоследък все повече се появяват популярни, много тиражирани книги, които обаче имат стойността на чалга текст. Благодарение на книгите можем да усетим непознати досега вкусове, да разлистим въображението си, да видим магията. И това е само една малка част от функциите им – макар че за някои хора те се изчерпват само с носенето им върху главата като упражнение за изправен гръб.\r\n__ На метър от нас                Сянка                 двете.  ", "date": "2019.05.24", "title": "Теодора Георгиева: Пиша, за да се срещна с Икар"}
{"url": "https://www.actualno.com/balkani/cipras-turcija-e-nepredvidima-trjabva-vinagi-da-sme-nashtrek-news_752174.html", "text": "    Гръцкият премиер Алексис Ципрас заяви днес, че съществува постоянен риск от \"горещ\" инцидент с Турция, която е непредвидим съсед, незачитащ международното право, предаде гръцката държавна агенция АНА-МПА.      В интервю за гръцката телевизия ЕРТ Ципрас не скри своята загриженост от напрежението в самата Турция, което често се изнася навън, и каза, че затова Гърция трябва да бъде нащрек.   \"Гърция има по-силни съюзници от всякога\", подчерта Ципрас, като припомни, че на последната си среща на върха страните от Европейския съюз са подкрепили Република Кипър. Той изтъкна и връзките, които Гърция си е изградила със страните от региона.\r\n\"Успяхме да изградим мрежа на стабилност\", каза гръцкият премиер, но отбеляза, че само Турция отказва разговори и продължава провокационните си действия.  Ципрас оцени, че политиката на Анкара води в задънена улица и не помага за осъществяване на плановете ѝ и турският президент Реджеп Тайип Ердоган рано или късно ще разбере това.\r\nВластите в Атина постоянно предупреждават за честите нарушения на въздушното пространство от турските военновъздушни сили и за нарушения на изключителната икономическа зона на Кипър. ", "date": "2019.05.24", "title": "Ципрас: Турция е непредвидима, трябва винаги да сме нащрек"}
{"url": "https://www.actualno.com/tips/futbolni-prognozi-ot-francija-kakvo-da-ochakvame-ot-poslednija-kryg-v-liga-1-news_751968.html", "text": "    Последният кръг в Лига 1 ще се изиграе в петък вечер, като всички срещи са с начален час 22:05 българско време. Ето и няколко полезни за последните мачове от френския шампионат:       Сигурна прогноза : Ним и Лион ще си отбележат голове\r\nНим посреща Олимпик Лион в последен 38-и кръг във френския елит. Домакините имаха отличен сезон и може да завършат седми в крайното класиране, което е страхотно за отбор, който се изкачи в елита преди един сезон. Отборът е непобеден в осем поредни мача у дома, печелейки техните четири последни мача. Лион е сигурен участник в ШЛ догодина и не играе за нищо, така че очаквам това да е отворен мач, като и двата тима да отбележат голове. Лион бе въвлечен в много вълнуващи мачове, като залогът „гол/гол” на 1,36 коефициент е повече от солиден. Прогноза : Гол/гол – 1,36 коефициент.    Дъжд от голове на Марсилия и Монпелие Олимпик Марсилия посреща Монпелие в пореден мач от последния кръг във Франция. Пет от последните шест мача в Лига 1 за Марсилия виждаме как и двата отбора бележат. Същият е показателят и на Монпелие, като отделно на този факт, то и двата отбора са едни от най-силно резултатните в хода на кампанията.     Прогноза : Над 2,5 гола в мача – 1,60 коефициент.    Рискова прогноза: Ница да победи Монако Ница приема у дома Монако в пореден мач от последния кръг във Франция. Победата над Амиен в миналия уикенд на практика спаси Монако да играе и догодина в елита на Франция, като напрежение при монегаските на практика няма. Това обаче е дерби, след като само 12 километра разделят двата отбора. Ница има девет победи у дома през сезона, докато кампанията на Монако е меко казано ужасна. Нямам никакво обяснение защо тимът от Княжеството е посочен за фаворит според букмейкърите, след като няма и за какво да играят. Прогноза : Победа за Ница на 3,40 коефициент.    Рискова прогноза 2: Солиден успех за Каен над Бордо    Каен среща Бордо в пореден мач от кръга във френския елит. Каен е на 18-ото място и търси обезателна победа с резултат, надявайки се Амиен да загуби или завърши наравно с Гинган, който вече е изпаднал. Ако Амиен победи, тогава Каен ще играе с Троа, отбор от Лига 2, на плейофен мач. Ако Амиен загуби и Каен победи, тогава Амиен ще завърши зад нормандците. Ако Амиен завърши наравно, тогава Каен трябва да победи задължително у дома с два гола, което ще им гарантира място в елита догодина. Домакините спечелиха последните си две домакинства, докато Бордо загубиха всичките си шест мача в лигата, показвайки, че вече са в тежко ваканционно настроение. Каен ще даде всичко от себе си и затова смятам, че спокойно може да играем -1,00 азиатски хендикап за домакина. Прогноза : - 1,00 азиатски хендикап за Каен на 2,03 коефициент. Сигурна прогноза : Над 2,5 гола на Анже – Сент Етиен\r\nОтборът на Анже посреща Сент Етиен в сетен мач от 38-ия кръг във Франция. На практика това е мач, в който двата отбора не се борят за абсолютно нищо. Сент Етиен е сигурен участник в груповата фаза на Лига Европа догодина със своето четвърто място, докато Анже е тежко заседнал в средата на крайното подреждане, като му остава да научи крайната си позиция. Въпреки това двата отбора правят обичайно зрелищни мачове, които остават дълго време във съзнанието на футболния фен. В деветте си срещи помежду си двата отбора имат четири оувъра, като всичките са дошли след 2016-а година. Първият мач през сезона между двата тима пък завърши с успех с 4:3 за „зелените” на „Жофроа Гишар”. Прогноза : Над 2,5 гола – 1,61 коефициент.  ", "date": "2019.05.24", "title": "Футболни прогнози от Франция: Какво да очакваме от последния кръг в Лига 1?"}
{"url": "https://www.actualno.com/prasspress/vyrvi-narode-po-terasata-news_750583.html", "text": "    Върви, народе, и събирай вещи,      и гледай да напълниш цял етаж;\r\nвърви със тежки гардове зловещи -\r\nдори и до кенефа - с екипаж!  Върви, народе, и недей се блещи,\r\nвърви и марширувай по терасата;    пристягай си паласките със клещи\r\nи спекулирай с чистота на расата.\r\n \r\nВърви напред към мощната Европа\r\nи гледай да докопаш някой фонд;   подавай там пържолките на шопа\r\nи знай, че си един народ-галфон.\r\n \r\nВърви, народе, в цъфнала Банкя\r\nи застани под храста от магнолия,\r\nстори поклон на Неговата сянка\r\nи мислено го целуни по голия. Автор:   ", "date": "2019.05.24", "title": "Върви, народе, по терасата "}
{"url": "https://www.actualno.com/politics/bylgarija-v-nadejda-i-kopnej-za-nacionalen-vyzhod-news_752055.html", "text": "     Г-н Тасов, вие ръководите българския клон на Българския национален фронт. Моля, разкажете малко повече за Вашата организация!       Българският национален фронт – със седалище в Чикаго е най-голямата организация на българската политическа емиграция, учредена още в първата половина на 50-те години на ХХ век, непосредствено след установяването на комунистическа диктатура в България. Ние имаме клонове на четири континента и обединяваме усилията на хората, които избягаха от комунистическия режим и се бориха активно зад граница срещу тази човеконенавистна идеология. Сред нас вече са и техните наследници, а след промените от 1989 г. развиваме активна дейност и в България. Наш незабравим лидер беше д-р Иван Дочев – неуморен защитник на българските национални интереси. Днес начело на организацията ни в САЩ седи авторитетната фигура на инж. Александър Дърводелски , който е една доказана ерудирана и с висок авторитет личност не само сред политическата емиграция но и в обществото, проектирал най-високите небостъргачи в Чикаго. Как достигате до Вашите членове и сподвижници? Днес вече е по-лесно, защото за разлика от предишни времена, има интернет, социални мрежи и други лесни начини за комуникация. Въпреки това ние запазихме и продължаваме да издаваме нашето списание „Борба”, което продължава да бъде извор на патриотизъм. Чрез него и в резултат на дейността на нашата организация, ние пренесохме съхранени през мрачните десетилетия на комунистическата диктатура достойнството и силата на българския народ, които никога не бяха пречупени.   Какви бяха аргументите на Вашата организация да подкрепи Коалиция ВЪЗХОД за предстоящите европейски избори в България? Ние имаме отлични взаимоотношения с „Движение Демократично Действие”, което е основен мотор за случването на тази коалиция, която обединява политически партии, организации и личности. За нас беше много ценно да видим напълно равноправните и почтени взаимоотношения вътре в коалицията – нито веднъж не стана въпрос за разправии, места в листите или други дребнавости. Ние знаем, че защитата на каузата на свободата и демокрацията включва и активни действия, а не само анализи и дискусии. Вярваме на коалиция ВЪЗХОД защото сред тях има хора, които са готови да направят всичко по силите си за жадувания от българите възход и то без компромиси със съвестта и убежденията си. Нашия избор е гласуване с номер 9 в бюлетината! Защото всеки има значение!      ", "date": "2019.05.24", "title": "България в надежда и копнеж за национален възход"}
{"url": "https://www.actualno.com/chronicles/v-lugano-e-proveden-pyrvijat-televizionen-pesenen-konkurs-pesen-na-evrovizija-news_751865.html", "text": "    Песенен конкурс „Евровизия“ е телевизионно предаване, организирано от Европейския съюз за радио и телевизия. Провежда се ежегодно от 1956 г., а много музикални изпълнители са се сдобили с известност именно след участието си в него.      Конкурсът се излъчва всяка година от 1956 г., което го нарежда сред най-продължителните телевизионни предавания в света. Публиката му в последните години варира между 100 и 600 милиона зрители в международен мащаб. „Евровизия“ се излъчва и в страни, които не са членки на ЕСРТ – Австралия, Канада, Индия, РЮА, Южна Корея, САЩ и други страни. От 2000 г. конкурсът може да се гледа и онлайн.   През 2017 г. Кристиан Костов поставя рекорд за България, като се класира на престижното 2-ро място. ", "date": "2019.05.24", "title": "В Лугано е проведен първият телевизионен песенен конкурс Песен на Евровизия"}
{"url": "https://www.actualno.com/pleven/tvoritelnica-opismenehi-see-vyzrojdenski-semena-v-dushite-na-plevenski-malchugani-news_751813.html", "text": "    Вече три години Творителницата „О‘писменехь“ на Диян Павлов – Джими в Плевен сее възрожденски семена в душите на малчуганите от града. През нея са минали над 1 000 деца . Творителницата е в къща с двор в квартал „Мара Денчева”. От 1 април т.г. тя официално стана третият Арт център в града. Джими е превърнал мястото в истинска съкровищница за малки и големи любопитковци. Представлението, което той изнася на своите гости, започва от графичните знаци, оставени от първобитните хора, минава през писмеността в Шумер и Месопотамия, през древен Китай, Египет, Елада, Римската империя. Стига до средните векове и ренесанса в Европа, до началото на тиражираното книгопечатане и Гутенберговата преса. Специално място в него е отделено на светите братя Кирил и Методий и създаването на Глаголицата и Кирилицата, на българското Възраждане, на Паисий Хилендарски, Софроний Врачански, на Петър Берон, на Васил Априлов, на първите килийни и взаимни светски училища в България.      Близо час и половина малките зрители забравят за мобилните си телефони и тръгват към приказния свят на буквите и писмеността, през които ги води Джими. Следят всяко негово движение и попиват всяка негова дума. И с готовност вдигат ръка да отговорят на въпросите му – „Кой е създал азбуката ни?”, „Кой е написал История славянобългарска?”, „Кой е авторът на Рибния буквар?” и т.н. На всеки епизод от своя разказ Джими сменя облеклото си с одежди, отговарящи на съответната епоха и държава. Когато подава на невръстните си зрители да пипнат ръчно изработена хартия или текст, току-що отпечатан на Гутенбергова преса, или нещо друго от артефактите, с които онагледява представлението си, към него се протягат десетки ръчички...\r\n„ Животът ми е свързан с буквите, с писмеността . Като завърших училище, започнах работа в някогашното предприятие „Културен отдих и украса” в Плевен. Правехме украсата на града. По времето на социализма най-вече ни възлагаха да изработваме материалите за политическата агитация в манифестациите за 1 май, 9 септември, 7 ноември /б.а. – на този ден и у нас се празнуваше годишнината болшевишката революция в Русия/ и т.н. Това бяха огромни плакати с лозунги – всичко пишехме на ръка. Трябваше да е красиво изписано - тогава още нямаше компютри. След като се разпадна соцсистемата, си направих своя фирма. С един колега предлагахме графичен дизайн и реклама. В един момент работата доста намаля, пък аз не обичам да стоя със скростени ръце”, разказва Джими.\r\nИдеята да изработи му дошла по време на една почивка в Охрид. Там видял работилница за хартия и се запознал с нейния собственик – Любчо, който демонстрирал как се изработва ръчно хартия и как се печати на Гутенбергова преса. Заинтересувал се и през ден, през два минавал при него да си приказват. Той при всяка дамонстрация подчертавал – „Ова преса е втора у свету”. Като го чул десетина пъти Джими му рекъл – „Па, Любче, да знаеш, че трета у свето ке биде у Плевен!”.  „Като се върнах, намерих едни  греди от една стара къща, която тогава разрушаваха. Те бяха от онова дърво, дето трион го не реже. Създадох пресата ей тука, на двора. После построих помещението, в което да я съхранявам. Усвоих и начина за ръчно производство на хартия. Тогава се замислих какво да правя с тях – само за демонстрация не е достатъчно. Връзката между хартията и пресата са буквите, писмеността. Започнах да търся информация как се е пишело в различните страни и епохи. Дотогава се бях опазил от интернет, но после, като влязох и аз в глобалната мрежа, стана страшно – едно търсиш, сто намираш. Започнах да селектирам, да подреждам и да проверявам от различни източници малко известни факти, свързани с писменостите. Така се оформи една хронология на писменостите, която няколко пъти преработих”, разказва още Джими.\r\nПредставлението е любопитно не само за малките деца, но и за възрастните, защото научават интересни факти. По подготовката му Джими работил близо 10 г. Преди 4 години направил първото плахо показване пред публика от плевенски художници и журналисти. Реакцията им му вдъхнала надежда, че е на прав път.\r\nВ представлението показва много реплики на артефакти, които  си е правил сам. Те са му опорни точки в разказа. Всичките са свързани с писменостите, с азбуките и с образованието.    Преди две години Диян Павлов – Джими организира преписване на Паисиевата История славянобългарска в центъра на Плевен. Направил една шатра, сложил вътре един дървен чин и приканил всички, които желаят да препишат поне по едно изречение от История славянобългарска като си оставят името, професията и възрастта под него. Така всеки от хората, които се включвали, нареждал името си до това на Софроний Врачански и на останалите преписвачи на Паисиевата История. Преписването било в навечерието на Деня на будителите – 1 ноември, продължило 10 дни и в него се включили 505 души. Интересът се оказал огромен. Хората се нареждали на опашка и търпеливо си чакали реда, за да се включат в това благородно и родолюбиво дело. Имало и доста тийнейджъри. Джими ги питал ги защо чакат, а те му отговаряли, че са българи и искат да участват тая инициатива.\r\n„Аз съм от хората, които останаха в България. През онзи преходен период 1989-1990 г. бях в челните редици на тези, които искаха промяната. Организирах в Плевен сбирки и демонстрации на СДС. Но съм родолюбец и не се поблазних от това да замина в чужбина да търся лесна печалба. Не съм от патриотите на софра, които се бият в гърдите. По свой си начин  обичам родината. Историята е нещо, което съхранява всяка нация, не само българската. Без нея сме като слепци. Трябва да знаем откъде сме дошли, за да знаем накъде отиваме. Да отдаваме почит на великото дело на онези, които в трудните времена са успели да запазят българщината и да повдигнат българския дух.  Насърчавали са българина да потърси своето място в европейската цивилизация, за да запазим своята идентичност. Това е валидно и в днешно време. В Европейския съюз всяка нация трябва да си знае коя е – полякът да си е поляк, чехът да си е чех, германецът да си е германец, българинът да си е българин. Мисля, че това, което правя, до голяма степен възпитава и допринася за това младите хора да имат такъв начин на мислене, на живот и на реализация. Смятам, че 24 май трябва да е националният празник на България. Защото това е единственият ни празник, който не е натоварен политически и не е обременен с някаква идеология”, твърди Диян Павлов – Джими. ", "date": "2019.05.24", "title": "Творителница „О‘писменехь“ сее възрожденски семена в душите на плевенски малчугани"}
{"url": "https://www.actualno.com/politics/spored-borisov-v-bylgarija-ima-raven-dostyp-do-obrazovanie-za-vsichki-news_752029.html", "text": "    „Най-важният фактор за доброто образование са , затова изпълняваме ангажимента си за увеличение на техните заплати. Това заяви министър-председателят Бойко Борисов по време на срещата си с генералния директор на ЮНЕСКО Одри Азуле.      Той посочи, че правителството полага усилия за осигуряване на високо качество на образователния процес и учебната среда.   „Държавата осигурява още равен достъп до всички нива на образование и професионално обучение за възрастните и децата в уязвимо положение, както и за българите с увреждания“, каза премиерът.  Фокус на разговорите бяха приоритетите на политиката на българското правителство в областта на образованието и науката и на сътрудничеството с ЮНЕСКО. Участие в срещата взеха министърът на образованието и науката Красимир Вълчев и министърът на културата Боил Банов.\r\nБойко Борисов заяви още, че България ще изведе образованието като основен приоритет в проекта на Национална програма за развитие 2030.   На срещата беше обсъдено сътрудничество в сферата на подводната археология, на каквато е особено богат районът около остров Свети Кирик и Юлита край Созопол.    Българският премиер напомни, че много от нашите паметници на културата са обекти на ЮНЕСКО. Одри Азуле заяви, че е била изключително впечатлена от Тракийското златно съкровище, което бе изложено в музея „Лувър“ в Париж през 2014 г ", "date": "2019.05.24", "title": "Според Борисов в България има равен достъп до образование за всички"}
{"url": "https://www.actualno.com/analysis/tyrgovskata-vojna-mejdu-kitaj-i-sasht-mita-i-visokoparni-frazi-news_751965.html", "text": "    Отношенията между и САЩ още не са достигнали дъното, коментира руското издание “Експерт“.       Китайският президент пренебрегна заплахите на Доналд Тръмп, който решително препоръча на Пекин да не отмъщава на Америка, т.е. „Не повишавайте митата за американските стоки в отговор на повишаването на митата за китайските стоки“.\r\n„Откровено казвам на президента Си и на всичките ми китайски приятели, че Китай ще понесе големи загуби и само ще направи по-лошо на себе си, ако не се съгласи на сделката, защото компаниите ще се наложи да го напуснат и да отидат в други страни.\r\nРаботата в Китай ще им излезе твърде скъпа. Вие имахте почти завършена голяма сделка и решихте да я напуснете\", пише президентът Тръмп в една от публикациите в социалната мрежа Twitter.     \"В Китай никой няма да прави бизнес. Това е много лошо за Китай и много добро за САЩ! Но Китай се радва на ползите от това толкова много години, че много ни изпревари. Затова Китай не трябва да отвръща. С това той само направи по-лошо на себе си!\"\r\nДоналд Тръмп нареди увеличение на митата след следващия кръг от американско-китайските преговори, който се проведе в края на миналата седмица във Вашингтон и завърши като цяло без резултат.\r\nПроизводителите на продукти в Китай, за да не попаднат под санкциите, американският президент съветва да се прехвърлят производството в други страни.     Увеличаването на митата от 10 на 25% се обяснява с факта, че Си не е спазил думата си и е отказал да изпълни задълженията, съдържащи се в 150-страничната версия на търговското споразумение между САЩ и Китай.\r\nПекин обвинява Белия дом в ескалацията на конфронтацията в сферата на икономиката и търговията между САЩ и Китай, въпреки взаимното съгласие да търсят компромиси на масата за преговори. Китайците също така твърдят, че не те, а американците в средата на преговорите започнаха да променят установените по-рано споразумения.    Трябва да се отбележи, че китайското ръководство реши да призове на помощ патриотизма. Държавните медии, които преди това вяло отразяваха преговорите между делегациите на САЩ и Китайската народна република, сега започнаха да отделят много пространство за митата и да наричат търговската война „народна“.\r\nСлед обявяването на увеличение на американските мита за китайските стоки от 10 на 25% в Пекин заявиха, че никога няма да се откажат и постъпиха огледално. Тарифите се покачват от 1 юни за американски стоки на обща стойност 60 млрд. долара .\r\nБлизо 2 500 американски стоки, вариращи от хранителни и домакински стоки до продукти на химическата промишленост и машиностроенето, бяха атакувани. Общо, в началото на лятото, ще има около 5 хиляди американски стоки в \"тарифния\" списък на китайското правителство.   Във вторник американските гиганти Apple, Boeing и Caterpillar претърпяха големи загуби в резултат на масовата продажба на акции . Инвеститорите решиха, че те ще бъдат основните жертви на увеличаването на китайските мита.\r\nДруга масова жертва ще бъдат , много от които са изправени пред фалит заради търговска война между Америка и Китай. Фермерите, разбира се, са много нещастни и искат от правителството да помогне за намирането на нови пазари. Тръмп ги насърчава да помнят за патриотизма, иска да бъдат търпеливи и твърди, че в бъдеще те ще бъдат на плюс.    Доналд Тръмп даде да се разбере, че не възнамерява да спира дотук . Той каза, че плановете вече са готови да разширят митата за целия китайски износ за САЩ, който остава безмитен до общо 325 млрд. долара.\r\nВъпреки съмненията на много икономисти за коректността на действията на администрацията на Белия дом, Тръмп е уверен в крайната победа. Той е убеден, че ако Федералния резерв също се присъедини към действията на правителството, Пекин не може да устои.\r\nВ отговор от Китай намекнаха, че могат да започнат да продават американски ценни книжа, на които те са най-големият притежател . Влиятелното китайско издание Global Times пише, че правителството на Китай обмисля възможността да откаже поръчки от Boeing и да бойкотира американските селскостопански продукти .\r\nВ същото време анализаторите отбелязват, че Пекин, подобно на миналата година, въпреки войнствената реторика, е значително по-сдържан - увеличението на митата от страна на Китай е три пъти по-малко от американското (съответно 60 и 200 млрд. долара ). Според експерти китайската сдържаност оставя вратата открехната за по-нататъшни преговори.\r\nТърговската война между двете най-големи икономики на планетата, разбира се, няма да остане без последствие за световната икономика. Икономистите прогнозират, че нещата ще се влошат, преди да последва промяна в тренда. Това означава, че дъното все още не е достигнато . ", "date": "2019.05.24", "title": "Търговската война между Китай и САЩ -  мита и високопарни фрази"}
{"url": "https://www.actualno.com/actualno/chestit-24-maj-no-ne-i-na-politicite-news_752042.html", "text": "    Определено не възнамерявам да обяснявам на днешния свят ден защо той е толкова важен. Убеден съм, че всеки съзнателен българин е наясно какво означава 24 май за българщината и че всеки съзнателен българин ще обясни на всеки несъзнателен защо е така.      Проблемът обаче е, че българите сме избрали определени хора да ни представляват - защото животът не позволява всички ние да сме управляващи, най-малкото тъй като не сме 10-20 души, а (все още) милиони. Затова и представителната демокрация е построена на тази основа - излъчваме малко число управляващи, които да се грижат за посоката на развитие на обществото - не чрез преки команди, а чрез създаване на условия за развитие.\r\nЗадължително условие за развитие е качественото образование и стабилната образователна система. На думи, особено на 24 май, всички политици много го подкрепят. Делата обаче говорят много повече от думите. Ето и един - който иска, да го изгледа в активния линк. Такива примери може да бъдат дадени много. Както и примери колко училища бяха закрити от началото на Прехода и конкретно в годините на управление на двете най-силни партии в парламента сега - ГЕРБ и БСП. Въобще - пример до пример. И нито един не говори, че политиците ги е грижа да работят за развитието на обществото.\r\nЗатова - няма какво да им честитим 24 май. Редно е да се стараем да го опазим като общество, без да чакаме да го строят политиците ни. Това е задача, по която би могъл да работи всеки. Ето така:    Автор:   ", "date": "2019.05.24", "title": "Честит 24 май - но не и на политиците"}
