{"url": "https://www.actualno.com/society/posleden-protest-sreshtu-geshev-na-pravosydie-za-vseki-v-navecherieto-na-izslushvaneto-na-cacarov-snimkavideo-news_1411866.html", "text": "      В навечерието на изслушването на Сотир Цацаров за поста председател на антикорупционната комисия се проведе протест в София на гражданското движение \"Правосъдие за всеки\".           Призивите са против избора на Цацаров и избрания за главен прокурор Иван Гешев.   Протестът стартира в 18 ч. пред Съдебната палата. Пет от неправителствените организации в областта на правосъдието изпратиха писмо до Народното събрание, с което го уведомяват, че се отказват от законовата възможност да дадат становище и да зададат въпроси към кандидата за председател на Антикорупционната комисия Сотир Цацаров. Аргументът им е, че според тях, този избор е предрешен.\r\n\"След Гешев ни готвят Цацаров, като втори главен прокурор, както се мотивира вносителят Емил Димитров - Ревизоро. Това прави от Прокуратурата и КПКОНПИ опасна симбиоза, която ще получи пълне контрол върху всичко в Държавата!\r\nВсъщност идеята е Цацаров да остане истинският властелин на обвинението! Нямаме друг избор, освен отново да сме гневни и непреклонни. Протестът на свободните хора срещу мрака на олигархията, всевластната прокуратура и двамата главни прокурори, които ни готвят управляващите.. Да застанем в защита на Правото, независимия съд, справедливостта и достойнството ни като граждани на Европейския съюз. Отнемат ни държавата, отнемат свободата ни, отнемат бъдещето на децата ни...        Нека покажем, че имаме силата и достойнството да се противопоставим и ще продължим борбата - това е, от което шайката на политолигархията най - много се страхува! Има смисъл да отстоим последната свободна територия на правовата и демократична държава на площада и да заявим искането си за конституционна реформа,касаеща устройството, статута и правомощията на Главния прокурор и Висшия Съдебен съвет. Събитието е отворено за подкрепа и включване като съорганизатори от всички желаещи граждани и организации\", мотивират се демонстрантите.\r\nНовоизбраният главен прокурор Иван Гешев коментира в Брюксел, че няма нищо против нови механизми на контрол на заемащия този пост, които са в интерес на българските граждани.\r\nПо думите му, главният прокурор не е \"безотговорен и безотчетен\". В Европейския парламент Иван Гешев участва в конференция за равносметката от 12-те години действие на Механизма за сътрудничество и проверка в България.    ", "date": "2019.12.02", "title": "Последен протест срещу Гешев на \"Правосъдие за всеки\" в навечерието на изслушването на Цацаров (СНИМКА+ВИДЕО)"}
{"url": "https://www.actualno.com/politics/sociolog-namekna-che-goranov-e-poel-kadrovite-funkcii-na-cvetanov-news_1411880.html", "text": "      Бойко Борисов винаги е бил съветван от някого относно кадровата политика в Министерски съвет. Първо това беше Цветан Цветанов, след това Румяна Бъчварова, сега очевидно това прави финансовия министър Владислав Горанов. Имало е вероятно конфликт между Горанов и социалния министър Борис Петков, който управлява министерството е с дефицит и недостиг.      Това каза социологът доц. Стойчо Стойчев в предаването „Лице в лице“ по бТВ.   Не само в България, но и в демократичните държави, най-важен министър не е някой от силовите, а финансовия министър. Той е ключовата фигура, с която всеки друг министър трябва да се съобразява и да си взаимодейства.\r\nЦялата работа в Министерски съвет е как с ограничения ресурс да се решат всички въпроси. Социалния министър, както всеки друг, трябва да е в много добри отношения с финансовия. Трябва да е  „екипен играч“., коментира Стойчев какъв трябва да е социалния министър.  Той обясни, че социалния и здравния министър са рискови длъжности в изпълнителната власт, защото постоянно може да се случи нещо, което да предизвика криза. В социалното министерство е по-сложно, защото има много повече дейности и политики, за които отговаря. То работи все с недофинасирани сектори, което е изключително трудно.\r\nПремиерът е консистентен по отношение на кадровата си политика в министерски съвет, за да предприеме такава остра стъпка явно дълго време са се натрупвали проблеми. Бисер Петков е определян като много способен специалист, но е необходимо да работи в синхрон с всички други министри.   Деница Сачева, също както Бисер Петков, има професионален поглед в администрацията и би трябвало да е наясно с проблемите.    Никой от министрите на Борисов не може да носи лична отговорност, защото премиерът е източникът на тяхната власт, такава е структурата и на партията ГЕРБ.\r\nКогато хората отиват на избори не гласуват за тази партия, а за Бойко Борисов. Министрите не са били никога автономен център на власт, където да се извършват реформи и политики отвъд МС, каза още Стойчев. ", "date": "2019.12.02", "title": "Социолог намекна, че Горанов е поел кадровите функции на Цветанов"}
{"url": "https://www.actualno.com/europe/bivsha-frenska-evrodeputatka-obvinena-v-prisvojavane-na-obshtestveni-sredstva-news_1411878.html", "text": "      Бившата френска евродепутатка Силви Гулар и неуспешен кандидат на Еманюел Макрон за европейски комисар беше изслушана днес от съдия в рамките на разследване за фиктивното наемане на асистенти от евродепутати, за което тя е обвинена в незаконно изразходване на обществени средства.      Съдът в Париж от 15 ноември разследва няколко души за „съучастие в присвояване“. Те включват бившия министър на правосъдието Мишел Мерсие и главният финансов директор на партията Александър Нардела. Председателят на партията Франсоа Байру е призован да се яви пред съдия в петък.\r\nСъдиите се опитват да определят дали на парламентарните сътрудници е било плащано от фондовете на Европейския парламент, докато всъщност са им възложени други задачи в центристката партия.   Започването на предварително разследване от парижката прокуратура през юни 2017 г. доведе до оставката на министъра на правосъдието Франсоа Байру и на министъра по европейските въпроси Мариел дьо Сарнес, както и на Силви Гулар, тогава министър на отбраната.  Това разследване попречи на Гулар да влезе в новата Европейска комисия, тъй като беше отхвърлена от евродепутатите през октомври.\r\nБившата  евродепутатка (2009-2017), понастоящем заместник-управител на Bank de France, се съгласи да възстанови на Европейския парламент 45 000 евро това лято.\r\nТази сума съответства на осеммесечна заплата за един от нейните асистенти - Стефан Теро, за когото тя не можа да предостави „доказателство за работа“. На 30 август Европейският парламент прекрати неговия случай.     ", "date": "2019.12.02", "title": "Бивша френска евродепутатка обвинена в присвояване на обществени средства "}
{"url": "https://www.actualno.com/europe/kola-pomete-uchenici-kraj-london-edno-dete-e-zaginalo-news_1411885.html", "text": "      Едно дете е загинало и поне пет са ранени, след като кола блъсна група деца в Североизточен Лондон, пише Ройтерс.      Колата блъснала група хора в предградието Дебдън, в непосредствена близост до гимназия.   Едно момче е загинало, не е ясно какво е състоянието на петимата ранени.\r\nПолицията каза, че шофьорът е избягал. Започна разследване на убийство, като властите обявиха, че издирват автомобил Форд Ка със сребрист цвят.  Според свидетели на катастрофата, цитирани от таблоида Сън, шофьорът се е качил върху тротоара и е блъснал децата.\r\nЗагиналото момче е било на 12 години, сред ранените са момче 13, две момчета на 15 и момиче на 16 години, както и 53-годишна жена. ", "date": "2019.12.02", "title": "Кола помете ученици край Лондон, едно дете е загинало "}
{"url": "https://www.actualno.com/europe/ujasjavashti-razkritija-za-ubijstvoto-na-dafne-galicija-news_1411817.html", "text": "      Някои от детайлите около убийството на Дафне Галиция са ужасяващи. Приличат на история от филм за мафията. Уликите водят пряко към премиера на Малта Джоузеф Мускат и най-близкото му обкръжение, разказва .      \"Мафия\", \"убийци\", скандират жителите на Малта от дни. И в неделя по улиците на столицата Валета излязоха хиляди, за да демонстрират гнева си. Става дума за убитата преди 2 години журналистка Дафне Каруана Галиция, която беше разкрила случаи на тежка корупция сред управляващите.   Протестите са насочени и срещу разпадането на демократичните институции в Малта, за което говори безкрайният низ от скандали, които по алчността и безпардонността си напомнят на мафиотски филм.   Правосъдието в Малта се задейства неочаквано и в доста необичаен момент: в събота вечерта към 19 часа бизнесменът Йорген Фенек беше арестуван от въоръжени полицаи. Пред вратите на съда стояха журналисти, а вътре в залата се намираха роднините на убитата журналистка: родителите, съпруга и синовете ѝ.\r\nТе изслушаха обвинителния акт срещу един от най-богатите мъже в островната държава. В него се говореше за подстрекателство към убийство и заговор за извършване на престъпления.        Пред камерите на журналистите сестрата на Дафне - Корине Вела обясни, че разплитането на случая тепърва започва: \"Очакваме, че ще има разследване срещу премиера Джоузеф Мускат и шефа на кабинета му Кийт Скембри заради връзката им с убийството\".\r\nПо време на изминалата  твърде хаотична седмица в Малта ежедневно изникваха нови доказателства и обстоятелства, свързани с убийството на Дафне Галиция. Стана ясно и следното: доказателствата водят пряко към най-близкото обкръжение на премиера и тежко го уличават.\r\nОт повече от година той явно е знаел за ролята на Фенек в случая \"Галиция\", защото неговите тайни служи са подслушвали бизнесмена, а самият Мускат е чел протоколите. Но защо премиерът нищо не е предприел досега? В края на ноември полицейско куче откри 200 000 евро в багажа на таксиметровия шофьор Мелвин Теума. Той беше задържан по подозрение за пране на пари. Теума заяви, че знае всичко за извършеното преди две години убийство и предложи сделка: за да бъде помилван, той призна съучастието си в престъплението и заяви, че е наел убийците. Теума посочи Йорген Фенек като поръчител на деянието.      Собственикът на казино и хотели, един от най-богатите олигарси в Малта, след това беше заловен на яхтата си при опит да избяга. Оттогава адвокатите му използват всички трикове, за да докажат, че не той носи вината, а представителите на властта. Двама министри и дясната ръка на Мускат – шефът на кабинета му, бързo подадоха оставки след задържането на Фенек.\r\nТова, което особено възмути обществото, бяха някои ужасяващи подробности около заговора за убийство. Междувременно проговори един от тримата дребни престъпници, които преди 2 години бяха задържани по случая и все още очакват да бъдат съдени.\r\nРазбра се, че наемните убийци първоначално са се опитвали да застрелят журналистката през прозореца на кабинета ѝ. Понеже не успели, сменили оръжието с бомба, доставена от сицилианската мафия.\r\nПроговорилият съучастник разказа и как въпросната бомба е била поставена в автомобила на Дафне Галиция, както и това, че бандата убийци е получила 150 000 евро за поръчковото убийство. Човешкият живот явно няма особено висока цена в Малта.      В аполитичната доскоро Малта междувременно се оформи истинско протестно движение. Гражданите са убедени, че най-вътрешният кръг на властта стои в дъното на това убийство. Власт, която през последните години отвори вратите за съмнителни руски и близкоизточни инвеститори, продаваше им европейски паспорти, . Европейската централна банка започна разследване срещу Bank of Valetta, а през изминалата зима отне и лиценза на съмнителната Pilatus-Bank.\r\nНо в случая става дума за нещо много по-важно. Демонстрантите не искат да живеят в държава, чиито институции са тотално превзети от корупцията. \"Нито правосъдието, нито полицията са независими\", казват три възрастни дами, участващи в протестите. \"Нашата страна беше съсипана от тази група престъпници, които се водят наши управляващи\", казва една от тях. Друга добавя: \"Те трябва да платят за действията си, не бива да остават на свобода, искаме справедливост\".\r\nНо какво ли може да се очаква, след като премиерът назначава всички - от върховните съдии до шефа на полицията? Призивът за пресушаване на корупционното блато в Малта се подкрепя от различните поколения. \"Това, което преживяхме в последните години, е някаква симбиоза между властта и бизнеса\", казва една от участничките в демонстрация на млади активисти.    Мануел Делиа, който се бори за разкриване на убийството на Галиция, настоява Мускат да се оттегли незабавно. \"Той трябва да си ходи, защото пречи на справедливостта. Правосъдието трябва да разследва всички, в това число и премиера\", казва той и добавя: \"Светът смята Малта за демократична страна, но островът се е превърнал в \"пиратски залив\", в който господстват корупцията и престъпността\".\r\nСинът на Каруана Галиция - Матю, не може да си обясни защо Мускат все още е на поста си и защо полицията пусна на свобода шефа на кабинета му \"поради липса на доказателства\". \"Всъщност има железни доказателства, че Кийт Скембри е най-големият престъпник от всички, че е съучастник в убийството на майка ми, и че е помогнал това убийство да бъде потулено\", казва той.\r\nВ понеделник делегация на Европейския парламент отново пристигна в Малта, за да се запознае с хода на разследването и със състоянието на полицията и правосъдието. Европейският парламент междувременно изпитва сериозни притеснения за правовия ред в Малта. Това е поредният случай, в който ЕС реагира прекалено късно на развития, които са очевидни за всички. ", "date": "2019.12.02", "title": "Ужасяващи разкрития за убийството на Дафне Галиция"}
{"url": "https://www.actualno.com/society/novinite-naj-vajnoto-za-denja-2-dekemvri-news_1411818.html", "text": "      Редакционният екип ви представя най-важните новини за изминалия ден.       \"За страните с висок дял на въглища в енергийния им микс, каквато е България, Полша и други, преходът към климатична неутралност ще изисква по-високи нива на инвестиции и активни мерки в социалната сфера\".   Водата на България и бездруго е оскъдна. А се ползва за какво ли не и се разхищава по най-безобразен начин. Никой обаче няма интерес да направи реформа във водния сектор и да реши проблемите. Причините са няколко, пише Емилия Милчева за Deutsche Welle. Природни бедствия в резултат на климатичните промени са принудили по 20 милиона души на година да напуснат домовете си през последното десетилетие. Това означава по един човек на всеки две секунди търси нов подслон, разкрива нов доклад на \"Оксфам\", цитиран от CNN.     Ще си отиде ли областният управител на Перник Ирена Соколова заради това, че тръгна да разплита защо язовир \"Студена\" се оказа с толкова малко количество вода и Перник в момента страда от от липса на вода? Този въпрос става все по-сериозен предвид слуховете, че най-късно в средата на седмицата Соколова ще бъде уволнена. Премиерът Бойко Борисов участва в 25-ата конференция на ООН за измененията на климата в Мадрид. Домакин на световния форум е испанският министър-председател Педро Санчес.    Неизвестен в Киев стреля по автомобил на депутата от Областния съвет в Киев и бизнесмен Вячеслав Соболев, съобщава РИА Новости по информация в националните медии. Протести в Полша - хиляди хора излязоха по улиците на над 100 населени места в страната, за да изразят солидарност със съдия Павел Юшчишин, уволнен заради критики срещу реформите в съдебната система. С искане магистрата да бъде върнат на работа, по улиците шестваха и адвокати, и съдии, предава BBC. Ирак се провали с гръм и трясък: народът продължава да обеднява, а политическатка класа е все така корумпирана. Младите хора се разбунтуваха, но могат да се окажат големият губещ. Както и Иран. Това пише Райнер Херман в анализ за Frankfurter Allgemeine Zeitung, цитиран от Deutsche Welle. НАТО, 70-годишен военен съюз, е изправен пред нови стратегически въпроси. Предизвикателствата, с които се сблъсква организацията са многообразни. Руската кибер-намеса в западните демокрации, стремежът на Китай да купи европейска инфраструктура, безразсъдните усилия на Вашингтон да подкопае либералния ред, възходът на популизма в Европа, тероризма и бежанската криза са сред тях. ", "date": "2019.12.02", "title": "Новините: Най-важното за деня, 2 декември"}
{"url": "https://www.actualno.com/football/sagata-prikluchi-zlatnata-topka-si-ima-rekorden-pritejatel-news_1411897.html", "text": "      Звездата на Барселона Лионел Меси спечели най-ценното индивидуално отличие - \"Златната топка\", за рекорден шести път в своята кариера!      Аржентинецът остави зад себе си защитника на Ливърпул Върджил ван Дайк (2) и нападателя на Ювентус Кристиано Роналдо (3), за да се превърне в първия футболист, достигнал до шест \"Златни топки\".   Меси е носител на \"Златната топка\" през 2009, 2010, 2011, 2012 и 2015 г., а сега наследява приза от полузащитника на Реал Мадрид Лука Модрич, който бе отличен през миналата година. Аржентинецът задмина големия си съперник Кристиано Роналдо, който обаче не присъства на церемонията в Париж.\r\nНападателите на Ливърпул Садио Мане и Мохамед Салах допълниха топ 5, а Мбапе, Алисон, Левандовски, Б. Силва и Марез намериха място в първата десетка. За най-добър млад футболист бе избран Матайс де Лихт, а за най-добър вратар - Алисон. Меган Рапино пък бе №1 при жените.   . ", "date": "2019.12.02", "title": "Сагата приключи, Златната топка си има рекорден притежател"}
{"url": "https://www.actualno.com/asia/200-hiljadi-evakuirani-zaradi-tajfun-na-filipinite-news_1411884.html", "text": "      Летището в столицата на Филипините спира работа за 12 часа. Тайфунът Камури достигна остров Лузон и предизвиква големи проблеми в крайбрежните и планинските райони на страната, пише Би Би Си.      200 хиляди души бяха евакуирани, поради опасност от наводнения, висок прилив и кални свлачища.\r\nНякои състезания от Игрите на Югоизточна Азия, които започнаха днес, бяха отменени или пренасрочени.\r\nКамури носи проливни дъждове, а скоростта на вятъра не пада под 175 километра в час, като поривите достигат 240.     Очаква се нивото на океана да се повиши на места с 3 метра, обявиха от националната метеорологична служба.\r\nНякои от жителите на провинциите, които ще бъдат засегнати най-силно, решиха да останат по домовете си и не се евакуираха.\r\nУчилищата в засегнатите райони ще бъдат затворени през утрешния ден. Летището няма да работи от 11:00 до 23:00 часа местно време във вторник.    Филипините са разположени на пътя на тайфуните, които се формират в Тихия океан. Годишно около 20 такива бури с различна сила достигат до територията на островната страна. ", "date": "2019.12.02", "title": "200 хиляди евакуирани заради тайфун на Филипините"}
{"url": "https://www.actualno.com/europe/es-shte-proveri-kak-fejsbuk-i-gugyl-polzvat-dannite-ni-news_1411886.html", "text": "      Европейската комисия започна проверка как Фейсбук и Гугъл позват личните данни на гражданите на Европейския съюз, пише АФП.      Говорител на Комисията обяви, че въпросник с редица питания е бил изпратен на двата интернет гиганта.   \"Проверката се отнася до това как се събират данните на гражданите, как се съхраняват, как се използват и коя част от тях служи за генериране на печалби от реклама.\", казват от ЕК.\r\nИзпращането на въпросник може да е първата стъпка от пълномащабно разследване на ЕК.  Вицепрезидентът на Фейсбук Ник Клег беше попитан на среща с медии дали са получили въпросника, но избегна даването на директен отговор.\r\nОт Гугъл пуснаха обръщение, в което се казва \"Гугъл използва данни, за да прави услугите ни по-полезни и показва на потребителите релевантни реклами. Даваме на хората контрол, с който да управляват, изтриват или прехвърлят данните си.\"   Откакто Маргрете Вестгер стана еврокомисар през 2014 г., Комисията, тя предупреди че ще наблюдава внимателно как интернет гигантите боравят с личните данни на гражданите.    В последните няколко години Гугъл бяха глобявани с огромни суми от ЕК, предимно заради налагането на монополно положение на пазара за интернет реклама.\r\nВ новата Европейска комисия Вестагер беше повишена и вече е заместник-председател.\r\nТя продължава да отговаря за конкуренцията, но вече в правомощията й е и дигиталния сектор. ", "date": "2019.12.02", "title": "ЕС ще провери как Фейсбук и Гугъл ползват данните ни "}
{"url": "https://www.actualno.com/europe/v-stomaha-na-myrtyv-kit-otkriti-100-kilograma-bokluci-news_1411875.html", "text": "      В стомаха на кит, чието тяло било изхвърлено от морето на мито на плаж на остров Харис в Шотландия, имало сто килограма боклук, което разкрива опасните нива на замърсяване в океана.      Рибарски мрежи, пластмасови бутилки и чаши, въжета, опаковъчен материал и много други неща били извадени от стомаха на кита. В момента специалистите проучват дали китът е умрял заради боклука, който е поглъщал през годините.   Всяка година в целия свят се генерират около 275 милиона тона пластмасови отпадъци; между 4,8 милиона тона и 12,7 милиона тона попадат в морето.\r\nЕкспертите прогнозират, че ако светът продължи да произвежда толкова пластмаса, колкото днес, намиращата се в световния океан пластмаса ще ще тежи повече от цялата риба в океана до 2050 г.   ", "date": "2019.12.02", "title": "В стомаха на мъртъв кит открити 100 килограма боклуци "}
{"url": "https://www.actualno.com/asia/osem-deca-jertva-na-turski-obstrel-po-sirijski-grad-news_1411811.html", "text": "      Осем деца са сред девет души, убити в понеделник при турска артилерийска атака, която беше извършена по цели близо до училище в северен сирийски град.      Всички загинали при атентата срещу контролирания от кюрдите Тал Рифаат са  изселили се от района на Африн, превзет миналата година от турските войски и техните сирийски съюзници, съобщи Сирийски наблюдател за правата на човека (СНПЧ).    ", "date": "2019.12.02", "title": "Осем деца жертва на турски обстрел по сирийски град "}
{"url": "https://www.actualno.com/politics/za-nablijavashto-izkupuvane-na-bylgarski-zemi-ot-chujdenci-alarmiraha-ot-vyzrajdane-news_1411815.html", "text": "      За противоконституционни текстове в проектозакона за собствеността и ползването на земеделски земи алармираха от партия \"Възраждане\" и се заканиха, че ще предприемат радикални действия. На пресконференция в БТА лидерът на пратията Костадин Костадинов и колегите му се обявиха категорично против заложеното в проектозакона свободно изкупуване на български земи от чужденци.      \"Пуснатият тихомълком веднага след края на кампанията за местните избори проектозакон съдържа изключително тревожни, закононарушаващи и престъпни моменти, за които никой нищо не коментира, обърна внимание той и припомни, че до 5 декември е срокът, в който политически и обществени организации, както и граждани могат да дават становища по проектозакона в Министерството на земеделието, горите и храните. От \"Възраждане\" са внесли становище миналиата седмица, съобщиха от пратията.\r\nОсновният аргумент, с който правителството предлага да се разреши свободно и неконтролирано на чужденци да купуват българска земя, без значение дали е земеделска или друга е, че ЕС ще ни налага глоби ако не въведем тази промяна в нашето законодателство и глобите щели да бъдат милиони всяка година, посочи Костадинов. \"Нима България не е член на ЕС и не може да определя правилата; нима е подчинена държава на организацията, в която членува; нима  е подчинена територия - колония на брюкселската администрация, до такава степен, че нашето правителство покорно изпълнява каквото му се казва, за да не бъде глобено\", изрази недоумение той.\r\nКостадинов припомни, че всички решения в ЕС се вземат с консенсус и упрекна правителството, че не защитава националния интерес. Според него \"защото България не е суверенна държава, а е васална колония, която се управлява от национални предатели, които следват чужди решения и чужди национални интереси\". Той е категоричен - \"ще направим всичко необходимо, което законът позволява, а ако се налага и нещо, което не позволява законът, защото нямаме особен избор - или защитаваме българския национален интерес и не позволяваме това нещо да се случи, или България ще бъде доубита от националните предатели, които повече от десетилетие я унищожават - ден след ден\".   Предвиденото в законопроекта безконтролно изкупуване на земи от чужденци е опасно, защото е възможно да доведе до обособяването на големи територии частна собственост на чужденци, което ще засегне териториалната цялост на България, предупреди адв. Петър Петров, зам.-председател на \"Възраждане\" и припомни, че според Конституцията териториалната цялост на държавата е неприкосновена. \r\n\"Смятаме, че това безконтролно и безлимитно изкупуване на земеделска земя от чужденци ще постави българските граждани в неравнопоставеност спрямо чужди икономически субекти\", добави той и посочи, че опасността е най-вече за бедните райони, където  цената на земеделската земя е по-ниска. \"Съчетанието обезлюдени райони плюс ниски цени на земята означава изкупуване в библейски мащаби на тази земя, създаване на латиноамерикански модел на ползване на земята, което е сценарий, напълно реализируем в съвсем близко бъдеще в България\", предупреди секретарят на \"Възраждане\" Николай Дренчев.    \"Когато влезе в сила въпросният закон и бъде разрешено на чужди субекти да изкупуват безлимитно и неограничено земеделска земя, в тези райони ще бъде отнет поминъка на българските граждани, те ще бъдат принудени да се изселят и емигрират, което ще доведе до обезлюдяване\", алармира адв. Петров. По думите му това икономическо господство ще се случи,, защото в законопроекта няма никакви ценообразуващи механизми, които да предотвратят безконтролно изкупуване на земя. Адвокатът отбеляза, че спторед Конституцията България осигурява разумно използване на природните ресурси, какъвто са плодородните земи и посочи, че в законопроекта няма никакви механизми за защита срещу безконтролното им изкупуване.\r\n\"Държавната власт не изпълнява задълженията си по чл 17 на Конституцията – че правото на собственост се гарантира  и защитава от Закона, алармира още той и посочи, че има безброй примери за това, че държавните органи не могат да защитят земеделските собственици от посегателства, далавери, незаконни схеми, по които тяхната земя бива незаконосъобразно използвана и придобивана от трети лица - арендатори или  фалшиви пълномощнци. \"Държавата и сега не може да защити правата на обикновените български граждани и няма да може да прилага защита и след влизането в сила на промените\", убуден е той.\r\nСегашният режим с мораториума, който позволява откриване на местни предприятия, не нарушава стопанската инициатива на чуждестранни субекти, категорични са във \"Възраждане\". \"Чужди граждани и сега могат да открият свои местни предприятия, които да използват за ползване и обработка на земеделска земя, поради което смятаме, че е излишно режимът на придобиване и ползване на земеделска земя допълнително да бъде либерализиран\", подчерта адвокат Петров, убеден, че българският национален интерес е българската земя да остане на българските граждани.\r\n\"Българската държава не може да упражнява никакъв контрол върху получаването на гражданство на чужди физически лица от държави на ЕС и извън него\", посочиха още от пратията. \"Създава се възможност чуждестранни физически лица да станат формално граждани, заради паспорта и по този начин да е безпрепятствено придобиването на български земеделски земи и е опасно е, с оглед националната сигурност и опасността от промяната на демографската карта на България, да бъдат допускани подобни законодателни промени\", предупреди още зам.-председателят на \"Възраждане\".\r\nИма възможност за уедряване на парцели, включително когато са държавна или общинска собственост, позова се на законопроекта още адв. Петров и прогнозира, че тази възможност ще изиграе основна роля за създаване на корупционни механизми с оглед на факта, че заменките на земеделски земи в последните 30 години създават огромни съмнения за корумпираност в полза на частни икономически интереси. \"Гарантираме, че това ако се случи, ще има корупция и по отношение на уедряването на земеделските имоти в случаите, отнасящи се до държавни имоти и ще доведе до огромна ширеща се корупция на държавни и общински органи и служители\", добави той.   Припомняйки чл. 18, ал 6 на Конституцията - че държавните имоти се стопанисват и управляват в интерес на гражданите и обществото, той предупреди, че с предлаганите законодателни промени се създава точно обратната предпоставка - държавните имоти да се управляват не в полза на гражданите, а в полза на частни икономически субекти.\r\nОт \"Възраждане\" са категорични, че не трябва да бъде променяно положението и че мораториумът върху  закупуването на земеделска земя от страна на чуждестранни физически и юридически лица трябва да остане в сегашния му вид.\r\nАко бъде приет законопроекта, се очертава се експлоатиране на нашите земи в един чисто спекулативен финансов модел на отношения и ползване на земята ни, убедени са представителите на \"Възраждане\". Те са категорични, че трябва да се гарантира правото на собственост в реални граници на всеки, дори на най-малкия собственик на земеделска земя. България е държавата с най-голям процент на концентрирани земеделски земи, съобщи Костадин Костадинов и уточни, че в ЕС в 90% от държавите има земеделски производители със земя до 4000 декара, оттам нататък се смята за земеделски предприемач, а в България в момента над 93% от земеделската земя се контролира от по-малко от 800 физически и юридически лица. \"Такъв процент на свръх-концентрация на земеделски страни в ръцете на толкова малко хора, няма никъде другаде. България е единствената държава в Европа, не само в ЕС, където има фирми и юридически лица, разполагащи със своя или арендована земя до 500 000 декара. Това е колкото територията на две общини – Генерал Тошево и Каварна или с други думи - една четвърт от Добричка област е в ръцете на един човек или на една фирма\", посочи Костадинов. Нашето законодателство не предвижда механизъм, по който да предотвратява свръх концентрация на земя, отбеляза той и посочи, че в другите държави има предпазни механизми. \r\n\"Не само, че този въпрос не се коментира, а с проекта за промени най-вече на чл. 8 на закона, се предвижда улесняване на процедурата по уедряване на парцелите и вече едрите собственици ще могат да окръглят своите земи не само с честни, но и с държавни територии\", посочи още Костадинов и алармира, че това ще създаде огромни предпоставки за корупция.    Върхът на айсберга е излезлата наскоро информация за нарушения на стойност 82 млн. лв с извършени заменки от 2005 до 2009 г., убеден е Костадин Костадинов. \"Една от основните издеи, с които дойде на власт в 2009 г. правителството на Борисов беше да забрани заменките и да не ги допусне никога повече, но всъщност сега предлагат закон, който не просто ще узакони заменките, а ще ги официализира и те ще станат държавна политика\", поясни Костадинов. \"Държавата се е превърнала, бидейки управлявана от мутри самата тя в мутра. Когато законът работи за мутрите, трябва да направим така, че  да създадем закони, които да защитават обществен интерес\", добави той и обяви, че \"Възраждане\" ще се борят със всички средства. \"Ако се окаже, че управляващите са изключително нагли и безцеремонни, няма да ни оставят особен избор, освен и ние да се радикализираме\", добави той.\r\n\"Тази държава, която носи външните белези на българска не е наша. Тя е чужд окупационен инструмент, с който се унищожава българската народност. Така, че наш дълг като българи е да направим всичко необходимо, за да вземем управлението на държавата в собствени ръце\", заяви още Костадинов и упрекна управляващите, че работят за чужди национални интереси. \"Хора, които подлагат  под съмнение териториалната цялост и суверенитета на държавата, хора които не само предлагат българската територия за продан, те я подаряват - в България имаме американски бази, които са безплатни\", добави Костадинов по адрес на управляващите.\r\n\"За съжаление когато „Възраждане“ стигне до лостовете на държавното управление, вероятно сега управляващите ни „Обединени патриоти“ и ГЕРБ – ОПГ, ще са така враснали в държавата, във всички сфери, че ще се наложи да бъдат изваждани оттам така, както в нацистка Германия  след войната е била премахвана фашистката партия - чрез специален закон, който е изтръгнал тази партия от държавата\", заяви Николай Дренчев. Продължавайки паралела със ситуацията във фашистка Германия след Втората световна война, когато под натиска на съюзниците се приема пакет закони за денацификацията на държавата, Костадин Костадинов настоя: \" защото режимът, който ни управлява се е слял с властта по същия начин, по който на времето се е сляла нацистката партия на Хитлер с управлението на Германия\".  Той е категоричен, че \"няма никаква разлика между този режим сега, тоталитарния режим от времето на комунизма и тоталитарния режим по времето на нацисткото управление в Германия. \"Затова е нужно специално законодателство за дегербефикация; за конфискция на незаконно придобито имущество, за конфискация на имуществото на хората, които работят в съдебната система и обслужват престъпния режим – прокурори, съдии, главни прокурори, шефове на КОНПИ, защото те създават маскировката на този престъпен режим, давайки му външните белези на законност и на нормалност\", подчерта Костадинов.    ЕС има правила, които се променят и ние, от наша страна би трябвало да излезем с предложение за промени, смята Костадинов.\"В ЕС няма общи условия – първо, няма обща данъчна политика, второ, няма единни лихви, трето, има държави в Еврозоната, има такива извън Еврозоната, четвърто, държавите извън Еврозоната са с различни банкови и финансови показатели. Затова не е логично, след като в една част от икономиката има различно третиране, да има общо третиране в друга част от икономиката. Това е икономическа шизофрения\", коментира Костадинов.\r\nКогато нашият интерес изисква той да бъде защитен, ЕС дава такъв механизъм - механизмът на ветото, посочи още той. \"Ако нещо не е добро за нас, ние трябва да наложим вето\", категоричен е Костадинов и изрази недоумение защо България никога не казва \"не\" на ЕС. \r\n\"ЕС не е благотворителна организация. Всяка държава си защитава интересите, само ние не го правим\", отбеляза още Костадинов и добави: \"ЕС е организация, която се издържа и от нашия членски внос – всяка година внасяме 500 милиона лева кеш до месец март, а парите, които получаваме са малко повече, но не ги получаваме кеш, а ако се направят проекти и се защитят\" и вметна, че както е  известно усвояемостта у нас на евросредствата е доста по-ниска от средната. \"В резултат ако теглим чертата, ще се окаже, че България е нетен донор на ЕС., т.е. ние сме дали повече пари, отколкото сме получили за 11 – 12 години членство\", обобщи той.\r\n\"Ето неща, които трябва да се променят и то веднага, иначе България ще бъде източвана. Ние така или иначе сме източвани всяка година като даваме от нашето живо тяло на българския народ десетки хиляди емигранти, основно млади хора и в следващия момент се чудим защо държавата обезлюдява. Ние сме се превърнали в донор на ЕС, благодарение на хората които ни управляват\", заключи Костадинов. ", "date": "2019.12.02", "title": "За наближаващо изкупуване на български земи от чужденци алармираха от \"Възраждане\""}
{"url": "https://www.actualno.com/society/17-oblasti-s-jylt-kod-zaradi-valeji-ot-dyjd-i-snjag-news_1411855.html", "text": "      Жълт код е обявен за 17 области в Западна и Централна България заради интензивни валежи от дъжд и сняг на 3 декември, предаде БГНЕС.      Във вторник ще започне да нахлува малко по-студен въздух и ще започнат още от сутринта валежи от дъжд и сняг.   Жълтият код е в сила за областите Монтанска, Врачанска, София град, София област, Пернишка, Кюстендилска, Благоевградска, Пазарджишка, Пловдивска, Смолянска, Кърджалийска, Ловешка, Габровска, Великотърновска, Търговищка, Разградска и Шуменска.\r\nВалежите ще образуват тънка снежна покривка между 1 и 4 см. Минималните температури ще бъдат между 0 и 3 градуса, а максималните между 2 и 7 градуса, в района на Сандански до около 10 градуса.  До края на деня валежите ще започнат да спират и в сряда сутринта ще се изясни а температурите ще бъдат отрицателни.\r\nОстава студено и в сряда, с дневни температури до около 5 градуса. ", "date": "2019.12.02", "title": "17 области с жълт код заради валежи от дъжд и сняг "}
{"url": "https://www.actualno.com/society/ombudsmanyt-s-preporyki-kym-rabotodatelite-news_1411852.html", "text": "      По повод Международния ден на хората с увреждания, омбудсманът Диана Ковачева отправя препоръка до работодателите да спазват квотите за наемане на граждани в неравностойно положение.      На 3 декември в институцията на омбудсмана ще бъде представена изложбата „И ние можем!“, организирана от Гражданска формация „Родители в действие“, в подкрепа на правото на труд на млади хора с интелектуални затруднения. Съорганизатори на събитието са представители на Съвета за наблюдение – мониторингов орган по Конвенцията за правата на хората с увреждания, Фондация „Лумос България“ и Фондация „Светът на Мария“.   Фотосите представят преживяванията на младежи и споделят техните ежедневни борби за преодоляване на бариери, предразсъдъци и преследване на мечти - като правото да учат, да имат професия, да работят, да живеят самостоятелно. Затова и посланията са: искам, обичам, мога, уча, чувствам, творя, справям се, подкрепа, възможност – това не са просто думи, а право на достоен живот!\r\nМладежи ще разкажат личните си истории, за да вдъхнат кураж на други като тях и ще покажат как въпреки стигмата в обществото, успешно вървят по трудния път и защитават правото си на труд и развитие.  В събитието ще участват и работодатели, които ще споделят опита си с наемането на младежи с интелектуални затруднения. В тази връзка, омбудсманът ще излезе със специална препоръка до най-големите работодателски организации да подкрепят правото на труд на хората с увреждания.\r\nАнализът сочи, че въпреки законодателството, което регламентира квоти и задължение за наемането им на работа, броят им е малък, като работодателите дори предпочитат да плащат компенсационни такси, отколкото да подкрепят граждани в неравностойно положение.    ", "date": "2019.12.02", "title": "Омбудсманът с препоръки към работодателите"}
{"url": "https://www.actualno.com/crime/jena-beshe-pregazena-ot-avtomobil-blizo-do-peshehodna-pyteka-news_1411872.html", "text": "      Възрастна жена загина пометена от кола в  близост до пешеходна пътека на подбалканския път София – Бургас, в района на село Долно Сахране.      Инцидентът стана тази вечер, около 18 часа, предаде БГНЕС.   Жената е пресичала пътя на неосветен участък. Според шофьора, пешеходката е минавала на нерегламентирано място, въпреки че там има пешеходна пътека, водеща към автобусна спирка.\r\nВодачът на автомобила е тестван за алкохол и наркотици – пробите са отрицателни.  Заради катастрофата движението по пътя  между Казанлък и Павел баня бе затруднено. Полицията започна разследване на произшествието. ", "date": "2019.12.02", "title": "Жена беше прегазена от автомобил близо до пешеходна пътека "}
{"url": "https://www.actualno.com/politics/cacarov-antikorupcionnata-komisija-njama-nujda-ot-novi-pravomoshtija-news_1411879.html", "text": "      Антикорупционната комисия (КПКОНПИ) няма нужда от нови правомощия, а от това действащите да не се ограничават. Това каза настоящият главен прокурор Сотир Цацаров.      Във вторник предстои неговото изслушване в парламентарната комисия като кандидат за шеф на антикорупционната комисия, съобщи БГНЕС.\r\n\"Правомощията на Комисията за противодействие на корупцията и за отнемане на незаконно придобитото имущество (КПКОНПИ) не следва да бъдат ограничавани и най-вече правомощията на Дирекция \"Противодействие на корупцията\".\r\nВ същото време обаче тази дирекция и самата комисия не се нуждае от допълнителни правомощия. Действащите трябва да бъдат запазени. Комисията има потенциал да изпълни задачите си\", смята Цацаров.     По време на изслушването си във вторник ще акцентира основно върху необходимостта от промяна в работата на Дирекция Противодействие на корупцията, на увеличаването на нейния числен състав, ще акцентира върху необходимостта от коренно нов подход в работата на самата комисия и нейната администрация.\r\nСпоред настоящия главен прокурор нужните законодателни промени са за прецизиране кръга на лицата, които са с т.нар. висши публични длъжности.\r\nВ момента те са един огромен и неработещ брой, каза Цацаров. Той не разбира кое налага сред тия лица да бъде включен управителя или изпълнителния директор на Българския спортен тотализатор, както и шефове на регионални поделения на изпълнителни агенции.    Цацаров предполага, че е необходимо и засилване на парламентарния контрол върху Антикорупционната комисия. Тази комисия основно се отчита пред Комисията за контрол на СРС. Струва ми се, че тя трябва да се отчита и пред Комисията по вътрешна сигурност и пред Комисията по противодействие на корупцията и парламентарна етика - тази, която всъщност е водеща при процедурата по избор на председател, допълни Цацаров.\r\nНастоящият главен прокурор съобщи, че на 5 или 6 декември се очаква да стане ясно решението на Венецианската комисия по питането на правосъдния министър за отговорността на тримата големи в съдебната власт.   Българската държава ще изпълни решението на комисията в рамките на конституционния ред, заяви Цацаров.\r\nЗапитан за пожара в \"Пирогов\", главният прокурор каза, че водещата версия за момента е тютюнопушене в близост до опасен източник. Пожаротехническата комисия трябва да потвърди тази версия. Предотвратена е огромна трагедия, каза той и благодари на лекарите и на пожарникарите.\r\nИзбраният и назначен с указ на президента за нов главен прокурор Иван Гешев коментира инициативата на президента Румен Радев за широк обществен дебат. Обсъждането да е за \"цялостния модел на българската прокуратура, нейното устройство и функции, мястото ѝ в съдебната система и връзките с други институции\".   \"Президентът има право да отправя призиви. Аз не разбрах точно какви са границите на този дебат, какво точно трябва да бъде дебатирано. Когато президентът определи рамките на дебата и ако бъде поканена прокуратурата, ще се отзовем\", заяви Гешев.\r\nЦацаров и Гешев участваха в Европейския парламент в Брюксел в конференция \"12 години Механизъм за сътрудничество и проверка в България: Равносметка\". Форумът е организиран от евродепутата Емил Радев, който е заместник-председател на Комисията по граждански свободи, правосъдие и вътрешни работи.   \"Механизмът за сътрудничество и проверка е изчерпал своята полезност, той по същество не съдейства за напредък. Надяваме се да приключи бързо, а всички български институции да продължат да вървят по правилния път\", коментира Иван Гешев.\r\nПрипомняме, за възможността и главният прокурор да бъде разследван се заговори най-вече след решенията на Европейския съд за правата на човека, който осъди България по делата \"Колеви срещу България\" и \"С.З. срещу България\". Специално за тези две дела страната ни трябва да предложи мерки как да бъдат изпълнени препоръките на ЕСПЧ до 1 октомври. В противен случай Комитетът на министрите ще приеме междинна резолюция, което не е добре за международната репутацията на България.\r\nНа 18 юни десет неправителствени организации се обявиха против предложените от Кирилов промени в Наказателно-процесуалния кодекс, които вписват процедура за временно отстраняване и предсрочно прекратяване на правомощията на т.нар. \"трима големи\" в съдебната власт - председателите на Върховния касационен съд (ВКС), Върховния административен съд (ВАС) и на главния прокурор (ГП).\r\nСедмица по-рано Кирилов предложи по искане на министъра на правосъдието или с гласовете на поне трима от съответната колегия на ВСС да се разрешава започване на наказателно производство за умишлено престъпление от общ характер срещу \"тримата големи\" и за временното им отстраняване от длъжност.\r\nОт неправителствените организации са категорични, че няма нужда от специален ред за разследване на председателите на върховните съдилища, тъй като начинът, по който се образува наказателно производство срещу тях можел да се превърне в сплашващо влияние върху съда. ", "date": "2019.12.02", "title": "Цацаров: Антикорупционната комисия няма нужда от нови правомощия"}
{"url": "https://www.actualno.com/asia/koi-sa-gradovete-v-koito-big-bradyr-e-ejednevie-news_1411803.html", "text": "      Big Brother е реалност. Видеонаблюдението в името на сигурността на жителите на няколко града добива плашещи размери. Класацията на мегаполисите, в които властите наблюдават най-отблизо ежедневието на своите граждани е на .      Анализът на градове с най-голямо видеонаблюдение в света е съставен от базираната във  Великобритания изследователска фирма Comparitech. Тя го е направила по броя на камерите, с които са оборудвани градските системи. Осем от 10-те най-наблюдавани градове в света според анализа  са в Китай . Лондон се класира на шесто място с 627 707 камери,  покриващи 9 милиона жители, а Атланта , Джорджия, е на 10-то място със 7  800 камери за 501 178 души.\r\nИ това не е всичко, тенденцията е мащабите на наблюдение да се разрастват, казва Пол Бишоф, редактор на Comparitech. \"От всички градове, които разгледахме, огромното мнозинство работи по  увеличаване използването на видеонаблюдение или има планове за  повишаване на видеоконтрола\".\r\nНапример, \" Сингапур планира да монтира 100 000 камери за разпознаване на лице  върху улични лампи, полицията в Чикаго закупи нови 30 000 камери, а Москва възнамерява да има 174 000 камери до края на годината.\"  Масовото наблюдение в Китай може да бъде определено като безпрецедентно в съвременната ни история. Пример за това е Чунцин - един от четирите градове на централно подчинение в Китайската народна република. Като такъв, той има статут на провинция и е подчинен пряко на централното правителство. Намира се в централната част на Китай и е най-големият по площ от четирите китайски административни единици от тази категория. Чунцин е китайски град, който със своите 2,6 милиона камери е най-силно наблюдаваният в света. Авторите на изследването представят случай от практиката на дежурен полицай в града. Той получава сигнал от системата за разпознаване за заподозрян, засечен на местен площад. Има голяма вероятност заснетият мъж да е заподозрян в дело за убийство от 2002 г. и от тогава се издирва. Полицаят получава досието му. Три дни по-късно мъжът е заловен и в крайна сметка признава за престъплението преди години.    Това е един от случаите, които полицията решава чрез градската система за наблюдение,която сканира лицевите черти на хората на улицата от видео кадри в реално време, създавайки виртуална графика на лицето. След това системата може да съпостави тази информация със сканирани лица на заподозрени в полицейската база данни. Ако има съвпадение, което преминава предварително зададен праг, обикновено 60% или по-висок, системата незабавно уведомява служителите.\r\nИзползването на системата за лицево разпознаване е ежедневие за полицията в Чунцин. Градът е оборудван с 2,58 милиона камери, които обхващат 15 350 000 души. Това означава, че на всеки 6 души се пада по 1 камера. Чунцин има повече камери за наблюдение от всеки друг град в света за населението си, като по брой камери побеждава дори Пекин, Шанхай и технологичния център Шенжен. Чунцин, най-гъсто населеният град в Китай. В него се разработва системата на за справяне с престъпността, която класира доверието на гражданите и ги санкционира или кредитира съответно. Според китайското министерство на обществената сигурност, Китай се очаква да има 626 милиона камери за видеонаблюдение в употреба до следващата година.   Критиците обаче предупреждават, че нарушава международно гарантирани права за поверителност. За да отговарят на международните стандарти за поверителност, залегнали в Международния пакт за граждански и политически права, както събирането, така и използването на биометрични данни трябва да бъде ограничено до хора, за които е установено, че са замесени в неправомерни действия, а не до цялото население, което не извършва престъпления. Гражданите трябва да знаят с какви биометрични данни разполага правителството за тях. Китайските автоматизирани системи за разпознаване на лица нарушават тези стандарти, според критиците.   \"Това, което виждаме, е състезание между полицеските бюра в Китай да се стигне до най-съкровеното в личния живот, като всяка технологична фирма, която се бори за тази привилегия твърди, че е най-добрата в иновативните решения за осъществяването на масово наблюдение и социален контрол\", казва Мая Уанг, старши изследовател в Китай в областта на човешките права.\r\n\"Тези системи се разработват и прилагат без значителна защита на поверителността срещу държавния надзор. Дълбочината, широчината и натрапчивостта на масовото наблюдение на китайското правителство върху неговите граждани може да бъде безпрецедентна в съвременната история.\", твръди тя.\r\nИма градове в Европа, които не са далеч от масовото наблюдение в Китай.\r\nПрез лятото хиляди пътници, използващи градския транспорт в 260 станции с активиран wifi в Лондон, получиха  заявка да потвърдят връзката си за достъп до интернет. Така бяха събрани данни на милиони под предтекст контрол на достъпа до интернет мрежите на транспорта. Заявката е била изпатена до всеки смартфона в обхвата на мрежите в момента на свързване с wifi мрежата. Транспортната компания се оправдава с обясненито, че иска да проследи и подобри пътуванията им. Но... информацията за акцията стана публична едва след като медиите започнаха да дават гласност на случващото се. Едва тогава да информира подробно своите пътници.   Няколко седмици по-късно се оказа, че частният оператор на разработката на е внедрил технологията за разпознаване на лица в своята мрежа за видеонаблюдение без изрично съгласие или предупреждение на гражданите. След публични протести и разследване, програмата е била спряна.\r\n\"Ние имаме почти толкова камери за видеонаблюдение като Китай, не съвсем, но тръгваме по този път\", казва Пол Уилс, комисарят по биометрия на Обединеното кралство. \"С разработването и използването на технологии като разпознаване на лица, имаме нужда от ново законодателство, което да решава какво е в интерес на обществото и правната структура, в която тези технологии могат да бъдат използвани.\", коментира Уилс.\r\nПрез май Сан Франциско стана , който наложи забрана на използването на лицево разпознаване. Магистратът Аарон Пескин, който подкрепя законодателството, каза: \"Можем да имаме сигурност, без да бъдем държава на сигурността. Можем да имаме добра полиция, без да сме полицейска държава. \"И част от това е изграждането на доверие към общността, основаващо се на добра информираност на общността, а не на технологията на Big Brother.\"\r\nОттогава още два калифорнийски града, Оукланд и Бъркли , също са забранили всички правителствени технологии за разпознаване на лица. В Съмървил и Масачузетс приеха подобен закон това лято, посочва The Guardian. На ръба на закона    \"Мисля, че някои градове в Обединеното кралство може да следват тези в САЩ, които са забранили разпознаването на лица, или поне изискват временно спиране, докато не можем да обмислим законодателството\", казва Уилс. \"Лично аз бих предпочел да намеря подходяща законодателна рамка вместо да забраня подобна технология.\"\r\nНе липсват и поддръжници на лицевото разпознаване и масовото му използване в името на сигурността. Техният мотив е, че новата технология винаги е предизвиквала промяна и е за добро, ако се използва отговорно и пропорционално. \"Джинът на технологията за разпознаване на лица вече е извън бутилката\", казва Стюарт Грийнфийлд от , водещата британска компания за разпознаване на лица. \"Ако се използва отговорно от органите на реда и бизнеса за подпомагане на намаляването на престъпността, това е положителна промяна за доброто на всички ни.\"\r\nДруги обаче са загрижени за броя на камерите за наблюдение и системите за събиране на данни, включени в инициативите за \"интелигентен град\". \"Градските власти и хората, които ни обслужват, трябва да бъдат много по-скептични относно това дали действително разполагането с повече данни е панацея за различни проблеми, както и какви допълнителни рискове създава то\", казва Един Оманович, директор в Privacy International.\r\n\"Очевидният риск е, че това наистина е от полза само за градските власти и големите технологични компании, които продават решенията, а не на реалните хора, които искат да живеят спокойно.\"\r\nОманович твърди, че разпознаването на лица на живо заплашва основно свободните общества. \"Може да започне с наблюдението само на няколко хиляди души, но определено няма да свърши там\", казва Оманович. \"Властите трябва да забранят разпространението му сега, преди да е станало твърде късно.\" ", "date": "2019.12.02", "title": "Кои са градовете, в които Биг Брадър е ежедневие?"}
{"url": "https://www.actualno.com/europe/v-germanija-sravniha-vlijanieto-na-rusija-na-balkanite-s-teroristichna-zaplaha-news_1411762.html", "text": "      Ръководителят на германското министерство на отбраната Анегрет Крамп-Каренбауер сравни с терористична заплаха.      \"Мисията на КФОР (ръководените от НАТО международни сили за сигурност в Косово) имаше голям успех, ако погледнем това, което започнахме преди 20 години. Стабилността е гарантирана тук, но все още не е независима структура, фундаменталния конфликт между Сърбия и Косово не е разрешен и в този регион все още се усещат нови заплахи като завръщането на бойци терористи или нарастващото влияние на Русия и Китай“, каза тя на живо за Зе Де Еф.   Косовско-албанските структури в Прищина едностранно обявиха независимост от Сърбия на 17 февруари 2008 г. Самопровъзгласилата се република все още не е призната от Сърбия, Русия, Китай, Израел, Иран, Испания, Гърция и редица други държави.\r\nСпоред Министерството на външните работи на Сърбия, от 193 държави-членки на ООН 95 държави понастоящем не признават Косово като независима държава, 93 държави я признават, а още 5 са класифицирани като въздържали се.  Неотдавна нарече разрушителни опитите за привличане на всички балкански държави в НАТО. ", "date": "2019.12.02", "title": "В Германия сравниха влиянието на  Русия на Балканите с терористична заплаха "}
{"url": "https://www.actualno.com/music/ice-nine-kills-shte-sa-specialni-gosti-na-koncerta-na-papa-roach-i-hollywood-undead-v-sofija-news_1411765.html", "text": "      Метъл бандата ICE NINE KILLS ще подгрява американците PAPA ROACH и HOLLYWOOD UNDEAD на съвместния им концерт на 2 март в зала Универсиада, София.       ICE NINE KILLS са една от най-атрактивните и модерни американски групи. Бандата постига множество успехи и има изключително голяма фен база по целия свят! Албумът им дебютира в топ 5 на класацията Billboard Hard Rock Albums, а последният им студиен запис провокира почитателите със своята концепция – всички парчета са вдъхновени от различни филми на ужасите.   След невероятния успех в САЩ с най-голямото си турне до момента (съвместно с Shinedown), PAPA ROACH тръгват на Европейска обиколка с петорката HOLLYWOOD UNDEAD! Американските банди включват и България в предстоящото турне и обещават взривяващо шоу на 2 март 2020, в зала Универсиада.\r\nБилетите за концерта на PAPA ROACH и HOLLYWOOD UNDEAD в София са на цена от 65 и 75 лева и могат да бъдат закупени в мрежата на Eventim, както и онлайн на .   ", "date": "2019.12.02", "title": "Ice Nine Kills ще са специални гости на концерта на Papa Roach и Hollywood Undead в София!"}
{"url": "https://www.actualno.com/burgas/myj-ubi-bashta-si-v-ahtopol-news_1411825.html", "text": "      Възрастен мъж от Ахтопол беше открит мъртъв в дома си. Установено е, че по тялото му има няколко прободни рани. Съобщението е получено в Районно управление Царево тази сутрин. По данни на полицията убитият е на 83 години. Той е живял в къщата заедно с 55 годишния си син, който е психично болен.      Полицейските служители, които отцепили района на местопроизшествието са действали заедно със служители от отдел „Криминална полиция” при ОДМВР Бургас. Те са извършили оглед на местопрестъплението. Констатрали са, че възрастният мъж, който е бил с тежка степен на инвалидност,\r\nима две прободни рани. Те са в областта на гърдите и най-вероятно са нанесени с кухненски нож. За установяване съпричастността към деянието е задържан 55 годишния син на убития мъж. Установено е, че той многократно е лекуван в Центъра за психично здраве в Бургас, с диагноза „шизофрения”.\r\nПровеждат се различни процесуално-следствени действия за пълното изясняване на случая. Назначени са и множество експертизи. Образуваното досъдебно производство се наблюдава от Окръжна прокуратура Бургас.   ", "date": "2019.12.02", "title": "Мъж уби баща си в Ахтопол"}
{"url": "https://www.actualno.com/europe/ungarija-kritikuva-blokiraneto-na-procesa-na-razshirjavane-na-es-news_1411783.html", "text": "      Унгарският външен министър в понеделник атакува Финландия, която е ротационно председателство на ЕС, за неуспеха за по-нататъшното разширяване на блока към страните от Западните Балкани.      Финландия, като президент на ЕС, е отговорна за \"огромен провал\" на разширяването, заяви Петер Сиярто след среща с чешки, полски и словашки колеги в Прага.\r\n\"Те са първото председателство, което не успя да отвори една единствена (преговаряща) глава с нито един от кандидатите - това никога не се е случвало досега,\" каза Сиярто.\r\nТова, добави той, беше \"огромна, огромна грешка\".  По време на срещата на върха през октомври Франция предизвика гняв в ЕС, когато блокира началото на преговорите за разширяване със Северна Македония и Албания, предаде БГНЕС.\r\nРазговори с двете страни бяха подкрепени от Германия и бяха широко подкрепени от Комисията на ЕС и други членове.\r\n\"Ние установяваме, че отлагането на разширяването и поставянето на пречки пред пътя към разширяването е политика, която противоречи напълно на европейските интереси\", каза Сиярто.    \"На Черна гора ѝ остава само една глава, но финландското председателство не можа да я отвори\", добави той.\r\nПредставителят на Унгария в новата Европейска комисия държи  портфолиото за разширяване и съседство. Сиярто заяви, че при Оливер Вархелий  разширяването ще е \"в добри ръце\".\r\n\"Като централноевропейски страни, които живеят в съседство, ние разбираме малко по-добре от другите членове на ЕС колко е важно ЕС от икономическата, политическата, стратегическата и сигурността да продължи напред с разширяването\", добави той. ", "date": "2019.12.02", "title": "Унгария критикува блокирането на процеса на разширяване на ЕС "}
{"url": "https://www.actualno.com/asia/putin-zabrani-prodajbata-na-smartfoni-bez-ruski-softuer-news_1411839.html", "text": "      Президентът на Русия Владимир Путин подписа закон, който забранява продажбата на техника, в това число смартфони и компютри, без предварително инсталиран руски софтуер.      Документът е публикуван на страницата на президентската администрация.   Законът влиза в сила от 1 юли 2020 г.\r\nПравителството следва да определи допълнително точния списък на устройствата, на които ще трябва да се инсталира руски софтуер, както и списък на самите програми.  Законопроектът беше одобрен от Държавната дума през ноември.\r\nПодчертава се, че нововъведението ще помогне да се избегне необходимостта от закупуване и инсталиране на допълнителни програми.   Според авторите на инициативата, това ще позволи да се намали броят на злоупотребите от страна на чуждестранните компании.    Очаква се законът да доведе до ръст в търсенето на руски програми на пазара на информационните технологии. ", "date": "2019.12.02", "title": "Путин забрани продажбата на смартфони без руски софтуер "}
{"url": "https://www.actualno.com/society/kyde-otiva-vodata-na-bylgarija-news_1411773.html", "text": "      Водата на България и бездруго е оскъдна. А се ползва за какво ли не и се разхищава по най-безобразен начин. Никой обаче няма интерес да направи реформа във водния сектор и да реши проблемите. Причините са няколко, пише Емилия Милчева за .      Вече знаем какво се случва, когато някаква беда пробие стабилността, наложена от премиера Борисов, ГЕРБ и партниращите им. - под претекст, че си подават оставките. Справка - катастрофата край Своге на 25 август 2018 г., която причини смъртта на 20 души и други 8 бяха ранени. Заради нея - на вътрешните работи, на регионалното развитие и на транспорта - бяха заменени с нови.\r\nДелото за катастрофата още не е влязло в съда, експертиза на прокуратурата показа, че асфалтът на отсечката е некачествен, а протоколите от лабораторните му изследвания са подписани неизвестно от кого.      Не така се развиха събитията с . След като стана ясно, че повече от 10 месеца регионалният и екоминистърът не само не са предприели мерки, за да я предотвратят или да намалят тежестта ѝ за хората, но са и мълчали за проблема, с постовете си се разделиха директорът на и .\r\nСправедливо, до известна степен. Съгласно чл. 7, т. 18 от Устройствения правилник на областната администрация, областният управител \"осъществява управлението на ВиК системите като представител на държавата в асоциацията по ВиК\".\r\nА според Закона за регулиране на водоснабдителните и канализационните услуги, приоритет за ВиК-операторите е \"питейно-битовото водоснабдяване на населението и осигуряването на надеждност и качественост на тази услуга\". Соколова не се е справила с държавния надзор, а Витанов - с приоритизирането.    Липсата на вода застрашава здравето на хората, вреди на бизнеса, оскъпява услуги - например в случай че трябва да се набавя бутилирана вода, както е в Хасково. Заради завишени норми на уран водата в Хасково е забранена за пиене и готвене вече трета година, проблемът с нови водоизточници не е решен, а в общинския бюджет за 2019 г. бяха предвидени до 100 000 лева за минерална вода, която бе закупена от училища, детски градини, социални и лечебни заведения.    По БНТ бившият премиер Иван Костов отбеляза, че водата е проблем на националната сигурност, тъй като от липсата ѝ страдат хората, екосистемата и индустрията. Той посъветва Борисов да влезе в ролята на най-висш публичен управител - сам да решава за водната криза и \" \".\r\nПравят го. МОСВ и МРРБ се опитват да си прехвърлят отговорността за състоянието на язовир \"Студена\". За пореден път разследване на сайта Биволъ разкри, че . Последва сигнал от областната управителка и извънредна проверка на МОСВ, откъдето обясниха, че отклоняването било разрешено само при аварийна ситуация. Е, оказва се, че \"аварията\" е продължила доста време.\r\nПри проверката от екоминистерството установяват, че е изчезнал водомерът на ВЕЦ-а, собственост на пернишкото ВиК. Принципал на ВиК-то, което стопанисва язовир \"Студена\", е МРРБ. Това не значи, че МОСВ е \"вода ненапита\" - то получава всеки месец от ВиК заявки за водоснабдяване на населението - за промишлени нужди и за отока на реката. След като разписва графиците за ползване, значи също е наясно с количествата вода в язовира.      Но министърът на околната среда и водите Нено Димов не бе застигнат от премиерския гняв. Димов, бивш депутат от ДСБ и зам.-министър на екологията в кабинета \"Костов\", зае поста по предложение на \"Атака\". Номинация на Сидеровата партия е и министърът на икономиката Емил Караниколов, чието име някои свързват със сделки, облагодетелствали депутата от ДПС Делян Пеевски.\r\nНа свикания миналата седмица извънреден Координационен съвет по водите екоминистърът отклони темата за кризата в Перник в съвсем друга посока  - към въпроса за подобряване на общественото водоснабдяване и намаляване на загубите на вода - тема с давност от поне десетилетие и в полето на МРРБ.\r\nОще преди две години Европейската сметна палата посочи в свой доклад, че за България има поставени национални цели - загубите на вода да спаднат от близо 60% до 49% през 2026 г. и 30% до 2039 г. За всеки ВиК оператор също са определени  индивидуални цели, които да се достигнат до 2021 г.\r\nНеобходимите за това инвестиции са около 2.5 млрд. евро до 2023 г., като финансирането от ЕС покрива не повече от 6% от тази сума. Освен това мониторинговият доклад посочва, че е необходимо почти двойно увеличение на средните комбинирани цени за водоснабдяване и отпадъчни води, тъй като ВиК операторите не могат да покриват текущите си разходи.    Нено Димов е наясно с тези заключения - и с нежеланието на управляващите да инвестират във водния сектор. За да се изплатят заеми, които биха били необходими за ВиК мрежите в обезлюдяващата се България, би трябвало цената на водата да скочи в пъти над социално поносимия праг и тогава водни бунтове ще има не само в Перник, а и на много други места. Затова управляващите кротуват. А и Борисов е начертал други приоритети - магистрали, не канализация.\r\nВ МРРБ също не кипят от желание за реформа на водния сектор. Но дори и министър Петя Аврамова, сменила депутатската банка с министерство след катастрофата в Своге, да хвърли оставка, начело би могъл да застане отново предишният “началник”- Николай Нанков. Той бе запазен като зам.-министър и е на практика министърът в сянка.\r\nОсвен за загубите, има и друга тема, за която властта също не е словоохотлива. През март т.г., в чест на Световния ден на водата, националната статистика публикува любопитни данни. Над 78% от пресните води в България се използват за охлаждане в енергийния сектор, 7% са за домакинствата, 6 на сто отиват за напояване, а останалите - за други нужди.\r\nЗагубите в общественото водоснабдяване са 56,7%, нефактурираната подадена вода – 4,1%. В България обществена канализация и пречиствателни станции ползват по-малко от 65% от населението. В миналия мандат премиерът откри няколко пречиствателни станции по Черноморието и с това приключи.\r\nА в Перник пак ще са на сухо. Може би трябва да помолят Борисов да им пусне една вода. ", "date": "2019.12.02", "title": "Къде отива водата на България?"}
{"url": "https://www.actualno.com/society/koledno-nastroenie-s-47-moto-izdanie-na-sofijski-mejdunaroden-panair-na-knigata-news_1411856.html", "text": "      На 10-ти декември, вторник, се откриват две от най-значителните и мащабни събития, свързани със съвременната литература и книгоиздаване в България – 47-мият Софийски международен панаир на книгата и 7-мият Софийски международен литературен фестивал, организирани от Асоциация „Българска книга“. Панаирът и Фестивалът по традиция се провеждат на общо шест нива в Националния дворец на културата и ще продължат до неделя, 15-ти декември.      В дните между вторник и неделя включително любимото и очаквано събитие от културния афиш на столицата - Софийски международен панаир на книгата, със своето 47-мо издание очаква всички приятели на книгите с над 160 книгоиздатели и книгоразпространители от България и чужбина, а още от първия ден на изложението ни очакват вълнуващи литературни срещи на сцената на културната програма на ет. 4 на НДК, западно крило с премиери на най-новите книжни заглавия у нас; срещи с десетки автори, издатели и преводачи; детски и юношески събития; срещи с автори на щандовете на издателствата; седмото издание на Софийски международен литературен фестивал. Всичко това ще превърне Националния дворец на културата в притегателен център за почитателите на книгите в навечерието на коледните празници.    На сцената на Културната програма и на щандовете на изложителите Ви очакват срещи и представяния на авторите Або, Александър Иванов, Антоанета Николова, Антон Георгиев, Боян Боев, Бранимир Събев, Васил Лазаров, Весела Люцканова, Владимир Зарев, Владислав Христов, Владислав Шпилман, Гал Сасон, Гери Турийска, Даниел Пенев, Деметра Дулева, Джим Ал-Халили, д-р Стефан Сергиев, Елена Павлова, Здравка Евтимова, Иван Кулеков, Ивинела Самуилова, Изабел, Ина Иванова, Камелия Александрова, Камелия Кучер, Красимира Хаджииванова, Манол Глишев, Мартин Илиев, Мартин Касабов, Мартина Илиева, Митко Новков, Надежда Динева, Нели Лишковска, Николай Терзийски, Пенко Пенков, Петя Кокудева, Пламен Антов, проф. д-р Лилия Райчева, проф. Огнян Герджиков, Радостина Ангелова и Александър Станков, Симеон Ботев, Стефан Цанев, Таня Иванова, Татяна Попова, украинските автори Гаска Шиян, Остап Сливински и Христя Венгринюк, Христо Милков, Юули Ниеми от Финландия.  Детски модул на Културната програма на Панаира на книгата очакват и най-малките читатели. Заповядайте на среща с автограф с Невена Басатова, автор на практичния наръчник „Детска академия за добри обноски“; представяне на книгата „Защо медът е толкова сладък?” - приказка с образователни игри от Мая Бочева - Уики; представяне на книгата „Художникът почти вълшебник“, Вадим Лазаркевич в четири приказки; викторина „Аз познавам мотовете!“; загадките на Арендел; представяне на книжката „Приключенията на Поля“ от Анжелина Денчева; среща с автограф с любимия детски поет Виктор Самуилов; приказният свят на „Дисни“ оживява; представяне на книгата „Детски пиеси“ от Недялко Йорданов; среща с автограф с художничката Невена Ангелова; представяне на новата книга от поредицата за приключенията на Боби - „Боби на Празника на плодовете“, заедно с д-р Людмила Емилова и Владимир Шишков.\r\nТазгодишното издание на най-голямото литературно събитие – Софийски международен литературен фестивал, ще се проведе от 9-ти до 15-ти декември. До този момент участници в него са били повече от 250 поети и писатели от 28 държави.  Фестивалът е своеобразен форум, който събира на едно място български и световни автори и създава пространство за диалог и за среща на литературите, на големите и малките езици, на културите на различните държави. Общото между гостуващите автори в седмото издание на Софийския международен литературен фестивал не е нито територията, нито задължително близката култура. Обединява ги езикът, на който пишат. Международната програма на фестивала тази година е посветена на френскоезичната литература и нейното многообразие, което в значителна степен идва от писатели, за които френският език не е майчин. Това обичайно са автори от бивши колонии или такива, които избират да пишат на този език. Затова за тазгодишните гости на фестивала можем да говорим като за френскоезични писатели от различни точки на света. Традиционно, Литературният фестивал се провежда на сцената в Мраморно фоайе в НДК по време на Софийския международен панаир на книгата. Анна Мои, Самира Негруш, Жан-Марк Тюрин, Бернар Коман, Дени Терио, Армел Жоб, Жан Портанте, Франсоа-Анри Дезерабл, Аксиния Михайлова и Елица Георгиева са сред гостите на Литературния фестивал\r\n1600 кв.м. изложбена площ, изключително наситена съпътстваща културна програма, премиери на най-новите книжни заглавия у нас, детска програма, десетки срещи с български и чуждестранни автори, преводачи и издатели, Литературен фестивал с над 100 гости Ви очакват на шест нива в Национален дворец на културата със специални предложения по случай коледите празници. На 14 декември (четвъртък) отново ще бъде връчена Годишната награда на Асоциация „Българска книга” за най-добър издателския проект „Златен лъв” - 2019 г. Събития Ви очакват и на щандовете на издателствата.     ", "date": "2019.12.02", "title": "Коледно настроение с 47-мото издание на  Софийски международен панаир на книгата"}
{"url": "https://www.actualno.com/balkani/kosovski-partii-globeni-za-nerednosti-po-vreme-na-izbori-news_1411769.html", "text": "      Глоби от около един милион и от 500 хиляди евро били отсъдени на партиите в Косово по време на изборния процес между 2009 и 2017 г., докато от 2000 до 2017 г. електоратът подал 29 730 жалби и сигнали до органа за жалби по изборите  на Косово.      Тези данни бяха огласени на днешното представяне на  публикация на историята на органа за жалби, която съдържа информация за неговата работа от първите следвоенни парламентарни избори през 2000 г. до местните преди две години.   Председателят на органа Гултене Сюлеймани заяви, че тези данни ще служат за укрепване и постигане на достоверността на изборния процес.\r\nЯн Брату, ръководител на мисията на ОССЕ в Косово, която подкрепи публикуването на информацията, каза, че документът е много важен не само за институциите, но и за гражданското общество на страната в усилията за и на самия контролен орган.  Брату похвали последните избори в Косово, проведени на 6 октомври, като най-добре организираните в целия регион и заяви, че органът по жалбите е доказан като прозрачна и достоверна независима институция. ", "date": "2019.12.02", "title": "Косовски партии глобени за нередности по време на избори "}
{"url": "https://www.actualno.com/society/sydyt-otmeni-zabranata-za-dvijenie-na-koli-v-morskata-gradina-vyv-varna-kydeto-be-pregazeno-dete-news_1411774.html", "text": "      Забраната за движение на пътни превозни средства в Морската градина във Варна отпада. Още повече - забранява се да се налага нова забрана за движение и съответно глоби, ако те не се спазва. Това става ясно от публикувано решение на Върховния административен съд.      До забраната се стигна след като в края на юни тази година , след като бе пометено на паркинга пред ресторант \"Хоризонт\" именно в Морската градина от автомобил с чужда регистрация.\r\nСпоред решението трябва да бъдат прекратени \"безусловно действията на кмета на Община Варна и на служители при звено \"Общинска полиция\" - Варна, изразяващи се в поставяне и държане на нови пътни знаци \"В2\" и \"Т17\" в началото на пътя от бул. \"Княз Борис I\", при КПП \"Делфинариум\", м. \"Салтанат\", гр. Варна, както и действия на служители на звено \"Общинска полиция\" – Варна по осъществяване на контрол за спазване на забраната за движение на МПС на територията на м. \"Салтанат\".\r\nВ мотивите си Върховният административен съд сочи, че от представените по делото доказателства се установява, че е започнала процедура по одобряване на общ административен акт, а именно: промени (актуализация) в Генералния план за организация на движението на територията на Община Варна, но процедурата не е приключила и няма издаден административен акт. Следователно и извършваната контролна дейност от служителите на \"Общинска полиция\" Варна във връзка с тези знаци не се основава на административен акт или закон.  Определението е окончателно и не подлежи на обжалване. ", "date": "2019.12.02", "title": "Съдът отмени забраната за движение на коли в Морската градина във Варна, където бе прегазено дете"}
{"url": "https://www.actualno.com/curious/dneven-horoskop-za-3-dekemvri-news_1411756.html", "text": "             Този вторник не оставайте на едно място. Денят е добре да бъде посветен на сериозна физическа активност. Най-добре ще ви се отрази да направите едни крос. Това е ден, в който да намалите активността. Отделете си време, за да седнете и помислите сериозно върху това как точно искате да промените живота си.   Този вторник звездите ви обещават спокоен и щастлив ден, заради приятна любовна атмосфера. Може обаче да се окаже, че вие трябва да сте инициатор на събитията.     Този вторник посветете на активна интелектуална дейност. Ако ви предстои изпит той ще премине леко и успешно. Добър ден за започване на научен труд. Това е ден за добрини и изразяване на положителни чувства и мисли. Така и вие ще се почувствате щастлив, а постъпката ви ще се върне с положителна сила към вас. Денят обещава да ви донесе щастие и спокойствие. Настъпва благоприятен период за вас, така че подредете мислите и плановете си, за да може да ги осъществите най-ефективно.   Този вторник не си позволявайте да сте пасивни, защото това може да ви направи уязвими и лесно раними. Сега може да си позволите повече настойчивост.    Този вторник е добре да изберете здравословното хранене и спортуването, особено ако работите седнали пред компютъра. Направете кратко тичане сутринта или посетете фитнес залата. Този вторник е добър за уреждането на юридически въпроси, свързани с пътуване в чужбина. Лесно ще протече и оформянето на документи за висше образование.    Този вторник е подходящ ден да направите нещо изненадващо за себе си и другите. Ако отдавна се каните да си вземете куче или коте - сега е моментът. Този вторник е добър за общуване с представители от противоположния пол. Ако си търсите приятел/ка бъдете открити и смели. Шансът е на ваша страна. Това е ден за откриване на нови сфери на развитие.  Дори областта на интереса ви е непозната, не спирайте порива си. ", "date": "2019.12.02", "title": "Дневен хороскоп за 3 декември"}
{"url": "https://www.actualno.com/europe/borisov-kominite-dali-pushat-v-sasht-kitaj-ili-vietnam-atmosferata-go-donasja-i-pri-nas-video-news_1411793.html", "text": "      \"За страните с висок дял на въглища в енергийния им микс, каквато е България, Полша и други, преходът към климатична неутралност ще изисква по-високи нива на инвестиции и активни мерки в социалната сфера\".      Това заяви в изказването си на . Премиерът Борисов посочи, че в България 46% от електроенергията се произвежда от въглищни централи, които са основни базови мощности, като през зимата този процент достига до 60.   \"В същото време, искам да отбележа, че според статистиката на Евростат, България е на второ място в ЕС по намаляване на емисиите на въглероден диоксид от изгарянето на изкопаеми горива за 2018 г. в сравнение с 2017 г., а именно с 8,1%, следвайки Португалия, която заема водеща позиция с 9%\", каза премиерът Борисов пред лидерите на световния форум в Мадрид.    Българският министър-председател подчерта, че за страната ни ядрената енергетика играе важна роля за гарантиране на националната, регионалната и европейската енергийна сигурност, като в същото време предоставя енергия на достъпни цени и е ключов елемент за преминаване към нисковъглеродна икономика.\r\n\"Нейното значение като основен стълб на европейската електроенергийна система без въглеродни емисии бе потвърдено и в публикуваната през 2018 г. дългосрочна визия на ЕК за намаляване на емисиите на парникови газове до 2050 г.\", акцентира премиерът Борисов. Той бе категоричен, че страната ни ще продължи да разчита на ядрената енергия и през следващите години.   \"Емисиите на ЕС са само 9 % от световните. Първият и вторият замърсител - най-големите в света, ги няма тук. Това са САЩ и Китай\", каза още министър-председателят Бойко Борисов в рамките на Конференцията. Той отбеляза, че ЕС намалява своите емисии и добави, че по този въпрос здравето и качеството на живот на всеки един гражданин по света трябва да бъдат поставяни на първо място.    \"Защото комините дали , атмосферата го донася и при нас. Да се обединим и всички заедно да накараме тези безспорно прогресивни в икономиката си страни да се съобразят с чудовището, което идва с промените в климата\", каза в заключение премиерът Борисов. ", "date": "2019.12.02", "title": "Борисов: Комините дали пушат в САЩ, Китай или Виетнам, атмосферата го донася и при нас (ВИДЕО)"}
{"url": "https://www.actualno.com/balkani/shestima-s-obvinenie-zaradi-ubijstvoto-na-oliver-ivanovich-news_1411801.html", "text": "      Специалната прокуратура на Косово повдигна днес пред специализирания състав на Основния съд в Прищина обвинение срещу шест човека, заподозрени в , съобщи МИА, цитирана от БГНЕС.      В съобщението се казва, че заподозрените са обвинени за участие или организиране на организирана криминална група, злоупотреба със служебно положение, съучастие в убийство, незаконно притежаване на оръжие, разкриване на служебна тайна и манипулиране на доказателства.   Шестимата обвиняеми, от които трима са в ареста, а другите трима са обявени на международно издирване, са действали като организирана престъпна група със структура и йерархия, с формални длъжности. Твърди се, че криминалната група не е сформирана случайно, а действа от 2011 година. Обвинените са действали заедно и съзнателно с намерението да извършат едно или повече престъпления. Действията на тази престъпна група са довели до убийството на Оливер Иванович, се твърди в обвинителния акт.\r\nКосовските медии съобщават, че и шестимата обвиняеми са част от сръбската общност в Косово.  Оливер Иванович – един от лидерите на косовските сърби, беше убит на 16 януари 2018 г. в Северна Митровица недалече от дома си. ", "date": "2019.12.02", "title": "Шестима с обвинение заради убийството на Оливер Иванович "}
{"url": "https://www.actualno.com/sofia/georgi-dimov-vodoprenosnata-mreja-na-selata-na-bojurishte-e-sledvashtijat-mi-goljam-prioritet-news_1411800.html", "text": "              Доверието на гражданите се печели трудно, а се губи лесно. Това, което аз успях да направя от началото на първия мандат (2015 г.) досега не е никак малко. На практика преизпълнихме предизборната си програма. Това, което съм обещал да направя, наистина съм го направил. Хората го виждат наяве, ползват го, могат да го пипнат. Не са само думи. Това е разликата между мен и много други кандидат-кметове и кметове в Република България - че това, което кажа, го правя наистина.   Да, с делата, с резултатите. \"Резултати, а не думи\" - това ми беше слоганът в кампанията. Казваме това, което можем да направим, заемаме се с нелеките задачи и успяваме да ги изпълним. Трябва да се преборим с водопреносната мрежа, да я подменим в някои села, защото е в критично състояние. Входирал съм проекти в МРРБ. Дай Боже, да бъдат одобрени, а което не бъде одобрено, ще се опитаме да го реализираме с бюджетни средства, за да нямаме повече недостиг на вода като през лятото. Искам да решим този проблем и през втория мандат и в следващите 10-15 г. да не мислим за него. Ще изградим сондажни кладенци и резервоари по селата, за да обезпечим цялата община. Както успяхме в предния мандат да асфалтираме 9 улици, така сега се надявам да реализираме спечеления проект за преасфалтиране на бул. \"Европа\". Дворът на СУ \"Летец Христо Топракчиев\" да бъде изцяло обновен. Много важно е също столовото хранене в училището да го направим безплатно за децата от първи до 12-ти клас, а от 4-ти до 12-ти клас да го създадем. Имаме едни помещения, които в момента се ползват от социален патронаж. Вече съм предприел действия да го преместим в друга сграда, която съм ремонтирал, даже съм спечелил проект за кухненско оборудване. Когато преместя социалния патронаж в тази сграда, в училището ще изградя столово хранене. По този начин всички наши деца вместо да купуват кроасани и пици и да затлъстяват, ще могат да се хранят здравословно с готвена храна. Ще подобрим и спортната инфраструктура. Ще разширим спортната зала, направена от предходните кметове. Ще я разширя в обем, който да побира всички желаещи, защото има много. Има и треньори, които идват за карате, джудо, бокс и др. Смятам да подобря и цялата спортна инфраструктура в града и по селата. Ще създадем комбинирани спортни площадки, за да може не само в града младите хора да спортуват, а и в селата.     Бих казал, че преди 4 г. заварих общината в прекрасно финансово състояние. Сега също е в прекрасно финансово състояние, както е било и назад във времето. Тоест разполагам със същите пари като капиталова програма, с които са разполагали предишните кметове. Но това, което съумявам да правя, са огромни, грандиозни обекти. Смятам, че сте се интересували и сте видели и площада, и парка, и детските съоръжения, детските градини. Всичко това съм направил с изключително скромни суми. Успявам да асфалтирам пет улици, като са около 1,4 км, за около 240 000 лева с ДДС. Това са нищо пари. И като сметнем площада плюс парк \"Орлите\", плюс парк \"Божура\", плюс 10 съоръжения в двете детски градини - всичко това е за около 1,2 лв. с ДДС. Абсолютно. Като възложа даден обект, най-много през ден аз съм там и контролирам. Нерядко се е случвало на тези обекти, които изброих, да видя, че нещо се претупва и не се прави както трябва, веднага обсъждаме с техническия ръководител на обекта или със собственика на фирмата да коригират това, което не ми харесва. Така направеното не се руши и е в прекрасно състояние. Докато съм кмет ще го съхраняваме и така ще го предам на следващия. Аз смятам, че кметът трябва да контролира дейностите на терен.    Не, не става. Аз се стремя да си следя нещата, да контролирам и на изборите се видя, че хората го оцениха. Те казват: \"Ето, този кмет си върши работата. Не е сложил костюма и само да ходи по срещи, на приказки\". По това, че спечелихме изборите, разбирам, че не се сърдят, щом имаме тяхното доверие. Питаха ме и аз им обясних, защото нито се срамувам, нито се притеснявам. И вие може да се окажете на мое място, ако покрай вас се намери определена финансово стабилна група с политически и икономически интереси, с дълги ръце. Бих казал, че тази група успя да заблуди прокуратурата и властите в определен етап. След като всички документи се прегледат внимателно и всичко се изясни, правдата ще излезе наяве. Аз не се притеснявам от нея. Надявам се всичко това да приключи благополучно за община Божурище. Но хората ме питаха, на всеки съм отделил внимание и съм обяснил самата ситуация. Чисто човешки обясних, че когато човек се занимава с много дейности, както един кмет, и срещу него има много интереси, защото няма само приятели, нали знаете!? Колкото повече работиш, толкова повече врагове трупаш, а враговете не спят, те работят от сутрин до вечер. И това, което се случи на мен, може да се случи с всеки кмет, защото кметът е най-уязвим от цялата държава. Всяко едно негово решение може да бъде подложено на съмнение. В случая имаше една група хора, която от сутрин до вечер пише. Ние правим улица - те пишат жалба, ние правим детска площадка - те пишат жалба, правим сондажен кладенец - те пишат жалба. Всеки месец съм някъде да пиша обяснения - в полиция, в прокуратура, в КПКОНПИ. Но хората в кампанията радушно ме посрещаха и ме подкрепяха. Тоест, не е било нужно да влизам в детайли. Те са видели управлението на кметове много преди мен, видели са разликата между кметовете и на всеки кмет опозицията. Аз имам най-трудната опозиция. Откак съм встъпил през 2015 г. съм бил подложен на постоянни репресии и редица други действия. Те го виждат това. Но с всяко решение аз съм запознавал съгражданите си - писал съм във фейсбук, в общинския вестник. Когато съм между тях, съм обяснявал кое как се случва. Не може когато кметът иска да направи център за рехабилитация, същата тази опозиция да не иска да гласува една записна заповед за 50 000 лева - документ, който обезпечава самия проект и който се издава за министерството. Това не се гласува, а кметът трябва да търси форми и начини да се пребори все пак този проект да се спечели. И говорим за социален проект, най-малкото, а какво да кажем за площада и всички други обекти. И когато хората виждат, че кметът иска да работи, дерзае, стараят се, а другите го плюят, пишат жалби срещу него, не гласуват, те разбират, че всичко това е целенасочено. Абсолютно. И още от първата сесия започнаха същите терзания. Надявам се с превеса, който видяхме още с избора на общински председател, да бъдат по-разумни, защото има и нови съветници. Надявам се да работим по-добре. Венци Симеонов е от \"Гергьовден\", от моята група. Той беше председател и около две години в първия мандат. Точно така. Означава, че хората припознават личността. Припознават човека, който се стреми да постигне нещо. Сигурно сте видели репортажи, когато питаха баби, дядовци, млади хора дали кметът си върши работата, всички застанаха зад мен. По този начин се вижда, че не партията показва кой е изборът за кмет, а самият кмет, ако се е доказал и му имат доверие. Доболя ме, но ГЕРБ е много сериозна партия, която наистина трябва много да се пази от, не бих казал компрометирани хора, а които са атакувани. ГЕРБ в случая нямаше ход, при който да излезе официално и да ме подкрепи, защото тя трябва да се съхрани. Иначе до ден-днешен съм и член на ГЕРБ, и общински ръководител на ГЕРБ. Не зная как ще се развият нещата за в бъдеще, но най-важното според мен е хората да оценят личността и да кажат: \"Да, това е нашият човек. Това е човекът, който работи за община Божурище\". Всички членове на ГЕРБ, или поне 90% от тях застанаха плътно зад мен. Дори всички съветници на ГЕРБ в първия мандат застанаха зад мен в листата на \"Гергьовден\". Всички кметове по селата застанаха зад мен. Те не са подали молба за напускане на ГЕРБ, защото ние не напускаме партията, която работи за хората, но възможността ни сега беше такава - да бъдем подкрепени от \"Гергьовден\", без да сме нейни членове. Да поясня за председателя. Той в първите две години от мандата беше от групата, която е срещу мен. През 2015 г. те ме подкрепиха за кмет и той бе избран за председател. Човекът е много скромен, почтен, с огромен опит, бивш шеф е на КАТ - София. И когато същата тази група се опита чрез него да упражнява натиск, той ме извика и ми каза, че не може да бъде маша в техните ръце. Каза ми, че се дистанцира от тях и застава зад мен. След това започнаха всичките жалби и инсинуации. Събориха го с предходния кмет и определена група други съветници и издигнаха небезизвестния Георги Димитров, който остана председател до края на мандата. Да, и завърши втори в тази надпревара, в тази нелека битка бих казал. При нас нещата са много объркани. Народа и Господ не може да излъжеш. Живеем в много трудни времена, завистта е голяма, но това, което човек прави със сърце, се вижда и хората го оценяват. Какво да ви кажа, аз съм следствен. И в момента прокуратурата и всички органи на държавата извършват действия, които ще определят дали имам някаква вина или не. Надявам се в най-кратки срокове това да стане ясно. Имам новоназначен заместник-кмет Ангел Бухларски, досегашен началник на \"Местни данъци и такси\". Другият зам.-кмет си остава Владислава Симеонова и като цяло няма големи промени. Надявам се с промяната на структурата в ОбА да подсилим главния архитект с още поне двама човека и другите структури. Макар Божурище да е малка община като територия, ние имаме страшно много издадени разрешения за строеж и голям документооборот. Общината се развива, а имаме недостиг на кадри, затова смятаме да ги увеличим като брой, за да се справим. Работата ни е много, хората са ни малко.  ", "date": "2019.12.02", "title": "Георги Димов: Водопреносната мрежа на селата на Божурище е следващият ми голям приоритет"}
{"url": "https://www.actualno.com/pleven/georg-spartanski-provede-izbori-za-kmetski-namestnici-v-sedem-plevenski-sela-news_1411809.html", "text": "      Реални е провел миналата седмица плевенският кмет Георг Спартански. Той се е срещал с жителите на тези селища в седем поредни дни в извънработно време. Според избирателните списъци имащите право да гласуват в тях към 26 април т.г. са били общо 1 730 човека. От тях реално правото си на глас са упражнили 764 човека – активноста е била 44,16 процента, съобщи днес градоначалникът.      „По време на изборната кампания обещах, че ако бъда избран, ще дам възможност на гражданите в селища с под 350 жители да упражнят своето право да си изберат селския управник. Считам, че хората в тези седем населени места на община Плевен не са втора категория. Те, както могат да избират президент на България, евродепутати, българския парламент, общински кмет и общински съвет, така могат да си изберат и селския кметски наместник. Изборът на кметски наместник е най-близо до хората, защото той е човекът, който ще управлява местните дела в техен общ интерес. Много хора се съмняваха дали ще си изпълня обещанието – доколкото знам няма такъв прецедент в България. Законът ме оправомощава аз да назнача кметските наместници в тези населени места, но считам, че е по-правилно да се чуе мнението на жителите на тези села. Хората бяха много благодарни, че не съм пренебрегнал собствените си обещания и съм им дал възможност да гласуват по един прозрачен начин“, коментира Георг Спартански.   В две от селата – Ралево и Ласкар, е имало само по един кандидат, който отговаря на изискванията на Изборния кодекс, и те са били избрани с огромно мнозинство. В четири села – Къртожабене, Горталово, Къшин и Тученица, е имало по двама кандидати, а в Тодорово са били трима.\r\nИзборите са протекли на самите събрания. Спартански е извиквал по азбучен ред от списъците жителите, имащи право да гласуват. Всеки е гласоподавател е получавал бял лист, на който саморъчно е написвал името на кандидата, за когото гласува, и пуска бюлетината в избирателната урна. Накрая урната се отваря и всяка бюлетина в нея се показва на всички. Сумират се бюлетините за всеки от избирателите и се обявява крайният резултат.  Седемте избрани кметски наместници вече са назначени със заповед на градоначалника Георг Спартански. ", "date": "2019.12.02", "title": "Георг Спартански проведе избори за кметски наместници в седем плевенски села"}
{"url": "https://www.actualno.com/sofia/bsp-iska-da-krystjat-bulevard-ili-ploshtad-na-stefan-danailov-news_1411787.html", "text": "      Булевард или площад в София да бъде именуван на иконата на българските театър и кино Стефан Данаилов. Това предложи лидерът на БСП - София и председател на групата на социалистите в СОС Калоян Паргов по време на днешната сесия на местния парламент.      Тя започна с минута мълчание в памет на Ламбо, който напусна този свят на 27-ми ноември. Поклонението в Народния театър \"Иван Вазов\" съвпадна със заседанието на общинските съветници в София. Веднага след сесията Калоян Паргов се прости с легендата.   \"Ламбо обичаше да казва, че . Той ходеше с високо вдигната глава. Беше респектираща личност с всеки жест. Беше \", каза Паргов, след като отдаде последна почит пред Маестрото и поднесе съболезнованията си на близките му.\r\n\"Той вярваше безрезервно, че колкото повече обич даваш, толкова повече получаваш. Затова и хората го обожават\", добави социалистът.  По време на днешната сесия на СОС Паргов, който е член на Постоянната комисия по образование, култура, наука и културно многообразие, предложи също в рамките на следващата година да бъде обсъдена и реализирана идеята за поставяне на барелеф или бюст-паметник на Стефан Данаилов на подходящо място в столицата.\r\n\"В деня, в който България се прощава с великия Ламбо, сме длъжни да направим така, че ние, а и следващите поколения, да не забравяме тази светла личност\", каза Паргов.   \"Освен именуването на булевард или площад и поставянето на барелеф или бюст-паметник, да помислим дали Столична община не може да организира конкурс или да връчи награда на името на Стефан Данаилов. С Ламбо си отиде цяла епоха от българската култура. А ние сме призвани да направим така, че поколенията да знаят за нея и да я помнят\", обясни той.     ", "date": "2019.12.02", "title": "БСП иска да кръстят булевард или площад на Стефан Данаилов"}
{"url": "https://www.actualno.com/politics/viceprezidentyt-razkritikuva-monitoringa-na-es-za-bezzakonieto-u-nas-s-blagi-dumi-news_1411782.html", "text": "      Отпадането на мониторинга върху България не бива да се обвързва с приемането на предложения от ЕК общоевропейски механизъм за върховенството на закона. Това заяви вицепрезидентът Илияна Йотова на конференцията \"12 години Механизъм за сътрудничество и проверка в България: Равносметка\". Форумът беше организиран в Брюксел от евродепутата Емил Радев, който е заместник-председател на Комисията по граждански свободи, правосъдие и вътрешни работи.      Според Йотова, необходимостта от общ преглед за проблемите с върховенството на закона стана задължителна, особено през последните години. Но тя изрази недоволство, че нямало ясни критерии за оценка на напредъка по МСП. Йотова счита, че МСП е станал политически инструмент.\r\n\"Най-драстичният пример е членството ни в Шенген, където трябваше да бъдем приети още през 2011 г. Освен техническите критерии се включиха политически, на основата на заключенията на ЕК, въпреки че самата комисия  нееднократно е подчертавала, че \"механизмът не трябва да се обвързва с други области на правото на ЕС“ като еврофондовете и Шенген\", отбеляза Илияна Йотова.\r\nПрипомняме, че на 22 октомври тази година. ЕК направи препоръка Механизмът за сътрудничество и проверка да бъде прекратен спрямо България. Предстоят становищата на Европейския парламент и Съвета.   ", "date": "2019.12.02", "title": "Вицепрезидентът разкритикува мониторинга на ЕС за беззаконието у нас с благи думи"}
{"url": "https://www.actualno.com/starazagora/starozagorskijat-festival-hljab-i-vino-2019-sybra-1670-leva-za-bebe-maja-news_1411775.html", "text": "      1670 лева входни такси събра шестият кулинарен фестивал \"Хляб и Вино\" в Стара Загора, с което постави рекорд по посещаемост от началото на съществуването си. Събраните средства ще бъдат дарени за лечението на бебе Мая, което е кауза на старозагорци от миналата година. Детенцето е с мускулна дистрофия и го лекуват с присаждане на стволови клетки в турска болница.      Фестивалът, който е част от културния календар на община Стара Загора и тази година събра 13 винарски къщи и дистрибутори, които показаха над 100 български и вносни вина. Уменията си да правят оригинални италиански пици на пещ и различни видове здравословен хляб демонстрираха пекари от старозагорско заведение.   Гостите на феста от Народно читалище „Пробуда“ - „змейовските баби“, с ръководител Емилия Ганева подредиха автентичен „селски кът“, който предизвика интереса на посетителите. На истинска дървена паралия от тях бяха замесени и разточени коледна баница и празнична погача по селски. ", "date": "2019.12.02", "title": "Старозагорският фестивал \"Хляб и Вино 2019\" събра 1670 лева за бебе Мая"}
{"url": "https://www.actualno.com/europe/trjabvat-3-triliona-evro-za-prevryshtane-na-evropa-v-zelena-do-2050-news_1411789.html", "text": "      На конференцията за климата COP25 в Мадрид новото ръководство на Европейския съюз (ЕС) призова за не само на ниво Европейски съюз, но и в целия свят.      „Зелената сделка“ на Европа предполага радикални реформи в икономиката, енергетиката и транспорта, които трябва да станат максимално „зелени и въглеродно неутрални. Това ще струва на Европейския съюз, по предварителни оценки, около 3 трилиона евро. Брюксел обещава да покрие само една трета от тези разходи, а останалите, както е планирано, ще бъдат осигурени от Европейската инвестиционна банка и самите страни от ЕС.   \"Предлагаме нова зелена сделка, тъй като , става въпрос за помирение\", каза председателят на Европейския съвет Шарл Мишел.\r\nСпоред него от векове светът е в състояние на \"война срещу природата, прекомерно експлоатиране на природните ресурси, довело до отговор на планетата заради това\". \"Трябва да променим нещата. Време е за зелена революция, искаме да превърнем Европа в първия зелен континент\", добави той.  Шарл Мишел призова за рязко увеличение на инвестициите в нови технологии чрез Европейската инвестиционна банка. Освен това от 2021 г. банката спира проектите, свързани с изкопаеми горива. За проекти, свързани с борбата с изменението на климата, се очаква да се отпуснат трилион евро до 2030 г. Председателят на Европейския съвет каза също, че до 2050 г. Европа ще стане първият континент, постигнал климатична неутралност.\r\nРъководителят на Европейската комисия Урсула фон дер Лайен от своя страна заяви, че смята, че ЕС може да предложи разширяване на зелената сделка до глобално ниво. \"Този месец ще предложим първия европейски закон за достигане на неутралитет на климата, така че той да стане необратим. Ние, европейците, сме готови. И ако се движим заедно, ще продължим по-бързо. Трябва да бъдем по-амбициозни в преговорите на COP. Ще преминем от европейска екологична сделка на глобално ниво\", каза тя и призова страните по света да увеличат инвестициите в иновации и зелени технологии.   Френският премиер Едуар Филип заяви, че международната общност е \"закъсняла\" с разрешаването на климатичните проблеми, а това, което прави, е \"недостатъчно\". Въпреки това той изрази оптимистичен възглед, че \"тази борба може да бъде спечелена\", призовавайки за установяване на точни цели. Филип припомни плановете на френските власти да затворят всички електроцентрали, работещи на въглища до 2022 г., а от 2040 г. да се отърват от автомобили, които замърсяват околната среда.    Португалският премиер Антониу Коща заяви, че 54% от електроенергията на страната е от възобновяеми енергийни източници. В същото време, според него, преходът към чисти източници на енергия \"не води до увеличаване на стойността, а дори може да я намали\". \"Възобновяемата енергия може да бъде по-евтина. Целта на Португалия е да изчисти 80% от енергията си до 2030 г.\", каза Коста. се провежда в Мадрид от 2 до 13 декември, председателствана от Чили. В нея участват представители на почти 200 държави, а около 30 000 души са акредитирани за събитието. През първия ден на срещата в испанската столица пристигнаха около 50 държавни и правителствени ръководители, както и ръководството на ЕС.  и РИА Новости ", "date": "2019.12.02", "title": "Трябват 3 трилиона евро за превръщане на Европа в „зелена“ до 2050 "}
{"url": "https://www.actualno.com/bgfootball/gordost-berbatov-v-otbora-na-manchestyr-unajted-za-desetiletieto-news_1411714.html", "text": "      Единственият българин, играл в Манчестър Юнайтед - , получи поредното голямо признание за приноса си към клуба. Бившият нападател попадна в отбора на десетилетието на \"червените дяволи\", съставен от talksport.com. Компания на Бербатов там правят живи легенди на футбола.      Изданието посочва, че българинът е двукратен шампион на Англия с Юнайтед и е записал 150 мача за клуба. , пише изданието.   Споменава се, че Бербатов е носител на \"Златната обувка\" във Висшата лига през 2011 година и седемкратен получател на наградата \"Футболист на годината на България.\r\nБлагоевградчанинът игра на \"Олд Трафорд\" в периода 2008-2012 година. Освен него, в отбора на десетилетието влизат Де Хеа, Евра, Видич, Фърдинанд, Валенсия, Скоулс, Гигс, Карик, Рууни, Бербатов, Ван Перси, а треньор на този дрийм тийм е сър Алекс Фъргюсън.  Трябва да се отбележи, че от настоящия отбор на \"червените дяволи\" в този състав влиза един-единствен играч - вратарят Давид Де Хеа.          ", "date": "2019.12.02", "title": "Гордост! Бербатов в отбора на Манчестър Юнайтед за десетилетието"}
{"url": "https://www.actualno.com/africa/mnogojenstvoto-v-arabskija-svjat-gubi-populjarnost-news_1411805.html", "text": "       в арабските страни от Магреба – Либия, Мароко, Тунис, Алжир и Мавритания. Това заяви професорът по социология от университета „Мохамед VI” в Мароко Мохтар ал Харис по време на форум за положението на семейното в арабския свят.      Заради сложната ситуация в Либия и по икономически причини броят на случаите с многоженство е намалял. Още през 1975 г. в Тунис е приет закон, , така че подобни случаи там се смятат за незаконни. През 2004 г. в Мароко е приет закон, поставящ пречки пред сключването на няколко брака едновременно – за целта се изисква да бъдат изпълнени множество условия, включително да се получи съгласието на първата съпруга. Много малък процент от мъжете в Алжир имат по няколко жени и изобщо темата за многоженството не намира подкрепа в обществото. Многоженството в Мавритания е разпространено само сред определени прослойки на обществото, твърди професорът, цитиран от РИА Новости.   Многоженството вече не е актуално явление за голяма част от арабските държави заради невъзможността на мъжа при съвременните условия да обезпечи еднакъв стандарт на живот за всички жени и за децата. Освен това в арабското общество и специално сред жените все по-широко влияние има тезата, че .\r\nВ същото време много мъже от региона на Магреба все още не приемат жените им да работят. Според изследване на университета, работата на жените е повод за разногласие с техните съпрузи в повече от 1/3 от семействата в тези страни. Най-много разногласия по този въпрос има сред семействата в Тунис, който се смята за най-феминистката държава в региона. Там 43 % от тунизийците са недоволни от факта, че жените им работят.  Подчертава се, че разликата във възрастта между съпрузите в страните от Магреба е между 4 и 6 години. ", "date": "2019.12.02", "title": "Многоженството в арабския свят губи популярност "}
{"url": "https://www.actualno.com/politics/prezidentyt-sys-zaharieva-i-karakachanov-na-sreshtata-na-nato-v-london-news_1411812.html", "text": "       ще ръководи българската делегация за участие в Срещата на държавните и правителствените ръководители на страните-членки на НАТО, която ще се състои на 3 и 4 декември в Лондон, Великобритания. На срещата на върха ще бъде отбелязана 70-годишнината от създаването на Алианса.      Изграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на Срещата на върха.   В Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги. В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Очаква се по време на форума президентът Румен Радев да проведе и двустранни срещи.\r\nВ делегацията, водена от българския държавен глава, ще бъдат , заместник министър-председател по правосъдната реформа и министър на външните работи, и , заместник министър-председател по обществения ред и сигурността и министър на отбраната.   ", "date": "2019.12.02", "title": "Президентът със Захариева и Каракачанов на срещата на НАТО в Лондон"}
{"url": "https://www.actualno.com/europe/konferencijata-na-oon-za-klimata-nadejda-ili-kapitulacija-news_1411710.html", "text": "      \"Изправено пред климатична криза, заплашваща цивилизацията, човечеството трябва да избира между надеждата и капитулацията\", каза шефът на ООН Антониу Гутериш, откривайки пленарното заседание на днес.      Лидерът на Конгреса на САЩ Нанси Пелоси пък заяви на конференцията за климата, че светът все още може да разчита на САЩ в борбата срещу глобалното затопляне, въпреки решението на Доналд Тръмп да се оттегли от Парижкото споразумение.   \"Ние имаме морална отговорност пред бъдещите поколения да изживеят живота си на тази планета по-добре\", каза Пелоси. \"Ние разглеждаме изменението на климата като проблем на общественото здравеопазване\", каза тя, подкрепяйки държавните глави от Коста Рика и Бангладеш. „Ние виждаме това като икономически проблем, защото това е пътят към новите зелени технологии“, продължи тя. \"Разглеждаме го и като въпрос на национална сигурност.\"\r\nПелоси и още 14 членове на Конгреса на САЩ за да отбележат, че голям брой от Съединените щати се ангажира с целите, определени със споразумението от 2015 г., както са повечето демократични кандидати за президент.  Тръмп отхвърли глобалното затопляне като измама, вървейки срещу много от политиките за климата и опазването на околната среда, установени от неговия предшественик Барак Обама. Миналия месец Тръмп официално извести за оттеглянето на САЩ от Парижкия договор за климата от 196 нации, призоваващ за ограничаване на глобалното затопляне с температура под 2,0 градуса по Целзий и до 1,5, ако е възможно. При Барак Обама САЩ изиграха ключова роля в прокарването на пакта през 2015 г.    ", "date": "2019.12.02", "title": "Конференцията на ООН за климата: Надежда или капитулация "}
{"url": "https://www.actualno.com/crime/policijata-v-panagurishte-razkri-narkolaboratorija-news_1411711.html", "text": "      Полицията в Панагюрище разкри нарколаборатория, която се е намирала в дърводелски цех. До установяването на незаконната дейност се стигнало, след като в постройката избухнал пожар, съобщи БНР.      При пристигането на противопожарния екип огнеборците се натъкнали на растения в начален етап на развитие. При последвалия наркотест се установило, че става дума за марихуана с изключително високо качество. Оцелели са 264 растения.   При последвалия обиск са разкрити уреди за контрол на температурата и влажността, аспирация, кварцови лампи, специални растителни торове за стимулиране на растежа на растенията.\r\nНаемателят на помещението е 41-годишен мъж от Панагюрище, който до този момент е с чисто криминално досие. Той е задържан, предстои прокуратурата и съдът да решат дали да бъде оставен за постоянно в ареста.   ", "date": "2019.12.02", "title": "Полицията в Панагюрище разкри нарколаборатория"}
{"url": "https://www.actualno.com/plovdiv/vyzstanoveno-e-dvijenieto-po-magistrala-trakija-news_1411790.html", "text": "      Движението по магистрала Тракия, което беше отбито по обходен маршрут заради вече е възстановено, съобщават от пресцентъра на ОД на МВР- Пловдив.      След намесата на специализирани екипи, 23 годишната шофьорка на колата, която е пострадала, е хоспитализирана.\r\nОчевидно тя е изтървала контрола над управлението и се наложи после колата да се разрязва, за да бъде извадена оттам. Очакват се данни за състоянието и. ", "date": "2019.12.02", "title": "Възстановено е движението по магистрала Тракия"}
{"url": "https://www.actualno.com/society/bylgarija-si-vze-posledno-sbogom-sys-stefan-danailov-galerija-news_1411702.html", "text": "      Вселена, верен приятел, неповторим актьор, талант, национално богатство, будител, добър и прекрасен човек, помагащ на околните. Така близки, приятели, министри, актьори и почитатели описаха големия актьор Стефан Данаилов, с който днес България си взима последно сбогом. продължително боледуване на 27 ноември във ВМА, предаде репортер на БГНЕС.      Желаещите да отдадат последна почит пред него извиха огромна опашка пред Народния театър, опашката обгради фонтана пред театъра.\r\n„Стефан Данаилов беше невероятен човек, който беше над всичко, над дребни неща. Такъв беше Ламбо. Той беше един достоен и искрен човек. Него не го интересуваха дреболиите. Ако го интересуваха, днес щеше да е тук, при нас. Той ще остане, защото направи неща, които за телевизията и театъра са жалони. „На всеки километър“ е нещо, което не може да го направи всеки“, каза просълзен актьорът Славчо Пеев.   Татяна Лолова пък каза, че той не е бил само сърдечен, красив и талантлив, а посочен.\r\n„Той беше с нас. И мисля, че ще остане до всеки един. Той е неповторимото нещо, което сме имали ние, защото го заслужаваме. Каза ми: „Не ме жалете, живял съм както трябва“. Щурчо, прекрасен, талантлив, обичлив, той не е виновен, че беше толкова прекрасен“, заяви Лолова.\r\nБившият шеф на Българския футболен съюз Вальо Михов сподели, че от дълги години се познават и че са живеели на една улица.    „Съкровеният ми спомен с него и най-пресен беше на книгата му. Прегърна ме и каза – „Утре да си в къщи“. На другия ден бях в тях. Имаше какво да ми каже. Той ме съветваше и за футбола и за много други неща. Защото и двамата сме наивни. Той беше, аз скоро ще отида при него“, каза той.\r\nКорнелия Нинова посочи, че в лицето на Стефан Данаилов са изгубили свой духовен водач.\r\n„Изпратихме една вселена от талант, красота, любов и мъдрост.  Стефан носеше доброта в себе си и я раздаваше на другите. Винаги съпреживяваше и болките, и тревогите на останалите като свои, беше добър човек, почтен и широко скроен. За нас е вдъхновение, опора и сила. Ние, българските социалисти загубихме свой духовен водач. Макар че в последните си дни, в болничната стая той ми каза: „Не плачи, каквото и да се случи с мен продължаваме заедно“. И е прав - въпреки смъртта, където и да сме, каквото и да правим, ще го носим в едно съкровено място в душите си, така че сме заедно. Поклон пред великия, непостижимия и незабравимия Стефан“, заяви със сълзи на очите лидерът на БСП.     Актьорът Владимир Пенев пък коментира, че има раздели, които не могат да се приемат и тази е точно такава.\r\n„Искам да го запомня усмихнат, чаровен, човечен и добър, какъвто той си беше. Има такива раздели, които не може да приемеш. Аз не мога да си представя, че вече го няма и затова ще го пазя и помня такъв какъвто е в сърцето ми“, каза той и подчерта, че Данаилов му е помогнал в трудни и различни периоди в живота му.\r\nПо думите на колегата му Стоян Алексиев, Стефан Данаилов е истина и любов.\r\n„Светъл дух, силен дух, голям актьор, защото той беше верен на професията си. Професията ни е божествена. Това означава, че както Бог е истина и любов, Стефан беше истина и любов“, посочи Алексиев. С цветя в ръка, на километричната опашка, своя ред да си вземе лично сбогом с легендата на българския театър и кино дойде и кметът на София Йорданка Фандъкова. Тя каза, че ще се вслуша в думите и ще го запомни като актьор, а не като политик.\r\n„Като голям артист и учител за всички нас – така ще го запомня. Днес е тъжен ден, но вярвам че всички ние ще го запомним с неговите роли основно. Той самият казва, че би искал да бъде запомнен като артист. Данаилов беше голям човек, голяма личност и несъмнено голям артист“, каза още тя.\r\nВ градинката пред театъра е наредена и изложбата „Познатият непознат Стефан Данаилов“, която припомня част от големите роли, които той е изиграл. На едно от таблата, с неговия лик, звучат и думите му – завет: „Иска ми се хората да ме запомнят като Ламбо, българският артист“. ", "date": "2019.12.02", "title": "България си взе последно сбогом със Стефан Данаилов (ГАЛЕРИЯ)"}
{"url": "https://www.actualno.com/politics/borisov-opisa-klimata-predi-sreshtata-na-oon-az-sym-ot-real-madrid-video-news_1411713.html", "text": "      Една от първите реплики на българския премиер Бойко Борисов на 25-тата конференция на ООН в Мадрид беше насочена към испанския премиер Педро Санчес.      Припомняме, че Санчес все още не е министър-председател на Испания след в страната – той всъщност зае поста заради оставката на Мариано Рахой, дошла след кризата с преди две години и оттогава Испания няма стабилно управление, защото не може да се сформира устойчива управленска коалиция.\r\n\"Аз съм от Реал Мадрид\" - така Борисов обясни на Санчес кога точно е пристигнал в испанската столица, точно след като каза, че снощи не се бил разхождал много да види забележителностите ѝ, защото било студено.     ", "date": "2019.12.02", "title": "Борисов описа климата преди срещата на ООН: Аз съм от Реал Мадрид (ВИДЕО)"}
{"url": "https://www.actualno.com/politics/dbtoplofikacija-na-energijnata-borsa-bez-posrednici-news_1411712.html", "text": "      \"Най-голямото общинско дружество – – е в практически фалит и това е илюстрация за ръководния капацитет не само на конкретното дружество, но и на цялата общинска администрация. Говорим за фалит, който излиза наяве на фона на предложенията за покачване на данъците в София\".      Това се казва в декларация на групата на Демократична България в Столичния общински съвет.   \"Общинската администрация, която се кани да иска още пари от гражданите, не съумява да управлява адекватно онова, което вече й е било поверено. Затова общинските дружества, вместо да допринасят за приходите на града, тежат като воденичен камък на шията на всички граждани. при планирана 14 млн. лева за цялата 2019 година е истински погром за Топлофикация. Този резултат е следствие от изключително слабото управление на компанията, а не само от цитираните обективни фактори – покачването на цената на въглеродните емисии и повишените амортизации, вследствие от извършената преоценка на активите на компанията, с единствената цел да се покаже, че собственият й капитал е положителен.  Очевидно е, че сегашното управление на топлинната фирма няма нито капацитета, нито уменията да продължава да се разпорежда с активи и пасиви за по милиард лева. А вече не разполага и с доверието на столичани.\r\nКрайно време е принципалът на дружеството – Столичният общински съвет – да участва по-активно в този процес. Включително като се върнем към едностепенна форма на управление – без надзорен и управителен съвет, а само със Съвет на директорите, който да бъде избиран директно, след публичен конкурс, и да отговаря пред Столичния общински съвет.\r\nПрез изминалата седмица, по време на изслушванията в комисиите, ни беше съобщено, че решението за избора на нов изпълнителен директор, за когото проучихме, че няма добри референции от предишните си работодатели, , направо чрез гласуване в Надзорния съвет\", заявяват от ДБ.       \"Няма как да отминем скандалния договор за посредничество при търговията с електроенергия, сключен с Гранд енерджи дистрибюшън ЕООД без конкурс. Беше ни съобщено, че той изтича след месец, но ние настояваме незабавно да се приемат мерки за изграждане на капацитет за директно участие на Топлофикация на енергийната борса без посредници. Енергийните експерти на Демократична България са готови да участват със своите знания и опит в този процес, който ще бъде ключов за подобряване на финансовото състояние на дружеството.\r\nПроблемът не е и единствено финансов. Не виждаме също така никаква амбиция в директорите на компанията за промяна на манталитета и поведението й спрямо нейните клиенти. Една пазарна икономика прогресира, когато субектите в нея се борят със зъби и нокти за това да привлекат нови потребители. При Топлофикация имаме множество оплаквания, свидетелстващи за открито пренебрежение към клиентите. Това е и причината хората да бягат от услугата и във все повече блокове процентът на абонатите да пада под критичния минимум.\r\nПризоваваме за бързи оставки на всички членове на Надзорния и Управителния съвет на дружеството, защото са отговорни за трупащите се планини от дългове. Нека покажат лично достойнство и се оттеглят сами.\r\nНастояваме и за избирането на нов независим контрольор от средите на международно признатите одиторски компании, който да проследи събитията, довели до катастрофалното състояние на Топлофикация!\r\nНастояваме час по-скоро да се започне процедура за външен мениджър на компанията. Смятаме за ключово това да бъде фирма със значителен опит в бранша, необвързана със структурите, които досега са я източвали\", подчертават от ДБ.      Групата настоява още за ясни ангажименти за инвестиции, за разделяне на топлопреносната мрежа от производството на пара и електроенергия, и за опции за свързване на независими доставчици на топлина, включително екологични.\r\n\"Крайно време е Топлофикация София да се превърне в модерно енергийно дружество, което: активно внедрява новите постижения за ефективно и екологично производство на електрическа и топлоенергия;\r\nучаства без посредници на енергийната борса и печели от високоефективното комбинирано производство;\r\nпредлага най-добрите услуги на поносими за клиентите цени;\r\nноси полза на всички софиянци, а не прахосва парите им и ограничените природни ресурси\", се казва още в декларацията ", "date": "2019.12.02", "title": "ДБ:Топлофикация - на енергийната борса без посредници "}
{"url": "https://www.actualno.com/europe/rjadyk-bjal-nosorog-se-rodi-v-belgijski-zoopark-video-news_1411697.html", "text": "      Рядък южен бял носорог се роден в зоологическа градина в Белгия. Зоолозите са щастливи, че усилията им за спасяването на застрашения вид дават резултат, съобщи АФП.        \"Прелестно малко мъжко се роди рано сутринта днес... Майката Мадиба и бебето й се справят добре\", се казва в съобщение на зоопарка \"Паири Дайза\".\r\nБелгийският зоопарк има още една женска - Ели, която е бременна. Раждането се очаква \"до края на тази година\".  Ели вече има малко, Сетемба, роден през 2016 г. и преместен в  зоологическа градина в испанския град Малага като част от програмата за  развъждане в Европа.   В природата има приблизително 18 000 южни бели носорога, но на всеки 8 часа бракониери убиват по един от тях. \r\nДруг вид носорог, вторият по големина сухопътен бозайник в света, северният бял, е в още по-голяма опасност, като съществуват само два от подвида. Останалата северна бяла двойка са женски, така че те ще изчезнат, освен ако техните гени не бъдат запазени или възстановени и не започне изкуствена размножителна програма, посочват зоолози.      През юли се роди южно бяло малко чрез изкуствено осеменяване в Сан Диего, което зоологическата градина приветства като стъпка към усъвършенстване на техниката.  ", "date": "2019.12.02", "title": "Рядък бял носорог се роди в белгийски зоопарк (ВИДЕО)"}
{"url": "https://www.actualno.com/starazagora/poredna-premiera-za-stotnija-sezon-na-starozagorskija-teatyr-po-hajtov-news_1411716.html", "text": "      Спектакълът на Драматичен театър (ДТ) \"Гео Милев\" в Стара Загора.      „Стогодишният юбилей на театъра съвпада със сто години от рождението на големия български писател Николай Хайтов. Отбелязвяме тези годишнини с театрален проект, който споделя , чието дело са на спектакъла. „Мерак” ще Ви пренесе в Родопите, ще Ви срещне с българи и българи помаци, ще Ви разказва за любов, мъжество, чест, дълг, за изконния човешки инстинкт - продължаването на рода. Ще дръпне струните на скритите желания и стаените блянове на нашите герои, изправени пред непосилен избор… Вярвам, че ще обикнете тези герои, както ги обикнахме ние и ще припознаете у тях по нещо от себе си!\", казва още Асенова. \r\nСценографията на постановката е дело на Тодор Райков ,костюмите - на Анелия Райкова, музикалното оформление и консултациите по сценичен бой - на Камен Иванов, хореографията - на Христо Иванов, вокалите - на Лия Иванова. \r\nВ ролите на Каньо, ходжа и дядото ще се превъплъти Георги Райчев. Иван Калошев ще бъде Рамадан и Мустафа, Кольо Стайков - Шебан, Стефан Борисов - Юмер и брат. Зрителите ще видят в тройна роля и Жоро Райчев, който ще бъде - кмет, Руфат и Мюмюн. Ирина Илиева ще се превъплъти в образите на Силвина и Звездичка. Цветомир Черкезов е комшията, а Николета Милкова - Емине.   на \"Мерак\" на основната сцена на ДТ \"Гео Милев\", а спектакълът ще се играе и на 9 декември. ", "date": "2019.12.02", "title": "Поредна премиера за стотния сезон на старозагорския театър по Хайтов "}
{"url": "https://www.actualno.com/actualno/neno-ne-voda-no-ne-i-ostavka-news_1411672.html", "text": "       , Перник няма вода. има винкели. , Перник не ги използва. Но протестира. , не протестира където трябва. може ако поседи малко повечко без вода да се получи.       , екоминистърът не е отговорен. подопечното му министерство разписва графика за използване на язовирите в тази държава – всички язовири! , не знаем кой е виновен. ще узнаем – друг път. , язовир \"Студена\" хич и не се пълни от юли насам – по за ползването на язовирите (отваряте за всеки месец справката и гледате между 11-та и 12-та страница за язовир \"Студена\", там, където е отчетът за Западнобеломорския регион). пък от тогава изтича здраво – с поне над 1 млн. куб. метра месечно, от септември насам и с по 2 млн. куб. метра. , не трябва много акъл да се сетиш, че когато има такова намеление на нивото на водата, явно има огромен проблем, още повече, че през първата половина на годината най-голямата разлика в нивото е около 3 млн. куб. метра, а за второто полугодие разликата е вече над 8,5 млн. кубични метри т.е. над 2,5 пъти по-голяма от първото полугодие.  с подопечните си да събира данни що така стана и тепърва да сезира прокуратурата. , не е нужно да си идиот, за да разбереш само по числа какво става. е нужно да си пълен идиот - или корумпиран, или зависим, или нехаещ, за да действаш чак сега, при свършен факт. , Нено Димов още не е уволнен. заслужава на 100%. , няма да бъде уволнен. защо – защото слушка. Да си спомним само КОЙ (официално) за управление на Национален парк \"Пирин\" между Коледа и Нова година (28.12.2017), който по живо по здраво в съда.   , България така няма да я бъде.  едни 3 млрд. лева за харчене точно преди коледните празници – ще го бъде още известно време. , не бъдете песимисти. намерете начин да бъдете оптимисти, ако можете – на мен вече ми е крайно трудно! Автор:   ", "date": "2019.12.02", "title": "Нено – не вода, но не и оставка"}
{"url": "https://www.actualno.com/burgas/gradyt-v-kojto-e-jivjal-avtoryt-na-pesenta-tiha-nosht-se-dokosna-do-bylgarskite-tradicii-news_1411717.html", "text": "      Алпийският ски курорт Ваграйн в Австрия е домакин на изложба, посветена на традиционните за българите празници, обичаи и поверия през месец декември. Тя е подготвена от Регионален исторически музей Бургас. Подбрани са експонати, които показват традициите свързани с дните на светците Варвара, Сава и Никола. Кулминацията на изложбата е Бъдни вечер и Коледа. Оригинални костюми на коледари, носии от Странджанския край, обредни хлябове и различни видове сурвачки представят бургаски регион в Австрия. За да стане експозицията факт, Регионален исторически музей Бургас си сътрудничи с местното туристическото дружество Kulturverein Blaues Fenster и Почетното консулство на Австрия в Бургас.       Директорът на Регионален исторически музеи-Бургас д-р Милен Николов беше част от делегацията. За той разказа за събитието:“Получихме покана от музея „Тиха нощ“ /Stille Nacht/ в град Ваграйн. Те са се свързали с почетният консул на Австрия в Бургас доц. д-р Радостина Иванова-Мишинева с молба да им изпрати снимки, които представят традициите на Коледа в Бургаския край.   Оказа се, че в град Ваграйн е живял авторът на текста на песента „Тиха нощ“ Йозеф Моор и музеят е посветен на него. Точно в този град той написва песента, за да повдигне духа на хората. Авторът на музиката е от същия град. Йозеф Моор не е доживял да си чуе песента, нито да разбере за нейната популярност по целия свят“.\r\nЕкспозицията е предизвиквала голям интерес сред жителите на градчето, които уважават културното си наследство. Музеят се намира в къщата в която е живял Йозеф Моор.За да бъде изграден са вложени 2.5 милиона евро, които са дадени от държавата, общината и ЕС.\r\n„Всички разходи по пренасянето на експонатите са платени от австрийския музей и дружество Kulturverein Blaues Fenster. Експозицията се радва на огромен интерес от страна на австрийците. Но още по-хубавото е, че тя остава и ще бъде видяна от хора от целия свят, които посещават зимния курорт. На сезон алпийският ски курорт Ваграйн прави около 2 милиона нощувки, като сезонът сега започва“ добавя Милен Николов.     След откривнаето на изложбата директорът на музея „Тиха нощ“ е споделил, че от 11 години се правят такива коледни събития, но българското присъствие е впечатляващо.\r\nГолямо впечатление на домакините са направили и вкусните гозби сготвени от жените от състава за автентичен фолклор от НЧ „Просвета-1929“ в село Люляково, община Руен. Освен с танци те са смаяли домакините с вкусно приготвените ястия от боб, зелник, баница, тиквеник. „Австрийците си изядоха всичко и искаха още“, разказва директорът на историческия музей.\r\nПредстои за Ваграйн да замине делегация в която влизат ученици ПГТ „Проф. Д-р Асен Златаров“- Бургас и танцов ансамбъл „Атанас Манчев“. ", "date": "2019.12.02", "title": "Градът, в който е живял авторът на песента „Тиха нощ“, се докосна до българските традиции"}
{"url": "https://www.actualno.com/asia/toksichna-pjana-pokri-indijski-plaj-video-i-snimki-news_1411665.html", "text": "       Бяла пяна покрива един от най-известните плажове в Индия за четвърти пореден ден, създавайки нова опасност от замърсяване за страната, предава АФП.      Децата играят и си правят селфита в облаците от бели мехурчета на плажа  Марина, въпреки че пряната има остра миризма и на рибарите е казано да  не влизат в морето в близост до нея.  Лекарите предупреждават, че пяната може да причини проблеми с кожата.  Според местните медии, тя се образува всеки мусонен сезон, но тази  година е особено опасна.  Предупрежденията изглежда не са стигнали до стотиците семейства,  които посещават най-дългия градски плаж в Индия, оставяйки децата  щастливо да скачат в пълната с токсини пяна. Съветът за контрол на замърсяването в щата Тамил Наду заяви, че анализира проби от пяната, която се е разпространила на няколко километра по плажа.\r\n\"Определено не е добре хората да влизат в пяната, но те просто не осъзнават рисковете\", казва Правакар Мишра, учен от Националния център за крайбрежни изследвания в Ченай, според който облаците от пяна нарастват през последните години.    Според Мишра голяма част от пяната идва от остатъците от миещи препарати, които се смесват с други отпадъци.\r\nСамо 40% от канализацията в Ченай и други големи градове получава  правилно пречистване.\"Останалото се влива в морето и резултатът е  налице“, казва ученият Правакар Мишра. \"Замърсяването сега е по-голяма заплаха за плажовете на Индия от  покачващите се морета\", каза Мишра, като подчерта проблемите с  канализацията, микропластмасата, която убива рибата и торбичките и  чашките, които покриват пясъка.   Само преди дни доброволци направили акция по почистването на плажа в  Ченай. Само за 2 часа те събрали близо един той пластмаса и други  отпадъци.     Властите също са нащрек за повторение на инцидента от 2017 г., когато  хиляди риби бяха убити от замърсяване, покосило плажовете по същото  време.\r\n30-годишният рибар Джеяселан заяви, че клиентите му не искат да купуват дори малкото количество риба, което е успял да улови през последните дни.\"Всички мислят, че е замърсена\", каза той.\r\nМарина Бийч е център на живота в Ченай повече от век. През уикендите десетки хиляди пълнят някога девствените пясъци. Експертите обвиняват обилния дъжд през последните дни, който е пренесъл необработените отпадъци от канализации и фосфати до морето, предава БГНЕС. ", "date": "2019.12.02", "title": "Токсична пяна покри индийски плаж (ВИДЕО и СНИМКИ)"}
{"url": "https://www.actualno.com/europe/euraktiv-spored-ek-andrej-babish-e-v-konflikt-na-interesi-news_1411724.html", "text": "      Одит на Европейската комисия потвърди, че чешкият министър-председател е в конфликт на интереси, поради предишната си бизнес империя, която е вложил в доверителни фондове, предава Euroactive, като се позовава на информация от електронното издание на чешкото списание Respekt.       , че е изпратила резултатите от одита на чешките власти, но съобщи, че съдържанието е поверително, защото одитната процедура е в ход, цитира изданието Агенция \"Фокус\".   Говорител на чешката холдингова компания \"Agrofert\" заяви, че компанията няма информация за резултатите от одита. Компаниите от групата на \"Agrofest\", които са ядрото на активите на Андрей Бабиш, са оценени от списание \"Forbеs\" на 3,5 млрд. долара и са едни от най-големите получатели на субсидии от Европейския съюз за земеделие и инвестиционни проекти.\r\nТе се управляват от два доверителни фонда от 2017 г., като споразумение е направено, за да може Бабиш да отговори на местния закон за конфликт на интереси. По-рано той повтори в телевизионен дебат, че е изпълнил всички законови задължения.  Предварителният одит, който изтече през юни, навежда на мисълта, че страната може да бъде изправена пред задължението да върне милиони евро помощ от ЕС, предоставени на компаниите от \"Agrofest\". припомня, че през юни чешкият министър-председател Андрей Бабиш и правителството му оцеляха при вот на недоверие, предизвикан от твърденията, че милиардерът е въздействал върху правилата за разпределяне на евросредства, за да може да се облагодетелства холдингът му \"Agrofest\". Ообвинението излезе след доклад на ОЛАФ. Управлението му е беллязано със серия от скандали и Можете да прочетете още в .    ", "date": "2019.12.02", "title": "Euraktiv: Според ЕК Андрей Бабиш е в конфликт на интереси "}
{"url": "https://www.actualno.com/balkani/megadelo-za-korupcija-v-gyrcija-prikluchi-s-15-godishni-prisydi-news_1411726.html", "text": "      Основните виновници в и гръцкия телекомуникационен оператор OTE, бяха осъдени на 15 години затвор от гръцките съдии днес, съобщава AFP.      Базираната в Бавария Siemens, чиито връзки с Гърция започват в далечния 19-ти век, се подозирала, че е подкупила различни служители, за да сключи един от най-доходоносните договори в страната - голямото обновяване на телекомуникационната мрежа в края на 90-те години.   Гръцки апелативен съд миналия месец обяви 22 присъди по делото, включително на бивши ръководители на Siemens и банкери. Днес той постанови 15-годишни присъди на бившия местен шеф на Siemens Михалис Христофоракос, който избяга в Германия преди десетилетие, и на неговия заместник Христос Каравелас, който също избяга, наред с други хора. ., но първоначалното разследване започна преди повече от десетилетие. Оттогава са починали десет обвиняеми.  През 2011 г. парламентарна комисия определи, че завишените договорни цени струват на страната поне два милиарда евро (2,2 милиарда долара при сегашните темпове) през 90-те години.\r\nКато цяло се твърди, че Siemens е похарчил около 70 милиона евро за подкупи в Гърция, според гръцките съдебни източници. Смята се, че част от тези пари са попаднали в джобовете на различни високопоставени гръцки служители, които са помагали при посредничеството на договорите. Парламентарната комисия включва 15 министри или бивши министри от двете основни тогава партии Пасок и Нова демокрация, които се редуваха във властта през предходните три десетилетия.   Двама бивши служители на Пасок - бившият партиен стратег и помощник на бившия премиер Костас Симитис и бивш министър, признаха, че са вземали пари от Siemens.    Единият от тях получи условна присъда през 2017 г., а другият бе оправдан миналия месец. ", "date": "2019.12.02", "title": "Мегадело за корупция в Гърция приключи с 15-годишни присъди "}
{"url": "https://www.actualno.com/europe/ubiha-deteto-na-ukrainski-politik-v-strelba-po-avtomobila-mu-news_1411673.html", "text": "      Неизвестен в Киев стреля по автомобил на депутата от Областния съвет в Киев и бизнесмен Вячеслав Соболев, съобщава РИА Новости по информация в националните медии.      Пресслужбата на столичната полиция заяви, че в центъра на Киев са стреляли по кола, в резултат на което е починало дете.   По този факт е образувано наказателно дело за умишлено убийство. Киев е под обсада на полицията във връзка с издирването на убиеца.\r\n\"Шофьор на автомобила е бил депутатът от Областния съвет в Киев Вячеслав Соболев, който е застрелян на ул. „Лев Толстой\" в Киев\", се казва в доклада.  До него се е намирала съпругата му, а на задната седалка е бил 3-годишния му син Александър. Соболев е видян да бяга с детето на ръце, търсейки помощ.\r\nСамият депутат потвърди, че синът му е убит по време на стрелбата. „Соболев не пожела да сподели други подробности“, се казва в съобщението.    ", "date": "2019.12.02", "title": "Убиха детето на украински политик в стрелба по автомобила му "}
{"url": "https://www.actualno.com/asia/oksfam-na-vseki-2-sekundi-njakoj-napuska-doma-si-zaradi-klimatichnite-promeni-news_1411611.html", "text": "      Природни бедствия в резултат на климатичните промени са принудили по 20 милиона души на година да напуснат домовете си през последното десетилетие. Това означава по един човек на всеки две секунди търси нов подслон, разкрива нов доклад на \"Оксфам\", цитиран от .      Статистиката прави промените в климата най-големият фактор за вътрешно разселване за периода. Вероятността хората да бъдат вътрешно разселени в резултат на наводнения, циклони и пожари е 7 пъти е по-възможна отколкото заради вулканични изригвания и земетресения, и се случва 3 пъти по-често в сравнение с бягство заради конфликти, отбелязват от благотворителната организация.   Казусът е един от многото, които ще бъдат обсъдени на по изменението на климата, която започва в Мадрид. На нея България е представена от премиера Бойко Борисов. Очаква се държавните ръководители да преговарят по правилата за новия пазарен механизъм по Парижкото споразумение, който предвижда доброволно намаляване на емисиите, предназначени за развиващите се страни. Позицията на България е, че Европейският съюз не може да се справи самостоятелно с проблема без активното участие на Китай, Индия и САЩ. Премиерът , че ще защитава продължаването на работата на въглищните централи у нас.\r\nОт \"Оксфам\" призовават международната общност да направи повече за финансиране на програми в помощ на по-бедните държави, засегнати от климатичните промени. Причината е, че те са изправени пред най-голям риск, въпреки че  отделят много по-малко въглеродни емисии от по-богатите държави, сочи  докладът.  Четири пъти по-вероятно е държави с ниски доходи, такива като Индия, да бъдат засегнати от разселване заради климатичните промени в сравнение с държави като Испания и САЩ. 80% от засегнатите живеят в Азия.\r\nМалки островни държави, такива като Куба, Доминика и Тувалу, са особено уязвими, което ги прави 7 от топ десетте държави с най-висок процент на разселени заради природни бедствия между 2008 и 2018 г.   Хората, живеещи на тези малки островни държави, са 150 пъти по-вероятно да бъдат разселени в резултат на природни бедствия в сравнение с живеещите в Европа, се посочва в доклада на организацията, в който са анализирани данни за разселените хора от 2008 до 2018 г.    Не случайно и думата на 2019 г., според Оксфордския речник, е изразът , което на български език няма абсолютно точен преглед, но означава спешно положение с климата. В речника изразът е обяснен като \"ситуация, изискваща спешни действия за спиране на климатичните промени и предотвратяване на потенциално необратими щети върху околната среда в резултат на това\". Този израз беше избран поради растящия интерес към темата в обществото и тревогата на хората за климатичните проблеми през 2019 година.\r\nПреди по-малко от месец, 11 000 учени се обединиха, за да бъде чут техният апел: Светът е изправен пред \"климатична криза\", а всички нас ни чакат \"неподозирани страдания (untold suffering)\", ако не се предприемат спешно промени в глобалната политика и в начина ни на живот като общество. Те заявиха, че светът е изправен пред \"извънредно положение\" заради промените в климата , за което говори промяната на жизненоважни за човечеството параметри. Още за техния анализ можете да прочетете в В тази връзка Европейският съюз(EС) си поставя все по-амбициозни цели по отношение на енергийната политика. Колкото по-амбициозни стават те обаче, толкова по-налудничаво звучат мерките за тяхното постигане. През последните няколко години особено актуално е говоренето за постигането на „въглеродна неутралност“. Намаляването на въглеродните емисии стои в основата на всички стратегически документи, очертаващи дългосрочните хоризонти на развитие на европейската енергетика, пише в специален анализ за икономистът Борислав Боев. Прочетете анализа в .    ", "date": "2019.12.02", "title": "Оксфам: На всеки 2 секунди, някой напуска дома си заради климатичните промени"}
{"url": "https://www.actualno.com/politics/na-10-dekemvri-shte-se-gleda-deloto-za-kasirane-na-izborite-v-sofija-news_1411660.html", "text": "      Софийският административен съд пренасочи за 10 декември, предаде БНР, като се позова на съобщение от съда.      Причината е жалба от Иван Петров от \"БСП за България\" срещу отказа на съдия Галин Несторов да го конституира като страна в процеса.\r\nПо жалбата трябва да се произнесе Върховният административен съд.   За днес трябваше да е готова съдебно-техническа-математическа и компютърна експертиза и да бъдат разпитани по трима свидетели, доведени от страните по  делото  - Инициативният комитет, издигнал Мая Манолова, и Общинската избирателна комисия и ПП \"ГЕРБ\".  На предишното заседание съдът възложи на две вещи лица да изчислят математическия модел на резултатите на Мая Манолова и Йорданка Фанкокова от всички протоколи на СИК, да установят дали резултатите съответстват на посочените в  протоколите и дали са въведени правилно, както и колко имащи право на глас са били включени в избирателните списъци на ЦИК за първи и втори тур на местните избори.\r\nСвидетилите пък са във връзка с твърдения на загубилата изборите Мая Манолова за хаос и сериозни нарушения при предаването на бюлетините и протоколите в зала \"Арена Армеец\". От Общинската избирателна комисия обаче категорично не са съгласни с това твърдение.\r\nМая Манолова, която остана втора на вота за столицата, твърди, че на втория тур на местните избори са допуснати поредица от нарушения в мащаб, който може да обърне разликата между нея и спечелилата Йорданка Фандъкова:       \"Формалният сбор на 7 хиляди недействителни, 7 хиляди дописани в избирателните списъци, 7 хиляди купен ромски вот - даже грубата сметка показва, че нарушенията са много повече от разликата между двамата кандидати\".\r\nСпоред председателката на общинската избирателна комисия Полина Витанова обаче грешките са аритметични и не променят резултата  от вота дори и след математическата експертиза.\r\nНа миналото заседание на съда . То бе отхвърлено от съдия Галин Несторов, който обаче не изключи да има броене в отделни секции. Това ще зависи от заключенията на вещите лица и от общо шестимата свидетели, от които се очакваше да разкажат каква е била организацията при предаването на чувалите с бюлетини и протоколите в зала \"Арена Армеец\". \r\nСлед прпедишното заседание по делото Мая Манолова определи грешките като драстични. ", "date": "2019.12.02", "title": "На 10 декември ще се гледа делото за касиране на изборите в София"}
{"url": "https://www.actualno.com/society/francuzin-shte-pravi-edinnija-turisticheski-brand-na-bylgarija-news_1411655.html", "text": "      Французинът Стефан Делайе – председател на Френско-българската търговска и индустриална камара, е поел ангажимента да изработи единен бранд на България като туристическа дестинация. Министерството на туризма е подписало договор за това с неговата еднолична фирма „Хавас Уърдуайд София“ на стойност 450 480 лв. с ДДС. Тя е била единствен кандидат в обявената процедура.      С възложения ангажимент се цели създаване на единна комуникационна идентичност на бранд България . Това трябва да стане чрез базова творческа концепция и визия, осигуряване на консистентност в комуникацията чрез унифициран подход към дизайн и послания на бранда. А с това и изграждане на ясен и категоричен имидж на страната сред целевите аудитории.\r\nПланирано е да се изработи единна визуална идентичност за рекламно-комуникационна платформа на България като туристическа дестинация, която да бъде адаптирана за комуникация в различни канали - ТВ, радио, интернет, печатни издания, външна реклама, брандинг материали за щандове, събития и др.\r\nОчаква се чрез този договор да се създаде единен криейтив макет (базова творческа концепция); стартова библиотека от материали и наръчник за използването им.  Ще се направят три основни рекламни продукта с фокус по теми зимен туризъм (ски и зимни спортове), летен туризъм (слънце и море) и културен туризъм (културно-исторически туризъм).\r\nС всичко това се заема Стефан Делайе, роден през 62-ра година в Париж. Той е завършил Висшия институт по мениджмънт (Institut Superieur Gestion) във френската столица.  \r\nЖенен е за българка и има син. С богат професионален опит е в сферата на маркетинга и комуникациите във Франция, Великобритания, Швейцария и България.     ", "date": "2019.12.02", "title": "Французин ще прави единния туристически бранд на България"}
{"url": "https://www.actualno.com/curious/vyzgolemi-obuvki-na-megan-markyl-modna-katastrofa-na-desetiletieto-news_1411690.html", "text": "      „Love The Sales“ публикува списък с модни грешки, допуснати от известни личности.      Списъкът на модните бедствия изненадващо включва жени, които се считат за модни икони на днешния ден. На върха на списъка са и риалити звездата .   Грешките им в стила ги поставят в списъка на най-големите модни провали през последното десетилетие.\r\nСтава въпрос за възголеми обувки на Меган Маркъл, които тя е носила на годежа с принц Хари и вече известната флорална рокля на Ким Кардашиян с надпис Givenchy, с която тя се появи на Мет Гала в деветия си месец от бременността си.   ", "date": "2019.12.02", "title": "Възголеми обувки на Меган Маркъл – модна катастрофа на десетилетието "}
{"url": "https://www.actualno.com/burgas/lubimi-na-burgazlii-tvorci-shte-pejat-i-recitirat-v-navecherieto-na-nikulden-news_1411669.html", "text": "      Едно от събитията, посветени на Никулден – Денят на Св. Николай Чудотворец и празник на Бургас, ще се проведе на трети декември в Културен Център \"Морско казино\".      От 18.30 часа в зала \"Георги Баев\" ще бъдат показани клиповете от проекта „С гласа на Бургас”. Поп изпълнителката Тони Димитрова е един от участниците в програмата. Актьорите Димитрина Тенева, Тони Минасян, Ива Папазова, Никола Парашкевов и поетесата Елка Стоянова, ще четат стихове на Ваньо Вълчев, Венда Райкова, Христо Фотев, Петя Дубарова и Невена Елисеева.   Ще присъства и екипът, който е екранизирал стихове на бургаските поети, които са изпълнени от любими актьори. Повечето от тях, както и някои от авторите на стиховете, ще присъстват на събитието.\r\nПианото на Тончо Русев отново ще засвири за бургазлии. То ще „оживее“ под виртуозните пръсти на голямата бургаска пианистка Рада Чомакова.   ", "date": "2019.12.02", "title": "Любими на бургазлии творци ще пеят и рецитират в навечерието на Никулден"}
{"url": "https://www.actualno.com/balkani/trus-ot-4-ta-stepen-i-v-bosna-i-hercegovina-sutrinta-news_1411682.html", "text": "       от 4-та степен по Рихтер е регистрирано и Босна и Херцеговина тази сутрин около 5:00 часа местно време, съобщава Кликс, цитирана от БГНЕС.      Епицентърът на земетресението в БиХ е бил на дълбочина около 15 километра, на 24 километра североизточно от Невесине, съобщи Европейският средиземноморски сеизмологичен център.   Земетресението се е усетило в по-широкия район на Херцеговина, но и в района на Сараево, Дубровник, Далмация и Черна гора.\r\nНевесине бе засегнат от земетресение миналата седмица от 5,4 по Рихтер, както стана и вчера, когато беше регистрирано земетресение от 4,2 степен.  От вторник, от мощно земетресение, при което загинаха 51 души и пострада целия регион, земята все още се тресе. Регистрирани бяха повече от 1300 земетресения. ", "date": "2019.12.02", "title": "Трус от 4-та степен и в Босна и Херцеговина сутринта "}
{"url": "https://www.actualno.com/society/noi-zapochva-izplashtaneto-na-pensiite-na-9-dekemvri-news_1411663.html", "text": "      Изплащането на пенсиите за месец декември от Националния осигурителен институт (НОИ) ще започне на 9 декември (понеделник) и ще приключи на 20 декември (петък), съобщиха от НОИ.      В изпълнение на Постановление на Министерския съвет № 292 от 20.11.2019 г., заедно с пенсиите ще бъде изплатена и еднократна допълнителна сума в размер на 40,00 лв. на 1 250 236 пенсионери, на които пенсията или сборът от пенсиите (заедно с добавките и компенсациите към тях) за месец декември 2019 г. е в размер до 363,00 лв. включително.   Изплащането на сумите чрез пощенските станции ще бъдe извършено съобразно изготвен график, предварително обявен във всяка една от тях.\r\nПреводите на декемврийските пенсии по сметките на пенсионерите, които получават парите си по банков път, ще бъдат извършени на 9 декември 2019 г.   ", "date": "2019.12.02", "title": "НОИ започва изплащането на пенсиите на 9 декември  "}
{"url": "https://www.actualno.com/europe/zapochva-25-ata-konferencija-na-oon-za-izmenenie-na-klimata-news_1411684.html", "text": "      Премиерът Бойко Борисов участва в 25-ата в Мадрид. Домакин на световния форум е испанският министър-председател Педро Санчес.      До 13 декември представители от близо 200 държави ще обсъдят последните детайли по правилата за прилагане на Парижкото споразумение.\r\nПо време на конференцията на своя среща ще обсъдят важни въпроси, налагани от климатичните промени и опазването на околната среда, които са сред приоритетните теми за целия ЕС.\r\nОчаква се генералният секретар на ООН Антонио Гутериш да призове страните значително да намалят въглеродните емисии.  По-рано генералният секретар на ООН Антониу Гутериш предупреди, че усилията, които се полагат за , са крайно недостатъчни. Toй призова за край на войната срещу природата:\r\n“От много векове човешкият род . Планетата се отбранява. Ние трябва да спрем войната си срещу природата и науката ни казва, че можем да го направим. Последните пет години са най-топлите, откакто се води статистика. Морските нива са най-високите в човешката история, ледените шапки се топят с безпрецедентна скорост, а океаните стават по-киселинни. Всички знаем последиците от това“.\r\nБългарският премиер Бойко Борисов също участва в климатичната конференция. Той припомни, че евроинституциите поставят климатичните промени и опазването на околната среда на водещо място:    “Аз ще се опитвам да защитавам и нашите въглищни централи, и някои вредни производства, които имаме, за съжаление. Но те казват друго – мислете първо за продължителността и качеството на живот, за 5 или 10 хил. души можете да намерите работа. Но когато имате най-високата смъртност заради мръсния въздух - ето това изисква един дебат“.\r\nКонференцията трябваше да се проведе в Чили, но беше отменена от правителството заради седмици на граждански протести.\r\nДомакинството беше поето от Испания. Около 50 световни лидери се участват на срещата. На преговорите ще присъстват 29 хиляди души.\r\nГенералният секретар на ООН Антонио Гутериш заяви, че климатичната криза е неизбежна и политическите лидери трябва да реагират. По думите му, важно е да се гарантират по-амбициозни национални ангажименти, незабавно да започнем да намаляваме емисиите на парникови газове с темпове, които ще позволят достигането на въглероден неутралитет до 2050 г.\r\nСубсидиите за извличане на изкопаеми горива трябва да приключат и не трябва да се изграждат нови електроцентрали, работещи с въглища, след 2020 г., каза още Гутериш.   Почти всяка държава в света е подписала и ратифицирала и съгласно условията на договора всички те ще трябва да поставят нови обещания за климата на масата преди края на 2020 година.\r\nСрещата в Мадрид сигнализира началото на 12-месечни преговори, които ще достигнат своя връх в Глазгоу през ноември следващата година. ", "date": "2019.12.02", "title": "Започва 25-ата конференция на ООН за изменение на климата"}
{"url": "https://www.actualno.com/europe/hiljadi-protestiraha-sreshtu-represii-vyrhu-sydii-v-polsha-snimki-news_1411654.html", "text": "      Протести в Полша - хиляди хора излязоха по улиците на над 100 населени места в страната, за да изразят солидарност със съдия Павел Юшчишин, уволнен заради критики срещу реформите в съдебната система. С искане магистрата да бъде върнат на работа, по улиците шестваха и адвокати, и съдии, предава BBC.          Според медиите,  уволненият магистрат поставил под въпрос  номинацията на съдия, защото е бил назначен от  новия политизиран Национален съдебен съвет, който номинира съдиите в  Полша.\r\nНай-големият протест се състоя пред сградата на Министерството на  правосъдието във Варшава. Много от демонстрантите развяваха флага на ЕС и  носиха лозунги като \"Солидарност със съдиите\".   Юшчишин се появи на протеста във Варшава и заяви пред присъстващите:  \"Обръщам се към моите колеги съдии: Не позволявайте да бъдете  заплашвани, бъдете независими и смели\".\r\nОтстраняването на Юшчишин отново повдига въпроса за намесата на в съдебната система. Организации, които представляват съдиите в страната твърдят, че  това е честа практика в страната - управляващите да наказват съдии, които са против промените в  съдебната система.        Управляващата партия \"Право и справедливост\" прокара големи промени в съдебната система на страната, които са критикувани от Европейската комисия. Но правителството твърди, че те са необходими за справяне с корупцията и промяна на съдебната система, тъй като тя все още е свързана с комунизма. Варшава също се аргументира, че политиците участват в избора на съдии не само в Полша, но и в други страни членки на ЕС. Спорните , многократно  са били повод за критики от страна на ЕС и в частност на вече бившия  председател на Европейския Съвет и бивш премиер на Полша - Доналд Туск.\r\nЕС на върховенството на закона и независимостта на правосъдието.       ", "date": "2019.12.02", "title": "Хиляди протестираха срещу репресии върху съдии в Полша (СНИМКИ)"}
{"url": "https://www.actualno.com/koledenduh/da-pomognem-na-deteto-da-naprava-svojata-ukrasa-za-koleda-news_1410964.html", "text": "      Коледният сезон официално дойде! А всички знаем какво означава това – много топлина, споделеност, усмивки и радост за най-малките. С ръка на сърцето можем да кажем, че трепетното очакване на празника е точно толкова емоционално, колкото и самото посрещане на Коледа. А когато имате деца, коледната еуфория със сигурност ще ви завладее много по-рано. Затова днес ще ви дадем няколко идеи как да превърнете семейните уикенди в истинска коледна работилничка за най-малките, помагайки им да направят своя собствена украса.       1. Снежинки от хартия Вероятно пазите топли спомени от детските си години, когато на почит бяха ръчно изработените гирлянди от пуканки и сушени плодове, снежинките от бели листа хартия и памукът вместо изкуствен сняг. Върнете времето назад, помагайки на своя малчуган да развихри въображението си. Можете да вземете и няколко картонени чинии, върху които да рисувате елхи, снежни човеци, дядо Коледа и каквото друго се сетите. 2. Дядо Коледа с голяма шапка   Истинско предизвикателство по сръчност и за мама, и за малкия помощник. Тук ще трябва да импровизирате с платове и материали, но сме сигурни, че с много любов вашият плюшен добър старец ще бъде вълшебен! Най-важното е да намерите червен плат за шапката, а пълнежът може да е от памук, пух от стара възглавница, силиконови топченца и каквото още се сетите. Усъвършенствайте шивашките си умения, а в краен случай използвайте пистолет за горещ силикон. Ако пък не успеете да си измайсторите сами, можете да си купите от (на снимката).  3. Адвент календар, \"маскиран\" като украшение за елха     Чудите се как да направите чакането до Коледа по-забавно? С коледен календар, разбира се! Вариантите за подобен тип изработка са наистина много – джобчета от филц, пълни с лакомства за всеки ден от месеца; с пликове за картички, в които да поставени малки писма от името на дядо Коледа, в които той пише за дългия си път от Лапландия; с кибритени кутийки, подредени като елха. За тази година ние се спряхме на вариант, в който адвент календарът всъщност влиза в ролята на играчки на елха - моделът се казва и можете да го намерите в ИКЕА. 4. Коледни къщички от картон Малки и симпатични, кибритените кутийки могат да ви вдъхновят да създадете забавни и уникални играчки. Можете да направите цяло коледно селце от миниатюрни къщички, а ако искате по-големи по размер, използвайте кутии за подарък в различни големина и цвят.  5. Камбани от саксии    Ако искате да внесете още повече уют и коледно настроение, то на помощ ще ви дойдат коледните камбанки. В случай, че нямате стари саксии, които да пребоядисате, винаги можете да си вземете две , които дори ще ви влязат в употреба след коледните празници. Добавите няколко топки за елха в златно и воала! ", "date": "2019.12.02", "title": "Да помогнем на детето да направа своята украса за Коледа"}
{"url": "https://www.actualno.com/dobrich/v-dobrich-shte-razshirjavat-sinjata-zona-i-shte-montirat-parkomati-news_1411686.html", "text": "      Обсъжда се разширяване на синята зона в Добрич, съобщи на първата за този мандат оперативка в общината кметът Йордан Йорданов. По думите му при разговор с граждани, живеещи в близост до местата с платено паркиране, те са заявили предпочитанията  си междублоковите пространства също да бъдат включени в синята зона. Причината е, че за да избегнат плащане на лев, множество шофьори спират в съседните улици, а това затормозява трафика.      Предвижда се също монтирането на паркомати за плащане на престоя в синята зона, каза още кметът Йорданов. Ще настъпи промяна и в дейността на служителите – паркиращите вече няма да плащат престоя си на тях, а задачата им ще е да насочват хората към паркоматите или да оказват помощ при изпращане на SMS. ", "date": "2019.12.02", "title": "В Добрич ще разширяват синята зона и ще монтират паркомати"}
{"url": "https://www.actualno.com/crime/arestuvaha-policai-pri-akcija-sreshtu-narkogrupa-v-sofija-news_1411674.html", "text": "      Двама полицаи са били арестувани при акция срещу група за разпространение на наркотици в София, предаде Нова телевизия.      Задържани са още 8 дилъри.   Полицаите осигурявали „чадър” за безпроблемното пласиране на дрогата. Извършвали и арести на хора от конкуренцията. ", "date": "2019.12.02", "title": "Арестуваха полицаи при акция срещу наркогрупа в София "}
{"url": "https://www.actualno.com/asia/ruski-gaz-poteche-kym-kitaj-po-gazoprovoda-silata-na-sibir-video-news_1411668.html", "text": "      Президентите на Русия Владимир Путин и на Китай Си Дзинпин осъществиха тази сутрин телемост, с който дадоха начало на доставката на руски газ за Китай по       Газопроводът е предназначен за транспортиране на газ от Иркутския и Якутския центрове за добив на газ за руските потребители в Далечния Изток и в Китай (т.нар. източен маршрут).   Ето как стана това:    \"Разрешавам (да се отвори кранът – бел.ред.)\", заяви Путин на церемонията по откриването.\"Тръгваме\", заяви на свой ред Си Дзинпин.\r\nНа 2 декември се състоя стартът на участъка с дължина около 2200 км от газовото находище Чаяндинск в Якутия до Благовещенск (границата с Китай), съобщи РИА Новости. При втория етап ще бъде пуснат участъкът с дължина 800 км от находището Ковиктинск до Чаядинск. По този начин общата дължина на \"Силата на Сибир\" ще достигне 3000 км. Експортният капацитет на газопровода е 38 млрд. куб. м газ на година.   Официалната церемония беше предавана на живо в двете държави:      Строителството на газопровода отне почти 5 г., припомня БГНЕС. През май 2014 г. \"Газпром\" и китайската компания CNPC подписаха договор за доставка на руски газ за Китай по тръбопровода \"Силата на Сибир\". Договорът е сключен за срок от 30 г. и предвижда доставката на 38 млрд. куб. м газ годишно. Общата стойност на договора възлиза на около 400 млрд. долара.\r\nПрез 2020 г. \"Газпром\" може да достави на Китай до 5 млрд. куб. м газ, през 2021 г . – до 10 млрд. куб. м, а през 2022 г. – до 15 млрд куб. м. Планираната максимална мощност се очаква да бъде достигната през 2025 г.    ", "date": "2019.12.02", "title": "Руски газ потече към Китай по газопровода \"Силата на Сибир\" (ВИДЕО)"}
{"url": "https://www.actualno.com/america/honkongskijat-zakon-dovede-do-sankcii-na-kitaj-sprjamo-sasht-news_1411609.html", "text": "      Китай въвежда санкции срещу редица американски неправителствени организации, включително \"Human Rights Watch\". Мерките са в , който забранява износа на оръжие за Хонконг, за да не бъде използвано то срещу демонстрантите, и подпомагането на протестиращите в града, се казва в съобщение на външното министерство на  Китай.      Санкциите идват след като Доналд Тръмп реално подкрепи протестите срещу властта в , като промени политиката на САЩ, позволявайки на Вашингтон да наложи санкции срещу служители в Хонконг.   \"Наскоро САЩ приеха Хонконгски закон за човешки права и демокрация 2019 г., игнорирайки несъгласието на Китай по този въпрос. Това е сериозно нарушение на международното право и основните принципи на международните отношения, както и намеса във вътрешните работи на Китай. Пекин вече подаде протестна нота пред Съединените щати по въпроса. Сега Китай реши да въведе санкции срещу няколко неправителствени организации в САЩ, включително НДИ (Национален демократичен институт), ХРУ и Фрийдъм хаус\", заяви говорител на външното министерство в Китай, цитиран от БГНЕС.\r\nМинистерството добавя, че на молбата за посещения на американски военноморски кораби и самолети на територията на Хонконг.  Според говорител на външното министерство на Китай САЩ са пренебрегнали протеста на Китай, а със закона са нарушили международното право и основните норми на международните отношения.\r\nТой поясни, че Вашингтон се намесва във вътрешните работи на Китай.   \"Пекин от своя страна изрази своя решителен протест. В отговор на това Китай прие решение за въвеждане на санкции на редица американски неправителствени организации, включително NDI, HRW и Freedom House\", обяви говорителят.    Междувременно Axios съобщава, позовавайки се на източник от американския преговарящ екип, че и търговските преговори между САЩ и Китай са спрени заради законодателството за Хонконг. ", "date": "2019.12.02", "title": "Хонконгският закон доведе до санкции на Китай спрямо САЩ"}
{"url": "https://www.actualno.com/curious/znaete-li-za-kakvo-sluji-sinjata-strana-na-gumichkata-news_1409517.html", "text": "             Червената страна се използваше за молив, а синята за химикал. Или поне така си мислихме всички. Странното беше, че колкото и да се опитвахме да изтрием мастило от лист хартия, то се размазваше, но не изчезваше.   Истината се оказа друга. Синята и по-грапава страна на този тип гумички никога не е била предназначена да трие мастило. Нейната истинска функция е да изтрива молив от по-дебели пластове хартия. Не го знаехте, нали? ", "date": "2019.12.02", "title": "Знаете ли за какво служи синята страна на гумичката?"}
{"url": "https://www.actualno.com/europe/zelenski-otreche-dogovorka-s-trymp-usluga-za-usluga-news_1411699.html", "text": "      Украинският президент Володимир Зеленски отново отрече да е постигал с американския си колега Доналд Тръмп договорка \"услуга срещу услуга\" относно отпускането на военна помощ за Украйна, предаде Франс прес.      \"Не съм разговарял по този начин с американския президент Тръмп: аз ти давам това, ти ще ми дадеш онова\", заяви Зеленски в интервю, публикувано или анонсирано за публикуване днес в изданията \"Шпигел\", \"Тайм\", \"Монд\" и \"Газета виборча\".   Зеленски изтъкна, че въобще не разбира обвиненията в шантаж срещу Тръмп в рамките на разследването за импийчмънт в Съединените щати и че \"не иска да създава впечатлението, че ние /в Украйна/ сме просяци\".\r\nСкандалът, провокирал разследването за импийчмънт, започна заради телефонен разговор на Тръмп със Зеленски на 25 юли. Подозира се, че по време на разговора Тръмп е шантажирал Киев, обвързвайки предоставянето на военната помощ за Украйна със започването на разследване срещу бившия американски вицепрезидент Джо Байдън и сина му, заемал управленска позиция в украинска газова компания, отбелязва Франс прес.  Постоянният представител на САЩ в ЕС Гордън Сандланд заяви, че е имало \"услуга за услуга\" съгласно исканията на президента Тръмп, припомня Франс прес.\r\nВ интервюто Зеленски демонстрира умереност по отношение на планираната за 9 декември среща за Украйна в Париж, на която той ще се срещне за първи път с руския президент Владимир Путин. Според украинския лидер спирането на конфликта с проруските сепаратисти в Източна Украйна може да бъде обсъждано едва след преминаването през няколко предварителни етапа - размяна на затворници, истинско спиране на огъня и изтеглянето на всички въоръжени сили, за да бъдат организирани местни избори в конфликтната зона.\r\n\"Ако тези три въпроса бъдат решени, тогава ще видим дали всички искат да сложат край на войната. Що се отнася до нас, ние със сигурност го искаме, но ще видим дали Русия наистина също го иска\", изтъкна Зеленски.       Предстоящата среща ще е първата в така наречения Нормандски формат /Русия, Украйна, Франция и Германия/ от 2016 г. и ще има за цел постигане на прогрес в мирния процес в Източна Украйна, където войната отне живота на над 13 000 души.\r\nРусия и Украйна са в конфликт от 2014 г., когато на власт в Киев дойдоха прозападни политици. Последва анексията на Крим от Москва и войната между украинските сили и проруските сепаратисти в Източна Украйна.\r\nМеждувременно стана ясно, че президентът на САЩ Доналд Тръмп няма да изпрати свой представител на изслушванията по процедурата за импийчмънт тази седмица, съобщи Белият дом, предаде Ройтерс.\r\nПредвожданата от демократи комисия по юридическите въпроси към Камарата на представителите бе дала на Тръмп срок до вчера да отговори дали ще изпрати адвокат изслушването в сряда.\r\n\"Не може да се очаква да участваме в изслушване, при положение че свидетелите още не са назовани и е неясно дали правната комисия ще осигури на президента справедлив процес\", се казва в писмо на Белия дом до председателя на комисията Джеролд Надлър.      Правната комисия трябва да изготви юридическата основа, върху която могат да стъпят обвиненията срещу Тръмп за целите на процедурата по импийчмънт.\r\nТръмп е обвиняван, че е оказал натиск върху Украйна да започне разследване срещу неговия политически опонент Джо Байдън. ", "date": "2019.12.02", "title": "Зеленски отрече договорка с Тръмп \"услуга за услуга\""}
{"url": "https://www.actualno.com/sciencelogy/a1-puska-za-koleda-playstation4-v-komplekt-s-igra-fifa-20-i-bezplaten-14-dneven-abonament-za-playstation-plus-news_1411689.html", "text": "      Специално за Коледа A1 предлага на всички геймъри специален промоционален – PlayStation®4 1TB с хитовата игра на EA SPORTS - FIFA 20. Геймърското изкушение е достъпно в търговската мрежа и онлайн магазина на A1 за 19,99 лева на месец или 439,99 лева в брой в комбинация с двоен пакет телевизия и домашен интернет       PlayStation4 ще даде възможност на феновете да играят на най-актуалните блокбъстър игри и PlayStation заглавия. По-големият хард диск позволява повече място за съхранение на свалени игри и друго съдържание.\r\nПоследната версия на хитовата игра на EA SPORTS FIFA 20 ще предложи на геймърите още по-реалистично изживяване и ще засили контрола им по време на игра. Това е резултат от по-добрата картина и от допълнителната мощност на PlayStation 4 Slim.\r\nЗа да бъде празничното настроение още по-добро, в предложението е включен и безплатен 14-дневен абонамент за PlayStation Plus, както и FIFA ULTIMATE TEAM™ - най-популярният режим в играта за създаване на звездни отбори.  Празничната оферта от А1 ще продължи до края на годината, или до изчерпване на количествата.       ", "date": "2019.12.02", "title": "А1 пуска за Коледа PlayStation®4 в комплект с игра FIFA 20 и безплатен 14-дневен абонамент за PlayStation Plus "}
{"url": "https://www.actualno.com/europe/premieryt-na-malta-potvyrdi-che-napuska-posta-si-news_1411624.html", "text": "      Премиерът на Малта Джоузеф Мускат потвърди, че ще напусне поста си като министър-председател в началото на следващата година, сред напрежение, свързано с убийството на журналиста Дафне Каруана Галиция, пише европейската редакция на списание Politico, цитирано от \"Фокус\".      Мускат заяви в свое изявление, че ще напусне и като лидер на Лейбъристката партия на 12 януари, така че тя да може да избере нов лидер и премиер, което би трябвало да отнеме около месец. Междувременно Мускат заяви, че ще , за да осигури стабилност на страната.   „Ще направя каквото трябва да се направи“, каза той в изявлението си.\r\n„Вярвам, че доверието, което ми показахте още е там и напускам с мисълта, че съм го запазил. Но този ход ще гарантира запазването на наследството от икономическия растеж и социалната справедливост без прецедент“, каза още той.  Неговия ход идва малко след призивите за неговата оставка от страна на семейството на Галиция и хилядите протестиращи по-рано, след като разследването разкри тесни връзки между заподозрените за убийството и екипа на премиера.\r\nПо-рано ръководителят на кабинета на Мускат Кейт Шембри и правителствените министри на туризма и икономиката подадоха оставките си.\r\nГалиция, виден журналист и блогър от Малта, разследваше корупционните практики по високите етажи на властта и в обществото. Тя беше убита през октомври 2017 г., след като кола-бомба беше детонирана пред жилището й.       Йорген Френч, малтийски бизнесмен, беше обвинен по-рано в участие в криминална организация и сътрудничество в убийството, според британската преса.\r\nМалтийските лейбъристи публикуваха изявление, в което изразиха „пълното си доверие“ в премиера, след спешна среща между депутатите на партията.\r\nВ свое собствено изявление, Мускат защити работата си и заяви, че ще се подсигури „справедливостта да възтържествува“ по това дело.\r\n„Всеки ден в последните две години аз поемах отговорностите и вземах решения. Взех тези решения с най-добрите интереси по завършването на делото и съм убеден, че някои от тях бяха добри, докато други можеше и да са по-добри“, каза той.\r\n„Нашите институции са силни и те функционират. Срам за всеки, който им се подиграва, тъй като (по този начин) той се подиграва на нашата държава“, каза още премиерът.       ", "date": "2019.12.02", "title": "Премиерът на Малта потвърди, че напуска поста си"}
{"url": "https://www.actualno.com/sofia/rumjana-milova-poema-vremenno-centyra-za-gradska-mobilnost-news_1411618.html", "text": "      Румяна Милова заема временно директорския пост в Центъра за градска мобилност. Доскорошният директор Христиан Петров, който управляваше центъра повече от 3 години, след местните избори е общински съветник, предаде репортер на БГНЕС.      Досега Милова беше директор на Дирекция \"Паркиране и гаражи\" в дружеството. Управлението на  звеното поема заместника й Александър Георгиев.   Милова е и член на съвета на директорите. Тя ще заема поста изп. директор на ЦГМ до избора на нов съвет на директорите, който предстои да бъде определен от Столичния общински съвет. Процедурата по избора му обикновено отнема между 1 и 3 месеца. От своя страна съветът на директорите ще определи кой от неговите членове ще оглави дружеството.\r\nИзбирането на нов състав на съвета на директорите се налага заради изтичащия му мандат, както и на повечето му членове. Нов съвет на директорите предстои да бъде избран и за останалите общински дружества.   ", "date": "2019.12.02", "title": "Румяна Милова поема временно Центъра за градска мобилност"}
{"url": "https://www.actualno.com/europe/dekemvrijska-stachka-na-londonska-jp-kompanija-news_1411703.html", "text": "      Пътуващите с влакове във Великобритания са застрашени от хаос по линиите на жп компанията \"South Western Railway\" в разгара на Коледните празници. Превозвачът, който използват около 600 000 души дневно, започна едномесечна стачка заради провал на преговорите със синдикатите, информира \"Франс прес\".      Спорът е за наличието на кондуктори във влаковете. \"South Western Railway\" планира отговорността за затваряне на вратите да бъде  прехвърлена от кондукторите на машинистите. Според синдикатите ръководството на железопътната компания е \"сринало\" опитите за постигане на компромис, уточнява БНР.   Членовете на Националния съюз на работещите в железопътния, морския и обществения транспорт (RMT) посочиха, че ще спрат работа от 2 декември до Нова година по линиите, които свързват Лондон с част от околностите му и югозападни английски градове като Бристъл и Портсмут.\r\nСтачката ще бъде прекъсната единствено за парламентарните избори на 12 декември, за Коледа и на 26 декември (\"Боксинг дей\"). Преговорите между \"South Western Railway\" и RMT попаднаха в задънена улица, след като  Антъни Смит, генералният директор на независимата асоциация за защита на ползвателите на транспорта \"Transport Focus\" осъди в комюнике новината за стачката. Според него така най-засегнати ще бъдат пътниците, а не компанията. Някои от тях може би ще трябва да анулират ваканционните си планове за Коледа или да минават през много трудни обиколни маршрути, за да отидат на работа, посочи Смит.\r\nЛошото функциониране на железопътния сектор, където често има стачки, закъснения, анулирания и увеличения на цени, е част от във Великобритания. обещават сериозно да инвестират в инфраструктура, а лейбъристите говорят за ренационализация на железопътните превозвачи.    ", "date": "2019.12.02", "title": "Декемврийска стачка на лондонска жп компания"}
{"url": "https://www.actualno.com/analysis/irak-edna-sysipana-dyrjava-news_1411447.html", "text": "       Райнер Херман Frankfurter Allgemeine Zeitung       Политическият ред, който коалицията от държави начело със САЩ наложи в Ирак след падането на диктатора Саддам Хюсеин през 2003 г., се провали. Идеята беше по примера на Ливан всички религиозни и етнически групи да бъдат привлечени към управлението, така че да се установи стабилен баланс между тях. Надеждата беше, че по този начин ще бъдат излекувани раните, причинени от диктатурата на Саддам Хюсеин.   Вероятно не е случайно, че през последните седмици най-вече младите хора в двете страни протестират срещу тази система и призовават за съвсем различен ред. И в Ирак, и в Ливан демонстрантите настояват за модерна национална държава, в която всички граждани са равни и не се прави разлика между религиозната и етническата принадлежност. Те не искат нищо по-различно от това, което е напълно естествено за западния свят - включително задължението на правителството да се отчита пред своите граждани и да не краде от държавата.   Досега конфесионалната система беше безплатен билет към неограниченото облагодетелстване на политическата класа, докато почти всеки втори иракчанин е без работа и много хора в тази богата на петрол страна живеят на прага на бедността. Демонстрантите протестират срещу тази клептокрация и непотизъм, заради високата безработица и мизерните държавни услуги и са готови да отстъпят едва когато настъпят промени. Защото през есента на 2018 г. правителството обеща реформи, за да осуети протестите, но нищо не се случи.\r\nПолитическата класа ще продължи все така да бяга от истинските реформи. В петък съобщението за оставката на премиера Адел Абдул Махди създаде впечатлението за някакъв политически обрат. Въпреки това силите за сигурност продължиха да стрелят по демонстрантите. Следователно това може да се окаже само шоу, което, по примера на Египет, да доведе само до козметични промени. Защото тогава управляващите ще могат да твърдят, че който продължава да протестира, е подтикван от чужди влияния, желае разпадането на държавата и следователно трябва да бъде преследван.        Шиитските духовници също са на кръстопът, тъй като младите хора вече не се чувстват представлявани от аятоласи като Али Систани. Ето защо призивите на духовенството за единство ще останат без ефект и вътрешният шиитски конфликт между двете най-големи шиитски страни, Иран и Ирак, ще се засили. В този случай ислямската република Иран е заплашена да се превърне в най-големия губещ: загуби ли влиянието си в Ирак, Иран вече няма да е регионалният хегемон, какъвто много иска да бъде.   ", "date": "2019.12.02", "title": "Ирак - една съсипана държава"}
{"url": "https://www.actualno.com/curious/3-te-zodii-koito-vjarvat-v-istinskata-lubov-i-sa-gotovi-na-vsichko-za-neja-news_1411646.html", "text": "                   - Представителите на този знак се славят с чувствителността и емоционалността си. Винаги показват чувствата на човека, когото харесват. Те не смятат, че това е слабост, дори напротив. Според тях любовта е сила. Раците създават стабилни връзки, които обикновено продължават дълго време. Те са всеотдайни, мили и много грижовни. Не се притесняват да покажат колко са раними. Раците не се притесняват да бъдат себе си. Не съдят половинките си, винаги се поставят на мястото на любимия си човек. Представителите на този знак са много разбиращи. Могат да прекарват време дори с човек, с когото нямат много общи интереси. За тях е важно да има силна емоция, те не разчитат на логиката.    - За тях любовта и страстта за едни от най - важните неща в живота. Отнема им известно време да се доверят на някого и да го обикнат истински, но когато това се случи, обичат изключително силно. Те не биха дали любовта си на всеки, внимателно подбират човека, с когото ще създадат връзка. Представителите на този знак са много предани. Не биха изневерили на партньора си. Скорпионите са много грижовни, те обсипват половинките си с внимание, подаръци и любов. Държат половинката им да е лоялна и вярна, за тях това е най - важно. Те са доста чувствителни, могат да бъдат наранени много лесно. Отдават се напълно на връзката си и очакват същото от любимия човек.         ", "date": "2019.12.02", "title": "3-те зодии, които вярват в истинската любов и са готови на всичко за нея"}
{"url": "https://www.actualno.com/plovdiv/edin-chasovnik-otbrojava-zamrazeni-obeshtanija-v-plovdiv-news_1411640.html", "text": "      Добра новина обходи пловдивските медии- в двора на катедралния храм \"Успение Богородично\" с благодарствен молебен и светена вода официално бе открит нов градски часовник. Той е изработен от ковано желязо от Георги Милчев, известен столичен часовникар и е дарение на дамския \" Клуб Пловдив- Оптимист Интернешънъл\".      Чудесно е пловдивчани и гости на града да знаят колко е часът, когато се разхождат в Стария Пловдив, само дето новината буди известни смущения. Подобен текст се появи в пловдивските медии през октомври 2015 година. Същият часовник, както установихме, трябваше да краси пл. \"Стефан Стамболов\" пред сградата на община Пловдив. Той беше закачен на един стълб за осветление, след което стълбът...се катурна и падна. Оказа се, че е вкопан само на 20 см дълбочина. Тогава майстор Милчев събра чарковете и работата с часовника замръзна като едно безвремие. За да се роди отново в петък четири години по- късно.   Оказва се, че за всичките тия четири години не е имало разрешение той да се поставя, макар и първоначалният опит да бе широко огласен. Сега вече има. Лично митрополит Николай го освети и е близко до ума, че смяната на кметския пост има пряка връзка с това чудо.\r\nИ като са започнали- да дават поред.     Поне две години вдовицата на големия пловдивски художник Димитър Киров Русалия Кирова ходи да пита в общината, причаква кмет и зам-кметове и получава един и същ отговор- ще я сложим. Става дума пак за дарение. Мозайка на Ди Киро на малкия площад, кръстен на негово име в Стария град. Има и друго, за което досегашната кметска управа не си мръдна и малкия пръст, но обещаваше преди години. Част от Римския стадион, попаднала пред голяма сграда на Главната, бе възстановена и се оказа по-интересна от откритата. Там са били ложите на нотабилите, на тогавашната управа на Филипопол и там наистина има какво да се види.    Тази част от стадиона бе показана в интересната серия за Пловдив на Нешънъл Джеографик с водещ Драго Симеонов. Само дето тя на живо не може да се види, защото над нея има магазин и общината от поне три години обещава да измисли начин да се постигне достъп само за нея. Но как преговаря, не е ясно, тъй като само преди два месеца тогавашният зам.кмет по културата, а сега председател на Общинския съвет Александър Държиков, оказа се, не е и чувал за нея. ", "date": "2019.12.02", "title": "Един часовник отброява замразени обещания в Пловдив"}
{"url": "https://www.actualno.com/curious/4-te-zodii-na-koito-moje-da-se-doverite-news_1411648.html", "text": "                   - Тези хора са много верни и истински приятели. Винаги са до близките си, когато имат нужда. Скорпионите изглеждат коравосърдечни и безчувствени, но всъщност са наистина много състрадателни и чувствителни. Никога не биха се подиграли с чувствата ви, затова можете да бъдете напълно искрени с тях. Скорпионите споделят подробности от личния си живот с много малко хора, на които трудно са се доверили. Поради тази причина, за тях е достатъчно, че сте избрали точно тях за човек, на когото да споделите. Не биха издали тайната ви на никого, каквото и да се случва и в каквито и отношения да сте.    - Едно от най - важните неща в живота на тези зодиакални знаци е приятелството. Държат изключително много на най - близките си хора. Телците са най - добрите слушатели в зодиака. Те умеят да изслушват събеседника си внимателно и без да прекъсват. Не съдят никого, просто се опитват да вникнат в проблема и да помогнат по някакъв начин за намирането на решение. Телците не биха споделили тайните ви с друг човек. Държат на лоялността честността. За тях предателството е нещо прекалено долно и не биха си позволили да причинят подобна болка на любим човек.         ", "date": "2019.12.02", "title": "4-те зодии, на които може да се доверите"}
{"url": "https://www.actualno.com/crime/patrulka-katastrofira-v-kv-bojana-news_1411628.html", "text": "      Полицейски автомобил катастрофира в столичния квартал \"Бояна\", съобщава Нова телевизия.      В пътния инцидент е участвала още една кола.   Все още няма информация как е станала катастрофата и дали има пострадали.\r\nПет полицейски коли осигуряват периметъра на инцидента.   ", "date": "2019.12.02", "title": "Патрулка катастрофира в кв. \"Бояна\""}
{"url": "https://www.actualno.com/curious/godishen-horoskop-za-zodija-rak-news_1411638.html", "text": "       Благородният и трудолюбив е в интересна позиция през цялата година.       Действието на Луната е силно потисната от доминиращото Слънце. Така, вместо вдъхновение и усет, Ракът го очакват депресия и истерии. Факторите, които влияят неблагоприятно на представителите на зодия Рак са агресия и жестокост, които ще се сблъскат със смелостта и натискът.   По отношение на любовта Раците ги очаква една много вълнуваща година. Съществува реален шанс да срещнат своята сродна душа и да почувствате силно физическо  привличане. Затова не трябва да се задържат у дома и да ронят сълзи. Добре е да вземат участия в социални събития, пътувания, партита. Що се касае до професионалната заетост Раците ще бъдат стабилни. Ще са по-смели и по-решителни, ще се почувстват отговорни за живота си. Със сигурност нещо подобно са усещали и преди.   Новата година е момент Раците да коригират физическата си форма; да отслабнат, да изградят мускули, да премахнат лунички и да отгледат великолепна коса и нокти.\r\nРазбира се, не говорим за пластична хирургия и екстремни спортове. Тук резултатът е непредсказуем. Достатъчно е да се придържат към тичането сутрин и здравословен начин на живот и така да изглеждат перфектно.   Не се очаква да имат много свободно време. Цялата година ще бъде изпълнена с официални срещи, достоен живот и като цяло живот, в който трябва да инвестират енергия и ресурси. Понякога няма да има достатъчно време, за да е със своето семейство. За сметка на това ще имат обществено полезна работа. Почти всички проекти, с благотворителна кауза за нуждаещите се, ще бъдат увенчани с положителен резултат. Това ще донесе морално удовлетворение у всеки представител на зодия Рак.     Съвет към всички от : Защо да губите време и да губите нерви? Време е да покажете своите скрити лидерски качества и отлични организационни способности. Не само ще имате причина да се гордеете малко със себе си, но и вашите таланти ще бъдат забелязани от тези, които се нуждаят от това. В професионална област това ще доведе до кариерно израстване. В личен аспект ще се превърне в основа за осъществяване на цял куп желания. ", "date": "2019.12.02", "title": "Годишен хороскоп за зодия Рак"}
{"url": "https://www.actualno.com/health/novo-izsledvane-pokazva-koi-hrani-prjako-vlijajat-na-raka-na-prostata-news_1411557.html", "text": "      Специалисти от Медицинския изследователски център на Университета Макгил са открили пряка връзка между храненето и развитието на рак на простатата, пише сп. MedicalXpress, предаде БГНЕС.      Съгласно информацията, екип от учени е открил, че консумацията на наситени мазнини причинява \"препрограмиране\" на клетките, допринасяйки за прогресията на рака. В същото време намаляването на техния дял в диетата забавя развитието на рак на простатата, особено в началната му фаза.   Авторите на изследването стигат до заключението, че консумацията на наситени мазнини имитира свръхпроявата на MYC онкоген и по този начин ускорява развитието на рака на простатата.\r\nУчените изследвали диетата на 319 пациенти и тяхната MYC генна експресия и установили, че тези, които съобщават за високи нива на прием на наситени мазнини, са четири пъти по-склонни да умрат от рак на простатата, отколкото тези, които предпочитат по-малко мазни храни.  \"При пациенти с рак на простатата простатната жлеза съдържа както туморни клетки, така и здрави клетки. Ние доказахме, че консумацията на наситени мазнини влияе върху транскрипционните фактори само на туморната тъкан\", обясни д-р Дейвид Лабе, един от авторите на изследването.\r\nСпоред учените, резултатите от изследването могат да бъдат приложени при разработването на специални диети за онкоболни.   Наситените мазнини се намират в най-големи количества в червените меса, млечните продукти, палмовото и кокосово масла.     ", "date": "2019.12.02", "title": "Ново изследване показва кои храни пряко влияят на рака на простата"}
{"url": "https://www.actualno.com/politics/majkite-otivat-pred-socialnoto-ministerstvo-v-podkrepa-na-biser-petkov-news_1411641.html", "text": "      Майки на деца с увреждания организират акция в защита на , съобщи БНР. Очаква се те да се съберат пред сградата на Министерството на труда и социалната политика с искане той да бъде върнат на поста.      В петък премиерът Бойко Борисов поиска и прие оставката на Бисер Петков с мотива, че темповете, с които работи министерството, не отговарят на обществените очаквания.   От инициативата \"Системата ни убива\" изпратиха отворено писмо до министър-председателя, в което посочват, че именно при този министър е започнала очакваната с десетилетия реформа в сферата на социалните политики за децата и хората с увреждания.\r\n\"Във вторник ще предложим \", заяви вчера по време на брифинг премиерът Бойко Борисов. Министър-председателят каза, че се отнася с цялото си уважение към майките на деца с увреждания, които подкрепиха Бисер Петков, но подчерта, че е негово право да назначава министрите в своя кабинет.   ", "date": "2019.12.02", "title": "Майките отиват пред социалното министерство в подкрепа на Бисер Петков"}
{"url": "https://www.actualno.com/pernik/neno-dimov-prizna-za-nepravomerno-tochene-na-jazovir-studena-news_1411591.html", "text": "      Има неправомерно отклоняване на вода де факто от язовир \"Студена\" към Радомир - през помпена станция \"Крапец\", като вода може да стане само при аварийна ситуация, но такава ситуация не е обявявана от Перник, \"доколкото си спомням от 2-3 години\". Това призна екоминистърът Нено Димов, след като в края на миналата седмица.      По думите на Димов, той пратил проверка експерти от Басейнова дирекция от Пловдив (Източнобеломорска дирекция). Установено е, че от \"Крапец\" има отклонение от вода, но тепърва ще се види какъв обем е източен. Ще се правят анализи на база количеството изразходван ток какво количество вода е препомпвано. Освен това, липсвал така да се каже \"водомерът\" (разходомерното устройство), а вече са сложени пломби, като преди това имало лепенки за тръбата към \"Стомана Перник\". От 20-ти ноември нямало разходомерно устройство, защото, \"ако правилно си спомням\", договорът изтекъл и „не можем да следим какво количество” (вода) отива към Радомир, поясни Димов пред bTV. И отрече да е давал разрешение за отклоняване на вода към Радомир. Но от юли насам, точно както показа на д-р Евгения Сарафова, цитиран в началото на текста, язовир \"Студена\" е намалял драстично - от 10,6 млн. куб. метра на 2,084 млн. куб. метра през декември - липса, която също не беше коментирана от Димов.   Ралица Кукова, експерт от Басейнова дирекция, показа пломбата, която всъщност е спряла пренасочването на водата от \"Врелото\" към Радомир. Тя обаче не можа да каже дали помпена \"Крапец\" е работила във време, в което не е трябвало да работи.\r\nЕкоминистърът не можа да обясни и дали някой се е разписвал за аварийно ползване на вода, предназначена за язовир \"Студена\", но също каза, че вероятно ще има сигнал до прокуратурата.  Казаното от Димов кореспондира и с разкрития на \"Биволъ\" за случващото се – вижте подробности в !\r\nНа директен въпрос дали носи отговорност за случилото се с язовир „Студена”, Нено Димов пренасочи към ВиК Перник. \"Ние не можем да знаем по какъв начин те организират водоснабдяването\", заяви министърът, който добави, че имало още 25 източника на вода за Перник.   Край Дупница, край Антоново и край Сливен - това са другите места, където е заострено вниманието с водата, поясни Димов. Там язовирите са с 30-35% запълняемост, като той побърза да каже, че проблеми няма да има. Димов обаче е направил срещи с местните власти, за да има надзор не само от местните ВиК. Той поиска и да има законодателни промени, за да не се ползва питейна вода и за промишлени нужди.     ", "date": "2019.12.02", "title": "Нено Димов призна за неправомерно точене на язовир \"Студена\""}
{"url": "https://www.actualno.com/society/dete-otkri-igla-v-pyrjolata-si-news_1411629.html", "text": "      Дете откри игла в пържолата си. Авторът на сигнала е фотографът Васил Къркеланов.      Той публикува снимки в страницата си във Facebok и написа: \"Този път не ми е никак забавно. Пържолата беше в чинията на дъщеря ми... Детето е добре. Откри иглата в парчето, преди да го яде, защото й направи впечатление странният цвят на месото в тази част.\"   Васил Къркеланов разказа пред bTV, че докато приготвял месото, не усетил иглата. Когато обаче детето отрязало първото парче, казало на баща си, че вкусът е странен. След това забелязали иглата.\r\n„Тя е около 4 см дълга. Възникват два въпроса – какво прави тази игла вътре. Явно има някакво инжектиране. Другият е какво ще се случи, когато тази игла попадне в хранопровода”, попита Къркеланов.  Според него иглата е попаднала в животното, докато е било живо.\r\n„Личи си по травмирането на самото място. Около самата игла си личи, че тя не е случайно попаднал в мъртво състояние. Това е медицинска игла от неръждаема стомана”, каза още фотографът.   Собственикът на свинекомплекса отказа участие с аргумента, че е необходима допълнителна информация за проследяване на произхода на месото. След като я получи, ще изпрати писмено становище от дружеството.    От Българската агенция по безопасност на храните (БАБХ) са на мнение, че в случая се касае за инцидент. Тепърва предстои да бъде извършена проверка, тъй като от там също не разполагат с много информация. Обектът, от който е купено месото, ще бъде проверен. Трябва да се стигне и до самия производител. В рамките на няколко дни ще има и резултат от проверката. ", "date": "2019.12.02", "title": "Дете откри игла в пържолата си"}
{"url": "https://www.actualno.com/cite/de-shto-imashe-seriozen-vypros-pensii-i-zaplati-toj-izlizashe-prez-ministyra-na-finansite-news_1411588.html", "text": "      Това заяви пред bTV социалният министър от кабинета на Иван Костов - Иван Нейков.      По думите на Нейков, не е нормално по такива въпроси социалният министър винаги да остава на заден план. Той определи като \"свой сред чужди и чужд сред свои\". Нейков не смята и, че Петков конкретно си е тръгнал само заради исканията на социалните работници да им бъде увеличено възнаграждението, макар \"хората, които се грижат за социално слабите\", да са по-бедни.    ", "date": "2019.12.02", "title": "Де що имаше сериозен въпрос – пенсии и заплати, той излизаше през министъра на финансите"}
{"url": "https://www.actualno.com/balkani/opozicijata-v-albanija-premieryt-trjabva-da-byde-syden-zaradi-jertvite-ot-zemetresenijata-news_1411634.html", "text": "      Заместник-председателят на \"Социалистическото движение за интеграция\" (СДИ) Петрит Васили обяви, че премиерът на страната Еди Рама трябва да понесе съдебна отговорност за загиналите , които разтърсиха Албания, понеже е било негово задължение да вземе мерки според закона, след труса от 21 септември 2019 г., които да предотвратят загубата на животи в бъдещи подобни бедствия, пише тиранското издание Albania Daily News, цитирано от \"Фокус\".      Той обясни, че трусовете от 26 ноември и щетите от тях са можели да бъдат предотвратени, ако бяха взети предвид предупрежденията след земетресенията от 21 септември. Според него обаче дори след септемврийското земетресение с магнитуд 5,6 по скалата на Рихтер, Рама не е взел никакви мерки.   Той подчерта, че именно Рама не е взел никакви мерки за предотвратяването на загубата на толкова много животи в подобни бедствия, заради което трябва да отговаря пред съда.\r\n\"Премиерът Еди Рама днес е обвинен, след разрушителното земетресение от 26 ноември. Това земетресение e хроника на бедствие, за което предупреждаваме след 21 септември, когато подобен трус удари страната. (…) Беше негова директна отговорност да вземе мерки, според закона, които да предотвратят загубата на толкова много човешки животи, така че той трябва да отговаря пред съда\", обяви Васили.   ", "date": "2019.12.02", "title": "Опозицията в Албания: Премиерът трябва да бъде съден, заради жертвите от земетресенията "}
{"url": "https://www.actualno.com/asia/parlamentyt-na-azerbajdjan-se-samorazpuska-news_1411626.html", "text": "      На свое специално заседание днес Милли Меджлисът (парламентът) на Азербайджан обяви, че се саморазпуска.      Решението е взето от депутатите по инициатива на управляващата партия с цел подкрепа курса на реформи и кадрови промени, осъществяван от държавния глава.   По информация на РИА Новости, въпросът за саморазпускането е бил подложен на гласуване. Очаква се президентът да вземе решение за провеждане на предсрочни парламентарни избори.\r\nПо-рано управляващата политическа партия „Нов Азербайджан” проведе заседание, на което депутатите препоръчаха да се излезе с инициатива за разпускане на парламента.  Парламентът на Азербайджан се състои от 125 депутати, в който преобладаващо мнозинство има управляващата партия.\r\nРедовните парламентарни избори в страната трябваше да се проведат през ноември 2020 г. ", "date": "2019.12.02", "title": "Парламентът на Азербайджан се саморазпуска "}
{"url": "https://www.actualno.com/america/zasega-trymp-pasuva-po-otnoshenie-na-procedurata-po-impijchmynt-news_1411562.html", "text": "      Белият дом уведоми съдебната комисия към Камарата на представителите на Конгреса, че няма да участва в изслушването по процедурата за импийчмънт срещу американския президент Доналд тръмп на 4 декември, съобщава Politico, предаде БГНЕС.      Миналата седмица ръководителят на съдебната комисия Джералд Надлър покани Тръмп да присъства на изслушването на 4 декември и поиска отговор преди 1:00 часа местно време на 1 декември. Той също така поиска от Тръмп да посочи дотогава адвокат, който ще представлява президента в комисията. По-късно комисията по съдебни въпроси на Камарата на представителите на САЩ разпореди на Тръмп да отговори до 6 декември относно присъствието на адвоката си, докато датата на изслушването - 4 декември – остана непроменена.   По-рано Тръмп не изключи, че ще даде показания в Конгреса като част от процедурата.\r\n\"При сегашните условия ние нямаме намерение да участваме в изслушванията, които ще се проведат в сряда\", гласи писмото от юрисконсулта на Белия дом до Надлър.  Демократите започнаха процедура по импийчмънт срещу Тръмп, подозирайки, че той е забавил нарочно военната помощ към Украйна в замяна разследване срещу най-големия му политически опонент за предстоящите президентски избори в САЩ Джо Байдън. Подробности за т.нар. \"украинска афера\" можете да си припомните в ! ", "date": "2019.12.02", "title": "Засега Тръмп пасува по отношение на процедурата по импийчмънт"}
{"url": "https://www.actualno.com/viewpoint/shefyt-pesho-i-mechtanijat-stajant-news_1411647.html", "text": "             Това са последните думи, които чуваш по телефона, преди да прекрачиш прага на наетата от бай Пешо офис-гарсониера. Известно ти е, че бай Пешо работи в сфера, която никога не те е интересувала, както знае и твоят поръчител. Знаеш обаче и че в тоя живот има твърде много неща, които няма да са ти интересни, но пък могат да ти бъдат полезни и да ти дадат много нови знания и умения. Така или иначе отиваш да видиш с какво можеш да бъдеш полезен – все пак цяло име е заложено на карта за тебе! То пък и едно име...\r\nВлизаш, посреща те Пешо, кани те да седнеш, показва ти потенциалното бюро – старо, оръфано, а зад него – полуизкъртен стол. „Още съм в началото, нали разбираш?“. Проявяваш разбиране – все пак си студент и не би трябвало да имаш каквито и да е претенции – отлично знаеш, че нямаш покритие за тях. Веднага пред теб се описва някаква утопична картина, в която същия тоя човек, който досега ти се е извинявал, че е още в началото и няма пари за стол и бюро, се представя като гигантски, виден и най-иновативен бизнесмен от световна класа, който просто не е признат в собствената си страна, защото има световен заговор срещу него, в който участват 3 министерства и 8 злонамерени конкуренти. Въздишаш. Усещаш накъде отива работата. Обещава ти се обаче малка заетост с гарантиран доход и свобода да присъстваш на лекциите си. Това те устройва. Съгласяваш се с ясното съзнание, че няма да спреш да търсиш ново място, но от това поне ще черпиш някакъв опит и някакъв минимален доход.\r\nОще на следващия ден бай Пешо те кара да му напишеш „някакво материалЧЕ там“ . Въпреки че бай Пешо не прави разлика между „който“ и „които“, смело се набърква в работата ти, като много държи да използваш високопарни думи, чието значение самият той изпитва затруднения да разбере. Чул е високите интелектуалци да говорят за „лайтмотив“ и вече знае, че без тази дума не би могъл да съществува. Накрая се изморява и ти казва: „Ох, вземи изречението ми от сайта – по-добро е“ , а там откриваш 5 граматични грешки, 3 правописни и 8 пунктуационни, но нямаш право да го пипаш – по-добро е. Да повдигнеш въпроса за евентуална редакция? Абсурд!  Скоро бай Пешо започва да ти обяснява колко е велик и недооценен. Започваш да се чудиш защо точно се навря в тая каша. А, да – за да правиш услуга на своя „поръчител“. Започваш да се чудиш защо си му на бай Пешо, който първо ти е обяснил, че нищо не разбира от твоята работа и затова те наема, а после започва да ти обяснява как разбира от писателстване, икономика, туризъм, ейчар, пиар, хидроинженерство, квантова физика, градене на имидж, емплойър брандинг, карти таро, 8 вида брейнсторминг, класически балет, история, маркетинг, висша математика, право, философия, публична администрация и има сертификати за 5 езика.\r\nВ продължение на няколко дни се превръщаш в нещо като личен роб – налага се да изоставиш всички свои планирани ангажименти и въпреки че е национален празник, а след него предстои уикенд, ти имаш своите задачи. Имаш нужда от консултация с бай Пешо, за да знаеш дали вършиш правилното нещо. Все още не разбираш какво си представя като каже „Напиши някакво материалче там. Да е интересничко.“. Бай Пешо обаче не вдига цял уикенд, защото е решил да си почива. Иска да си готов до понеделник сутрин и да си изпратил всичко където е необходимо, а той самият ще се появи чак следобяд. Изпадаш в паника – няма кой да ти каже дали правиш нещата както бай Пешо ги иска. Няма и на кого другиго да се обадиш, защото бай Пешо пести от персонал. Бай Пешо също така не е сам в цялата работа, но ти не знаеш къде да намериш останалите „помощници“, нито знаеш кои са, защото „офисът“ на бай Пешо си е само за бай Пешо (и вече за теб) и нямаш реална идея колко и кои са хората, които стоят зад проекта. Не знаеш и техните функции. Не знаеш даже къде се събират да работят, че да им отидеш на крака само и само някой да ти даде обратна връзка.\r\nНяма да търпиш – искаш да си тръгнеш. Само че бай Пешо те изпреварва и спира да си вдига телефона в продължение на половин месец. Сега се сещаш, че толкова приятелски си му работил, че някак си пропуснал факта, че бай Пешо искаше да му работиш без договор. Повече отвсякога искаш да ти бъде платено поне заради психологичните травми, които ти е нанесъл с величаенето си. Само че нямаш никакво правно доказателство, че изобщо си имал нещо общо с бай Пешо. „Поръчителят“ ти се прави на приятно разсеян. Големи шансове нямаш с бай Пешо. Решаваш да теглиш една пловдивска и звучна майна. Тъкмо да я теглиш и...    На шестнайстия ден от последната ви среща се появява отново като ти звъни да ти се скара колко е разочарован от теб, за дето не си го търсил по-настоятелно. Уговаряте ден и час да ти плати, а на деня получаваш двуцифрена сума. Бай Пешо е от щедрите. Благодариш и гледаш да изчезнеш по-бързо преди поредната тирада колко е велик. Но всъщност бай Пешо планира да те вербува да му пишеш „материалЧЕТА“ и занапред. Ти обаче вече не си сигурен дали компетенциите ти отговарят на нивото на бай Пешо. Все пак той е велик, а ти си просто студент. Отказваш му, защото уважаваш труда си и не смяташ, че отношението към него трябва да е на база „някакво материалЧЕ“, а трябва да работиш по ясно зададени параметри с човек, който разбира важността на твоята работа за неговия бизнес. Иначе си просто драскач на полусвободна практика, от която няма особен ефект. Също така отказваш, защото искаш да намериш място, където ще се учиш на все повече нови и полезни неща, които да те изградят не само като професионалист, но и като личност. Знаеш, че бай Пешо не може да ти даде нищо повече от главоболие.\r\nБай Пешо обаче е настоятелен и си позволява да те търси в личните ти профили в социални мрежи, като сипе по теб обиди как не ставаш и колко бил разочарован. Интересното е, че бай Пешо няма намерение да те научи на нещо и не се интересува на колко други места същия този твой труд е бил оценяван и от колко места имаш признание. Ти, естествено, никога не си подхващал темата за тези факти, защото знаеш колко много имаш да учиш още. Не смяташ за важно да се изтъкваш пред когото и да е и може би това е твоята грешка. Бай Пешо вероятно обаче може би не е чувал и може би никога не би разбрал максимата, че е по-добре да научиш някого на нещо, отколкото да го караш да се чувства зле от факта, че не се справя. А за да се справя той, ти трябва да си способен да му заявиш какво точно искаш. За да го научиш обаче първо трябва да си сигурен, че самият ти разбираш есенцията на същото това нещо и да си много, ама много сигурен, че в случая не си ти този, който трябва да седне и да се научи минимум да напише името на собственото си събитие без 3 правописни грешки от 3 възможни думи в него.      ", "date": "2019.12.02", "title": "Шефът Пешо и мечтаният стажант"}
{"url": "https://www.actualno.com/pernik/dyrjavata-oshte-tyrsi-koj-zamyrsi-struma-i-koj-e-otgovoren-za-presyhvaneto-na-vycha-news_1411593.html", "text": "      Търси се кой е отговорният за поредното замърсяване на река Струма в частта ѝ при Перник. Това каза екоминистърът Нено Димов пред bTV.      Според казаното от министъра, замърсяването, което , идвало от т.нар. бивш комбинат \"Ленин\". Сега, през кадастъра, се търси кой е собственикът там в момента.   Стана ясно и, че не се знае какво точно е замърсяването – самият Димов го призна. Той заяви, че се предполага, че е от \"останали отпадъци\".\r\nПрипомняме, че протестиращи природозащитници многократно дават публичност на случващото се, специално заради замърсяване на язовир \"Пчелина\". Каква беше поредната закана заради липсата на адекватна реакция от институциите – припомнете си в !  Димов обясни и, че по и как там изглежда има пресъхване заради части ВЕЦ-ове, също течала проверка, за да се установи точно къде е \"пробивът\" – както и при . ", "date": "2019.12.02", "title": "Държавата още търси кой замърси Струма и кой е отговорен за пресъхването на Въча"}
{"url": "https://www.actualno.com/health/specialist-sys-syvet-kak-da-opazim-synja-si-ako-rabotim-noshtem-news_1411589.html", "text": "      Александър Калинкин - сомнолог и ръководител на Центъра по медицина на съня към Московския държавен университет, обясни пред РИА Новости как да се адаптираме по-добре към график, включващ нощни смени.      Според специалиста, работниците на смени трябва да се придържат към работния си график и графика за сън през цялата работна седмица. \"Това означава, че ако например човек работи две нощи, а две не работи, в почивните си дни той трябва да стои буден през нощта и да спи през деня\", обясни Калинкин.\r\nЛекарят добави, че е важно да се поддържа този цикъл и да се преструктурира към активност на ума и тялото нощем. В същото време той отбеляза, че рязката промяна в схемата на съня е най-лошата ситуация за човека, която се отразява много зле на здравето, пише БГНЕС.\r\n\"Можете да си оставите някакво време за себе си през деня, ако работите, за да извършите някои социални действия, но се опитайте да се придържате максимално към режима си\", подчерта сомнологът.   ", "date": "2019.12.02", "title": "Специалист със съвет как да опазим съня си, ако работим нощем"}
{"url": "https://www.actualno.com/asia/netanjahu-zaklejmi-evropejskite-dyrjavi-dejstvashti-za-normalna-tyrgovija-s-iran-news_1411561.html", "text": "      Израелският премиер Бенямин Нетаняху остро осъди европейските страни, присъединили се към механизма \"Инстекс\" за търговия с Иран чрез заобикаляне на американските санкции, наложени на Техеран. \"Дошло е време да се засилва натискът върху Иран, а не да бъде отслабван\", се казва в декларация от канцеларията на Нетаняху, цитирана от Асошиейтед прес, съобщи БНР.      В свое видеоизявление премиерът на Израел заяви, че европейските страни \"трябва да се срамуват от себе си\", че се стремят да търгуват с Иран, защото по този начин те му помагали да разработва ядрени оръжия, пише БГНЕС.   Нападките на Нетаняху са заради оповестеното решение на още 6 европейски страни - Белгия, Дания, Финландия, Холандия, Швеция и Норвегия, да се присъединят към механизма \"Инстекс\", създаден от Германия, Франция и Великобритания за координиране на импортните и експортните плащания, така че европейските компании да могат да правят бизнес с Иран въпреки американския натиск. Те се надяват по този начин да убедят Техеран да спазва ядреното споразумение от 2015 година със световните сили, което ограничава действията на Техеран в ядрената сфера.\r\nОт своя страна председателят на иранския парламент Али Лариджани изрази съмнения в ефективността на \"Инстекс\". На пресконференция той заяви пред репортери, че \"не е ясно дали \"Инстекс\" ще даде конкретни резултати\".   ", "date": "2019.12.02", "title": "Нетаняху заклейми европейските държави, действащи за нормална търговия с Иран"}
{"url": "https://www.actualno.com/volleyball/lubo-ganev-s-predizvikatelstvo-kym-dancho-lazarov-i-volejbolnoto-mu-bydeshte-news_1411590.html", "text": "      Има някои неща, които само президентът ги знае. Това заяви пред bTV големият ни волейболист от края на XX век Любо Ганев, който има амбицията да оглави волейболната ни федерация.      Според Ганев, досегашният \"вечен\" президент на волейбола ни Данчо Лазаров няма да се кандидатира за нов мандат, но някои думи на волейболната ни легенда навеждат на мисълта, че битката ще е ожесточена. Самият Ганев коментира, че Лазаров ще иска да сложи свой човек за наследник и обърна внимание на ролята на почетния президент на федерацията ни. Причината – Лазаров най-вероятно ще стане такъв. Проблемът, обаче е, че този пост не е чисто церемониален – почетният президент може да подписва определени документи.   Повече от половината клубове ме подкрепят, обясни още Ганев, според който има желание за промяна и на устава на федерацията – точно заради \"чудатости\" като ролята на почетния президент.\r\nГанев каза и, че от 2012 година волейболната ни федерация не е правила изборно събрание, а е била длъжна да прави такова на всеки 4 години. Той неглижира собственото си участие в управлението на федерацията ни и след като му беше пуснато видео как лепи пари на челото на музикант от ромски оркестър, Ганев отговори, че всъщност това станало преди друг вид събрание, не преди изборното – един вид нещата не са предрешени. Той отрече и да има обтегнати отношения с Данчо Лазаров.   ", "date": "2019.12.02", "title": "Любо Ганев с предизвикателство към Данчо Лазаров и волейболното му бъдеще"}
{"url": "https://www.actualno.com/cars/zashto-spadat-prodajbite-na-novi-koli-po-sveta-news_1411650.html", "text": "      С 3,1 млн. по-малко продадени автомобили ще завърши 2019 г. в сравнение с предишната 2018 г., предвиждат експерти, като посочват и основните причини за тези резултати. На първо място, това е свързано с намаляването на продажбите на най-големия пазар в света - този в Китай, но отрицателна динамика се отлича също в САЩ, Западна Европа, Бразилия, Русия и Индия.      \"Спадът на световните автомобилни пазари започне в средата на 2018 г., като стана основният фактор за намаляване на обемите на производство. Лошото е, че ситуацията продължава да се влошава\", коментира главният икономист на агенция Fitch - Брайън Култън.   Анализаторите бяха предвидили продължителен спад на продажбите, който е първи след финансовата криза от 2008 г., но той настъпи по-рано от очакваното - едва след 10 години. През 2018 г. в света бяха продадени 80,6 млн. нови коли, след като през 2017 г. резултатът беше 81,8 млн. За настоящата 2019 г. спадът ще е още по-сериозен, като се очаква той да бъде около 4% - до 77,5 млн. бройки.\r\nОсновата причина си остава Китай, където за първите 10 месеца на 2019 г. спадът е с цели 11% в сравнение със същия период на миналата година. Според финансови експерти, намалението се отчита заради слабия ръст на кредите за нови автомобили, както и заради повишаване на търсенето на колите на старо. Друга причина са новите екологични стандарти, които затрудняват производителите, предлагащи модели на най-големия пазар в света.  Забавянето на икономиката на САЩ и продължаващата търговска война в САЩ съответно водят до спад на продажбите на американския пазар. Там намалението е с 2% - до 16,9 млн. продажби. ", "date": "2019.12.02", "title": "Защо спадат продажбите на нови коли по света?"}
{"url": "https://www.actualno.com/europe/papata-podari-palat-na-vatikana-na-bezdomnici-news_1411587.html", "text": "      Главата на Римокатолическата църква папа Франциск подари на римските бездомници престижния палат \"Мильори\", предаде БГНЕС.      Дворецът е собственост на Ватикана и се намира недалеч от площад \"Свети Петър\".  \"Мильори“ е отстъпен безвъзмездно на Ватикана през 30-те години на миналия век от богата римска фамилия. От днес в него постоянно ще живеят 50 бездомници. В студени дни техният брой може да бъде и два пъти по-голям. В столовата могат да закусват и вечерят до 250 души.   Според в. \"Ла Стампа\", към \"Мильори\" са проявявали голям интерес най-големите световни хотелиерски вериги. Ремонтът на сградата е финансиран на 100%  от милосърдната служба на Ватикана. ", "date": "2019.12.02", "title": "Папата подари палат на Ватикана на бездомници "}
{"url": "https://www.actualno.com/health/top-specialist-v-estetichnata-medicina-konsultira-vyv-varna-news_1410867.html", "text": "      Доц. д-р Харун Чьологлу, водещ специалист по пластична, реконструктивна и естетична хирургия от веригата високотехнологични болници Liv Hospital в Турция, ще консултира безплатно пациенти във Варна на 11 и 12 декември 2019 г. Доц. Чьологлу е сред търсените специалисти в южната ни съседка за естетични и реконструктивни корекции на бюста, естетична и функционална хирургия на носа, лицево-челюстна хирургия и операции в областта на главата и шията. Той пристига у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до последните достижения в медицината, като си партнират с едни от най-добрите лечебни заведения и специалисти от цял свят.      Съвременните технологии са в услуга както на човешкото здраве, така и на естетичната медицина, твърди доц. Чьологлу. Все повече хора, както жени, така и мъже, търсят този вид медицински услуги – някои под влиянието на социалните медии, а други за коригиране на естетически или функционален дефект, който реално влошава качеството на живот, посочва специалистът. Към оформяне на носа чрез ринопластика например някои пациенти прибягват за постигане на мечтаната форма, а други – за подобряване на затруднено дишане. Най-възрастната пациента в практиката на доц. Чьологлу, подложила се на ринопластика, е била на 72 години и той се е съгласил на операцията, след като я прегледал и преценил, че аргументите й в полза на операцията са добри.\r\nНезависимо от причините за търсената хирургична намеса, всеки има правото да изглежда и да се чувства добре, категоричен е доц. Харун Чьологлу.\r\nВсе по-търсени са и естетичните корекции без хирургична намеса, отчита специалистът. Така например, вече споменатата корекция на носа може да се постигне и без разрези и болка, само с локална анестезия и прилагане на филъри. Това обаче е възможно само при определени пациенти и в определени граници – силно изявена гърбица на носа например не може да се коригира напълно с неоперативна ринопластика. Очакванията на пациента могат да бъдат насочени с помощта на компютърна симулация преди извършване на процедурата. За успеха на този метод е важно той да се прилага от медицински специалист с опит и задълбочени познания в анатомичните особености на носа, в противен случай може да доведе до нежелани резултати, твърди доц. Чьологлу.  Желаещите да се възползват от възможността за безплатна консултация с доц. Харун Чьологлу на 11-12 декември във Варна трябва да се запишат предварително на тел. 0878 500 730. ", "date": "2019.12.02", "title": "Топ специалист в естетичната медицина консултира във Варна"}
{"url": "https://www.actualno.com/chronicles/rodena-e-nedjalka-simeonova-bylgarska-cigularka-i-pedagog-news_1411474.html", "text": "      Недялка Димитрова Симеонова е българска цигуларка, станала световноизвестна през 20-те години на 20 век. През кариерата си изнася концерти в целия свят. Тя е първата българка с концерт в Карнеги Хол.      Учи при Густав Хавеман в Германия, а след това при Леополд Ауер. Свири на италианска цигулка „Галиано“ подарена ѝ от български филантроп. През 1946 г. е назначена за редовен преподавател в Музикалната академия в София, а две години по-късно е професор. През 1950 г. получава званието “Заслужила артистка” на България.   Има четирима съпрузи, първият от които е индиецът Ел Адарос, с когото се запознава в Чикаго. Нейният син Димитър Симеонов се ражда от втория ѝ брак с пианиста Георги Хайдутов.\r\nСимеонова умира от рак през 1959 г. От 1971 г. в нейния роден град Хасково се провеждат ежегодни празници Музикални дни „Недялка Симеонова“.  През 1996 година е издадена книга за живота на Недялка Симеонова – \"Изстрадани звуци\" с автор Живка Шамлиева. ", "date": "2019.12.02", "title": "Родена е Недялка Симеонова, българска цигуларка и педагог"}
{"url": "https://www.actualno.com/politics/siderov-vdigam-bunt-sreshtu-danyka-na-kolite-shte-dam-karakachanov-na-geshev-news_1411597.html", "text": "      Против увеличаването на данъци съм. Ще се опитам да организирам някакъв вид протести пред кметството по повод данъка на колите. Това каза пред БНТ общинският съветник и лидер на Атака Волен Сидеров.      \"Управляват ГЕРБ, заявили са се като десни. Дясното намалява данъците по  учебник, а ГЕБР ги вдига, което не е добре. Говори се непрекъснато , че  има излишъци, а имаме увеличаване на данъци, започна обяснението си той.   По думите му предлогът за вдигане на данъка е нонсенс, тъй като се вдига данъкът както на колите, които замърсяват повече, така и на тези с газови уредби. Това ще засегне стотици хиляди души, каза Сидеров. \"Не може да се измери колко ще намали това замърсяването. Видът каква кола караш, не се определя от твоето желание, а от твоите възможности. Да дадат на хората възможност да живеят добре и да карат екологични коли и тогава да им вдигнат данъка\", категоричен беше лидерът на Атака. \r\nСидеров ще настоява и за ревизия на договорите за чистота и пълното им осветляван. \"На 30 декември ще се обсъди план сметка за чистотата. 217 млн. лв. в  доклада няма мотивация, защо парите трябва да са толкова. Това е увеличение с 10 милиона. Няма анализ на  база на какво се начисляват тези пари. Това е надписана сметка, и тъй  като тук участват обикновено частни фирми. Ще ги осветля скоро. Ще гласувам категорично против. Освен това ще настоявам за подробен анализ от надлежните органи какви договори са сключвани и с кои фирми, точно както заявих и в предизборната си кампания за кмет на столицата”, заяви Сидеров.  \"Ако ме бяха избрали за кмет щях да прекратя тези договори, но не ме избраха. Договорът за почистването е апокрифен. Сега отново се боря за информация както като бях депутат. Договорът за софийска вода например бил написан на пишеща машина още по времето на Софиянски. И в него било написано, че неустойката е милиард и половина, ако се прекрати договора. Представяте ли си,този който го е подписал трябваше просто години наред да бъде в СЦЗ - Софийския централен затвор\", поясни лидерът на Атака. Не виждам в какво да подкрепям ГЕРБ , коментира позицията си в общинския съвет Волен Сидеров. \"Ако предложат разумна политика, а не антибългарска за вдигане на данъците, ще си помисля. Ако предложат социални мерки. Гледа се само как да се взимат пари – синя зона, данъци. Ако предложат нещо за майките и децата, аз съм в социалната комисия, ще ги подкрепя.\", каза той.   Въобще ще се окаже,че има много по-интересни  теми от парламентарните, защото в парламента има вече една рутина. Така Сидеров коментира последните рокади в кабинета. \"Аз съм доволен, че не съм там, в момента, в който се приемат антинародни решения. Например, болничните да не се плащат. Това е антинародна политика. И това се решава на коалиционен съвет, защото ние сме изключени, махнати от управлението. Атака не е напуснала, тя беше част от тройната коалиция, която сключи договор с ГЕРБ за управление на държавата. ГЕРБ стимулира изолирането на \"Атака\", тъй като бяхме неудобни,  а НФСБ и ВМРО бяха просто инструмент. Но ГЕРБ и ръководството на ГЕРБ са основният поддръжник на тезата \"Атака\" да не е в управлението\", категоричен беше Сидеров.     \" и за разследване. Между  другото във военното министерство все повече данни ми дават за крупни  далавери. Ще ги подредя в списък и ще ги дам на новия главен прокурор  Иван Гешев да хвърли поглед към това тресавище военното министерство, в  което потъват милиони от нашите пари. Срещу което имаме необлечена,  ненахранена войска и 2 млрд. лв за ненужни няколко чертежа на самолети.  Всичко това е една антибългарска политика и Каракачанов е носител на  тази политика.\" Това беше първият министър от кабинета Борисов, на  когото спред Волен Сидеров трябва да му бъде свалено доверието.\r\n\"Необходима е смяна на друг министър в кабинета, но с ясна визия.   Министерствата, в които трябва да се вземат спешни мерки са вътрешното и   външното най-вече. Във военното вече казах и енергетиката\", обясни още  Сидеров. \"Едва ли ще остане министерство, което да похваля. Подкрепил  съм технократи, не партийни активисти, които общо взето работят  приемливо. Но имайте предвид, че работата на един министър е част от  целия кабинет. Във Варна те го наричат център, но това ще бъде реално  военна база на САЩ. България става фронт срещу своята освободителка  (Русия). В такъв фронт не искам да участвам. Ще платим жестока цена за  това, както когато станахме съдружници на Третия Райх.\" Оставката на \"Къде е оставката на зам.-министър Султанка Петрова от ВМРО. Това питам, защо министърът е отстранен , а заместничката му, която изготви потресаващата стратегия за социални услуги. Ние внесохме поправка, защото Законът за социалните услуги застрашава утре частни фирми от чужбина да вземат детето ви, под предлог, че не се грижите за него и вие да не разберете къде е то повече. Този закон влиза в сила януари, а не трябва\", разгневи се Сидеров.\" трябваше да бъде отстранен, защото това министерство не е социално, то работи за НПО-та и то чужди. Там се прилага на практика джендър философията. Там се правят реформи,които подкрепят джендър политиките.\" коментира още той.    \" да излязат отново от неадекватното решение на групата на ГЕРБ. Пак ви казвам ГЕРБ са тези , които движат политиката в България. НФСБ, ВМРО – този остатък от Обединени патриоти, който незаконно се нарича ОП, са само инструмент. Това неадекватно решение да одобриш Валери Симеонов за зам.-председател на най-висшия орган в страната предизвика жестоко обидените от него. Аз бих излязъл и се наредил до тези жени като гражданин, който е против. Веднага си представям как ще кажат, че той яхва протеста. Но Валери Симеонов не само не трябва да е зам.-председател на НС. Той не трябва да е въобще в някакъв видим пост в политиката. Сега мога да се извиня към хората, че аз съм до голяма степен виновен той да е в политиката и в парламента, и сега зам.-председател. Но той е удобен, питайте Дариткова, Менда Стоянова, с които сега Валери Стоянов е в много близки отношения. Това са хората на Цветан Цветанов, те бяха супер близки с Валери. Питайте ги тях защо го лансират този човек. Защо не поискаха друг представител на ОП или най-правилното – вие нямате право на ваш зам.-председател на НС, защото незаконно изключихте Сидеров и Атака и така си избихте комплексите, че Атака години наред вкарва депутати, а вие не.Но това трябваше да го каже ГЕРБ\", завърши Сидеров. ", "date": "2019.12.02", "title": "Сидеров: Вдигам бунт срещу данъка на колите, ще дам Каракачанов на Гешев"}
{"url": "https://www.actualno.com/lovech/kmetyt-na-teteven-nagradi-pobeditelite-ot-14-ija-mejdunaroden-turnir-po-futzal-za-veterani-news_1411603.html", "text": "      На 29 и 30 ноември в гр. Тетевен се проведе 14-ият Международен турнир по футзал за ветерани под патронажа на Кмета на Община Тетевен - Д-р Мадлена Бояджиева.  Организатори на проявата за втора поредна година бяха СК „Олимпиец“ – гр. Правец и Община Тетевен, в чийто спортен календар неизменно са включени и международни спортни събития, които са затвърдили спортния й облик и авторитет.      Турнирът бе официално открит на 30 ноември от д-р Мадлена Бояджиева, която поздрави участниците и сподели, че се радва, че този турнир вече е една от спортните емблеми на общината, както и че от няколко години той вече не е национална, а международна проява, която промотира спорта в свободното време на всяка възраст. 12-те участващи отбори от България и съседна Сърбия - Задругар – с. Крупац (Сърбия), Лужница – гр. Бабушница (Сърбия),), СК „Олимпиец“ – гр. Правец, Пещера – с. Галата, Бойчиновци –  гр. Бойчиновци, Златия – гр. Вълчедръм, Вихър – с. Глогово,  Мирково – с. Мирково, Сливнишки герой – гр. Сливница, Ракитин – с. Трудовец, Бенковски – гр. Тетевен и ФК „Светкавица“ – с. Градежница – стартираха своите срещи ден по-рано, поставени в 3 групи по Бергер системата. След редица зрелищни битки, интересни игрови ситуации и безкомпромисни стрелби към вратите на противниците и в духа на абсолютния феърплей, победител в крайното класиране стана ФК „Светкавица“ – с. Градежница след като във финалната среща надви гостите от Сърбия,  Лужница –  гр. Бабушница. Трети се класираха състезателите на Задругар – с. Крупац (Сърбия),а четвъртото място остана за тима на Бойчиновци –  гр. Бойчиновци. В духа на спортсменската игра със статуетка бе отличен и отборът на СК „Олимпиец“ – гр. Правец. Отличени бяха най-добрият треньор - Алекси Гигов, ФК „Светкавица“ – с. Градежница, както и най-добрия съдия - Николай Василев. Класираните от 1-во до 7-мо място отбори получиха купи, а останалите участници – грамоти.   Изявилите се спортисти получиха индивидуални награди както следва: най-добър вратар – Калин Мечкарски, Задругар – с. Крупац (Сърбия); голмайстор на турнира – Пламен Петров, Мирково – с. Мирково; най-добър защитник – Илиян Киров, СК „Олимпиец“ – гр. Правец; най-техничен състезател – Александър Пантелеев, Сливнишки герой – гр. Сливница; най-полезен състезател – Николай Йотев, Ракитин – с. Трудовец; най- красив гол – Мирослав Петрович, Задругар – с. Крупац (Сърбия); спортсмен – Георги Караянчев, Бойчиновци – гр. Бойчиновци; най-възрастен участник – Петко Тонев, на 76 г., Златия –  гр. Вълчедръм.\r\nНа стилна церемония в комплекс „Олимп“ – гр. Тетевен наградите на победителите и изявените състезатели връчи д-р Мадлена Бояджиева – Кмет на Община Тетевен и Александър Бункин – Председател на СК „Олимпиец“ – гр. Правец. Двамата пожелаха на всички здраве и светли коледни и новогодишни празници. На награждаването присъстваха още кметът на гр. Пирдоп – Ангел Геров и кметът на с. Трудовец – Еленко Иванов  и Стоян Кукуванов – Директор на в. „Еврофутбол“, който бяха дошли специално за събитието.     Като част от спортния календар на Община Тетевен, от 6 до 8 декември ще се проведе и 23-и Коледен футболен турнир за деца родени през 2005 г. в памет и за Купата на проф. Иван Славков  - Батето, който ще бъде подкрепен от Българския футболен съюз, а организатори отново са Община Тетевен и Клуб „Олимпиец“ – гр. Правец.  ", "date": "2019.12.02", "title": "Кметът на Тетевен награди победителите от 14-ия Международен турнир по футзал за ветерани "}
{"url": "https://www.actualno.com/business/predposledni-sme-v-es-po-onlajn-pazaruvane-news_1411472.html", "text": "      Предпоследни сме в Европейския съюз (EС) по пазаруване онлайн с дял от 21 на сто. Това сочат нови данни на статистическата служба на Общността „Евростат”. Така страната ни е поставена след Румъния, където само 20% от хората разчитат на за покупките си.      Българите и румънците са пазарували най-малко в интернет сред гражданите на страните членки на ЕС през 2018 г. Само 21 на сто от сънародниците ни са прибягвали до електронната търговия миналата година, но все пак делът им е нараснал значително спрямо 2008 г., когато едва 3% от българите са пазарували онлайн, отбелязва вестник \"Монитор\".   Българите предимно дрехи и спортни стоки – 76% от сънародниците ни са поръчвали такива стоки онлайн миналата година. По този показател страната ни дори е на първо място в ЕС, заедно с Холандия и Малта. Малко след нас са румънците със 73%. \r\nОбщо 33% от българите са поръчвали онлайн стоки за дома през миналата година, а следващи по популярност са онлайн резервациите за пътувания и настаняване с 21%.  Само 14 на сто от българите са си поръчвали храна по интернет миналата година, а 15 на сто са пазарували електроника онлайн.\r\nПоследни по популярност са книгите и списанията - само 10 на сто от българите са правили подобни поръчки в интернет миналата година. ", "date": "2019.12.02", "title": "Предпоследни сме в ЕС по онлайн пазаруване "}
{"url": "https://www.actualno.com/asia/severna-koreja-e-postroila-desetki-novi-raketni-ploshtadki-news_1411610.html", "text": "      В рамките на няколко месеца, Северна Корея е изградила няколко десетки бетонни платформи, от които е възможно да изстрелят междуконтинентални ракети от мобилни инсталации, предава РИА Новости, цитирана от \"Фокус\".      Според информацията платформите с ширина до няколко десетки метра са проектирани да променят точките на изстрелване на ракетите, което затруднява предварителното определяне на тяхното местоположение.   Силите за отбрана и флота на Япония по-рано разположиха военни кораби с многофункционалната бойна система \"Аегис\" недалеч от бреговете на Северна Корея във връзка с \"военните провокоации\" на Пхенян.\r\nСеверна Корея проведе серия тестове на ракетни системи за заплов огън по-рано. На фона на липсата на напредък в преговорите между САЩ и Северна Корея има опасения, че Пхенян ще се върне към тестовете на междуконтиненталните ракети.  В нощта на 30 ноември Пхенян изпробва междуконтиненталната балистична ракета \"Хвасон-15\".\r\nВисочината на полета й достигна 4475 км и тя достигна до дистанция от 950 километра. Полетът продължи 53 минути и ракетата падна в изключителната икономическа зона на Япония, на 250 километра от префектура Аомори. Тогава военни експерти от Япония и САЩ предположиха, че ракетата е в състояние да измине разстоянието от 13 хиляди километра и да стигне до Вашингтон.    ", "date": "2019.12.02", "title": "Северна Корея е построила десетки нови ракетни площадки"}
{"url": "https://www.actualno.com/curious/malko-izvestno-gorbachov-v-reklama-na-pica-prez-90-te-video-news_1411615.html", "text": "       Бившият президент на СССР е участвал в реклама на американската верига за пици „Пица Хът“ през 90-те години заради парите, от които се нуждае неговия фонд, пише с позоваване на биографа на Горбачов Уилям Таубман.      В своята статия доцентът по политически науки в Масачузетския университет в Амхърст Пол Масгрейв говори за историята зад създаването на рекламата. По неговите думи след поражението на Горбачов на президентските избори през 1996 г. бившият съветски лидер е останал без никакви средства за подкрепа на фонда. Хонорарите от лекциите не са могли да покрият разходите за неговото съществуване, а размерът на увеличената президентска пенсия след хиперинфлацията е намалял от 4 000 рубли (в цени от 1991 г.) до около два долара месечно (1994 г.).      Американската мрежа, която влезе на пазара през 1990 г., поде мащабна рекламна кампания, за да изгони конкурентите от руския пазар. Горбачов беше избран за нейно лице.\r\nСпоред Масгрейв бившият лидер на СССР дълго се колебаел, но в крайна сметка се съгласил да се снима при собствени условия. Политикът си запазил правото да одобри окончателния сценарий на видеото и категорично отказал да яде пица в кадър.   „Като бивш лидер просто не мога да го направя“, цитира Масгрейв Горбачов.    В рекламата заедно с него участва и внучката му Анастасия.\r\nРазмерът на хонорара на бившия съветски президент не е разкрит. Според автора на статията обаче политикът е спечелил около милион долара в съотношение с цените през 2019 г. ", "date": "2019.12.02", "title": "Малко известно: Горбачов в реклама на пица през 90-те (ВИДЕО)"}
{"url": "https://www.actualno.com/europe/chistka-v-airbus-zaradi-industrialen-shpionaj-news_1411595.html", "text": "      Авиогигантът Airbus уволни 16 служители без предизвестие във връзка с разследване за шпионаж на германски военни програми, предаде БГНЕС.      Мюнхенската прокуратура започна разследване през септември, след като компанията уведоми органите за възможни нередности с документи за две сделки.   16-те уволнени служители, включително директора на съответния отдел, са заподозрени в свързан с производството шпионаж и незаконно придобиване на поверителни документи за бъдещи проекти на германските въоръжени сили.\r\nAirbus е един от основните доставчици за нуждите на германските въоръжени сили и редовно получава договори за доставка на нови самолети и хеликоптери за армията.  Случаят с индустриалния шпионаж датира от есента на 2018 година, когато служител е попитал своите началници и правен отдел дали трябва да има достъп до класифициран документ, който е получил. Последвала е мащабна проверка на 1,5 милиона документи.\r\nПървоначално 90 души бяха заподозрени в незаконен достъп и притежаване на класифицирани документи, включително някои подробности за договори с военните. ", "date": "2019.12.02", "title": "Чистка в Airbus заради индустриален шпионаж"}
{"url": "https://www.actualno.com/africa/tejka-avtobusna-katastrofa-s-desetki-zaginali-v-tunis-news_1411554.html", "text": "      26 са загиналите при катастрофата на туристически автобус в Тунис, в който са пострадали предимно ученици и студенти, предаде местната радиостанция Mozaique FM, предаде БГНЕС      По-рано беше съобщено, че при инцидент с туристически автобус са загинали 22 души. Според изявлението на Министерство на вътрешните работи на африканската държава, автобусът се преобърнал и излетял в канавка. В него са пътували 43 души, повечето - ученици и студенти, които са отивали на екскурзия извън града. Съобщава се, че автобусът пътувал от столицата Тунис е принадлежал на една от частните туристически агенции в града. Автобусът се насочвал към град Айн Дарахим, а инцидентът е станал в района на Айн ал Сенуши в провинция Бежа в северозападната част на страната.   Според тунизийските медии, президентът Кийс Саид и премиерът Юсиф Шахид са посетили мястото на бедствието. В същото време Съветът на народните депутати (Парламентът) на Тунис издаде изявление, в което поиска от министрите на вътрешните работи и здравеопазването да следят спасителната операция и да предоставят материална и психологическа помощ на семействата на жертвите. От своя страна Министерството на здравеопазването на Тунис обяви национална кампания за кръводаряване за ранените. ", "date": "2019.12.02", "title": "Тежка автобусна катастрофа с десетки загинали в Тунис"}
{"url": "https://www.actualno.com/europe/novi-jertvi-na-navodnenija-vyv-francija-news_1411565.html", "text": "      Двама души загинаха при наводнения във френската Ривиера, която беше засегната от нови проливни дъждове седмица, след като екстремното време причини смъртта на шестима, предаде БГНЕС.      В района на Вар стихията е повлякла един овчар, опитващ се да стигне до стадото си с джипа си. Тялото му е намерено в превозното му средство късно в неделя вечер на 300 метра надолу по течението от мястото, където е видян последно, съобщи АФП.   В същия регион собственик на конюшня е намерен мъртъв два часа, след като също е бил отнесен от стихията, докато е наглеждал животните си.\r\nВар и съседният регион бяха в готовност за наводнения, които прекъснаха влаковите услуги и магистрала A8 в неделя вечерта. Много културни и спортни събития също бяха отменени поради лошото време, включително мачът от Лига 1 на \"Пари Сен Жермен\" в Монако.   ", "date": "2019.12.02", "title": "Нови жертви на наводнения във Франция "}
{"url": "https://www.actualno.com/scene/posledno-sbogom-sys-stefan-danailov-news_1411571.html", "text": "      Днес се прощаваме с големия актьор Стефан Данаилов. Поклонението е в 11:00 часа в Народния театър, съобщиха от Съюза на артистите.      Легендата на българското кино на 27 ноември в 00:15 часа след продължително и тежко боледуване.   Данаилов, наричан още Ламбо, има над 150 роли в киното, театъра и телевизията, заслужил артист (1975) и народен артист (1983), дългогодишен преподавател по актьорско майсторство за драматичен театър в НАТФИЗ, политик от БСП, министър на културата в правителството на Сергей Станишев от 17 август 2005 г. до 27 юли 2009 г., избиран е за народен представител 6 пъти.\r\nНа днешното поклонение няма да бъдат допускани други камери извън телевизионните.   ", "date": "2019.12.02", "title": "Последно сбогом със Стефан Данаилов"}
{"url": "https://www.actualno.com/society/novini-ili-novini-kartinata-na-pechata-za-2-dekemvri-news_1411501.html", "text": "              Изданието пише за на освободения в края на миналата седмица социален министър Бисер Петков. Това е Деница Сачева. Сачева е дъщеря на бившия шеф на АЕМО \"Стария Добрич\" Евгений Сачев, който никога не е крил принадлежността си към ДС.\r\nСачева е магистър по връзки с обществеността от Факултета по журналистика и масова комуникация към СУ, магистър по здравен мениджмънт от Университет „Проф. д-р Асен Златаров“ - Бургас, дипломиран бакалавър по социална педагогика от Югозападен университет „Неофит Рилски“ – Благоевград. Започва кариерата си като специалист в министерството, което тази седмица ще оглави. Стига до ръководител сектор в Националния център за социално подпомагане. През 1999 г. се прехвърля в НЗОК, където е началник на дирекция “Международно сътрудничество, европейска интеграция и проекти”. В периода 1999-2001 г. е началник на кабинета на министъра на здравеопазването. От 2016 г. до април 2017 г. е била заместник-министър на труда и социалната политика. В третото правителство на Борисов е заместник-министър на образованието.  \"Много други организации и асоциации се обадиха и пуснаха писма, че намират за правилно това наше действие. В петък беше поредното неразбирателство, защото те не са само хора с увреждания. Там са и пенсионерите, и точно тези уродливи явления, които се срещат - телкове, болнични. Самите хора в социалното министерство недоволстват. Пет пъти досега съм връщал оставката му, но просто и колегите му министри не искат да работят повече с него. Така че в петък го извиках и му казах, че просто никой не иска да работи с него от кабинета\", обясни Бойко Борисов.\r\n\"Сега\" прогнозира и друга освобождение - това на областния управител на Перник Ирена Соколова. А причината, според сайта за разследваща журналистика \"Биволъ\", е източване на язовир \"Студена\" в полза на Радомир и по-точно на една част от града от малко над 5000 души - т.нар. \"висока част!     Ежедневникът отбелязва, че министър-председателят Бойко Борисов ще участва в 25-ата конференция по изменение на климата на 2 декември в Мадрид, Испания. Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности, в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени. Всекидневникът коментира повишения кредитен рейтинг на България от международната рейтингова агенция Standard&Poor's, като цитира думите на финансовия министър Владислав Горанов. След кризата в КТБ успяхме не само да възстановим кредитния рейтинг, а и да увеличим перспективите. Нашите партньори ни имат доверие. Това е добра отправна точка за дебати за бюджета, каза още Горанов на пресконференция с премиера Бойко Борисов, на която министър-председателят обяви, че предлага Деница Сачева за нов социален министър. Медията посочва, че сме предпоследни в ЕС по пазаруване онлайн с дял от 21 на сто според данни на статистическата служба на Общността „Евростат”. Това поставя страната ни след Румъния, където само 20% от хората разчитат на електронната търговия за покупките си.    ", "date": "2019.12.02", "title": "Новини или Novini - картината на печата за 2 декември "}
{"url": "https://www.actualno.com/europe/vypreki-objavenoto-namerenie-za-ostavka-nov-protest-sreshtu-premiera-na-malta-news_1411522.html", "text": "      Стотици протестиращи отново изпълниха улиците на малтийската столица валета с искане за оставката на премиера Джоузеф Мускат, съобщава Reuters, цитирана от БГНЕС.      Демонстрацията се състоя само ден, след като лидерът на средиземноморската островна държава обяви, че ще се оттегли на 18 януари догодина.   Призивите за оттеглянето на Мускат от властта се засилиха след като името му беше замесено в скандала с убийството на журналистката Дафне Каруана Галиция през 2017 година. Повдигнати са обвинения срещу , обвинен за участие в смъртта на разследващата корупция журналистка, за когото се твърди, че има близки отношения с министри от кабинета.\r\nПротестиращите развяваха малтийския флаг и плакати, на които се четеше \"Мафия\". Демонстрацията премина по централните улици на Валета – от сграда на парламента до съдебната палата в града.  Междувременно депутати от управляващата Лейбъристка партия заявиха, че застават твърдо зад Мускат, но не уточниха какви действия ще предприемат. ", "date": "2019.12.02", "title": "Въпреки обявеното намерение за оставка, нов протест срещу премиера на Малта"}
{"url": "https://www.actualno.com/business/mesec-predi-kraja-na-godinata-vlastta-ima-miliardi-za-harchene-no-za-kakvo-news_1411576.html", "text": "      Само месец преди финала на календарната и финансовата година, правителството разполага с над 1 млрд. лева бюджетен излишък за харчене. Според данните на финансовото министерство в края на ноември  превишението на приходите над разходите по консолидираната фискална  програма (държавния бюджет заедно с бюджетите на общините, на съдебната  власт, държавното осигуряване и здравната каса) е 1.072 млрд. лв., или  0.9% от БВП, почти колкото бе и в края на октомври, .      Положението е факт, макар че според Закона за държавния бюджет за тази година е заложен дефицит от 2% т.е. 1,1% още не са \"изпълнени\". На всичкото отгоре тази година беше изтеглен дълг от над 1 млрд. лева заради покупката на 8 изтребителя F-16. Това увеличи дефицита от първоначално планираните 600 млн. лв. на 2,4 млрд. лв., или 2% от БВП.   Сега правителството има един месец да изхарчи над 3 млрд. лв., ако смята да изпълни параметрите на бюджета. Все пак преди дни финансовият министър Владислав Горанов заяви, че годината ще приключи с далеч по-нисък дефицит от планираните 2%, но не уточни с колко.\r\nДанните за изпълнението на бюджета в края на ноември показват, че дори и  сделката с изтребителите не е била в състояние да компенсира  неизпълнението на разходната част на бюджета за 2019 г. Така например  само месец преди края на годината са извършени 83.7% от планираните общи  разходи. В същото време изпълнението на приходите в края на ноември е  над 90%. По-подробни данни за октомври показват, че само 59.5% от  заложените капиталови инвестиции в държавния бюджет са били реализирани.  Сумата им е 2,7 млрд. лв., като 1,8 млрд. лв. от тях е всъщност за  покупката на изтребителите.  Спрямо ноември 2018 г. приходите в държавния бюджет нарастват с 4,012  млрд. лв., като ръст се отчита както при данъчните и неданъчните  приходи, така и при постъпленията в частта на помощите и даренията,  където постъпват основно грантовете по програмите и фондовете на ЕС.  Ръстът при данъчните приходи е в размер на 2,738 млрд. лв., неданъчните  приходи нарастват с 1,014 млрд. лв., а приходите от помощи и дарения – с  260,2 млн. лв.\r\nРазминаването между заложените на хартия бюджетни параметри и реалното им изпълнение показва за пореден път порочния начин, по който се пише основният финансов закон на страната - със залагане на подценени приходи, които лесно се преизпълняват, и завишени капиталови инвестиции, които така и не се извършват. Вместо това кабинетът има свободата да прави непланирани харчове и да финансира спорни проекти по свое усмотрение, без да иска позволение от Народното събрание. През годината почти не е имало заседание на Министерския съвет, в което министрите да не гласуват извънредни допълнителни харчове за сметка на преструктуриране на разходи в бюджета. Миналата година през декември кабинетът ударно разпредели към министерствата 1.7 млрд. лв.  от натрупания излишък. Предни години по такъв начин бе финансирана спорната програма за саниране на жилища.    ", "date": "2019.12.02", "title": "Месец преди края на годината властта има милиарди за харчене - но за какво?"}
{"url": "https://www.actualno.com/chronicles/ajnshtajn-publikuva-teorija-na-otnositelnostta-news_1411745.html", "text": "      Теория на относителността е физическа теория на пространство-времето, описваща универсалните пространствено-временни свойства на физическите процеси.      Терминът теория на относителността е въведен от Макс Планк през 1906 г. с цел да подчертае ролята на принципа на относителността в специалната теория на относителността (и по-късно на общата теория на относителността). Понякога се използва като еквивалент на понятието „релативистка физика“.   В по-тесен смисъл това е събирателен термин, който се отнася за специалната и общата теории на относителността на Алберт Айнщайн. Специалната теория на относителността се отнася до процесите, при които може да се пренебрегне гравитацията, а общата теория на относителността е теория на гравитацията, която обобщава Нютоновата. \r\nВ историята на физиката терминът теория на относителността се използва понякога за разграничаване на възгледите на Айнщайн, Минковски и техните последователи, отхвърлящи концепцията за етера като преносна среда на светлината, от възгледите на някои техни предшественици като Хендрик Лоренц и Анри Поанкаре.   ", "date": "2019.12.02", "title": "Айнщайн публикува Теория на относителността"}
{"url": "https://www.actualno.com/america/oshte-edna-kluchova-figura-ot-administracijata-na-trymp-si-trygna-news_1411567.html", "text": "      Американският министър на енергетиката Рик Пери заяви, че е подал оставка, предаде БГНЕС.      \"Днес се сбогувам с Министерството на енергетиката. За мен беше чест и привилегия да работя в администрацията на президента на САЩ Доналд Тръмп като министър\", написа той в Twitter.   По-рано стана известно, че Пери ще подаде оставка в края на 2019 година. Той възнамерява да работи в Тексас, чиито губернатор беше преди. Пери отрече, че решението за подаване на оставка се дължи на участието му в т.нар. \"украинска афера\", заради която се стигна до де факто процедура по импийчмънт на Доналд Тръмп.\r\nПери беше споменат сред хората, които по указания на Тръмп са се свързвали с украински служители през последните месеци.  Тръмп представи кандидатурата на Дан Брюет за Министър на енергетиката за одобрение в Сената. ", "date": "2019.12.02", "title": "Още една ключова фигура от администрацията на Тръмп си тръгна"}
{"url": "https://www.actualno.com/africa/mnogo-jertvi-pri-ataka-sreshtu-cyrkva-v-burkina-faso-news_1411545.html", "text": "      Най-малко 10 души бяха убити при нападение срещу църква в източната част на Буркина Фасо, където местата за поклонение вече са претърпели няколко ислямистки нападения, предаде БГНЕС      Жертвите присъствали на служба в протестантска църква в град Хантукора, каза един от източниците за АФП.   Съгласно информацията, загиналите вероятно са повече от 10, а според друг източник убити са били 14 богомолци, като всички са мъже. ", "date": "2019.12.02", "title": "Много жертви при атака срещу църква в Буркина Фасо"}
{"url": "https://www.actualno.com/books/koi-sa-jenite-ot-kino-rojaly-news_1411518.html", "text": "      Две години след като „Рафаел“, първият и единствен роман документ за времето между двете световни войни и Българския холокост, се превърна в бестселър и в едно от най-дискутираните заглавия у нас, Леа Коен се завръща с нов исторически трилър. В „ЖЕНИТЕ ОТ КИНО РОЯЛЪ“, издаван от „Ентусиаст“, писателката тръгва по следите на отдавна заровени тайни и разобличава болезнени истини: за българската политика, за методите, по които работи съдебната система, за поръчковата журналистика, за предразсъдъците към хомосексуалистите, но най-вече за отношението и насилието над жените – преди осемдесет години и сега. Действието в книгата се развива в две епохи, които се пресичат със съдбите на героите.      Всичко започва през 2017 г., когато в подземието на столичен театър са открити човешки кости. Константин Радославов, звездата на българската журналистика, е репортерът, който първи отразява случая със сензационен очерк в голям вестник. В резултат героят е въвлечен в полицейското следствие по случая.   Смил Ангелов, реален персонаж от миналото, е началник на Пети полицейски участък през 30-те години. Образцов чиновник, верен на двореца, тази нестандартна личност съставя „Пътеводитель на София“ – безценен наръчник за столичния живот между двете световни войни.\r\nЖак Асеов е тютюнев магнат, собственик, главен акционер на „Балкантабак“ и на медийния холдинг „Стопанско развитие“. Асеов е благодетел и меценат, обичан от служителите, но и влязъл в полезрението на Никола Гешев, началник на политическото отделение „А“.  Какво свързва тримата мъже? Разбира се, жените – чиновничка в общината, театрална дива и полицейска съпруга с артистични наклонности. В дъното на тяхната обща история се крие неподозиран любовен конфликт.\r\nПремиерата на „ЖЕНИТЕ ОТ КИНО РОЯЛЪ“ ще се състои на 3 декември от 18:00 ч. в театър „Българска армия“ на камерна сцена „Миракъл“ с участието на авторката Леа Коен, актьора Веселин Ранков, журналиста Николай Колев и издателя Виктория Бисерова. А на 7 декември от 16:00 ч. Книжен център „Гринуич“ ще бъде домакин на дискусия по книгата, в която ще се включи и журналистът Георги Коритаров.    ", "date": "2019.12.02", "title": "Кои са \"Жените от кино Роялъ\"?"}
{"url": "https://www.actualno.com/society/prognoza-za-vremeto-2-dekemvri-ponedelnik-news_1411530.html", "text": "      В сутрешните часове на места в равнините ще се образува мъгла. Това съобщи за Агенция \"Фокус\" Красимир Стоев, дежурен синоптик в Националния институт по метеорология и хидрология (НИМХ).      През деня вятърът ще се ориентира от югозапад, ще се усили, особено в източната половина от страната и дневните температури слабо ще се повишат. Преобладаващите максимални температури ще бъдат 5° и 10°, а минималните – предимно между минус 5° и 0°. Атмосферното налягане ще се понижава и към края на деня ще бъде по-ниско от средното за декември.\r\nНад Черноморието през деня от запад облачността, средна и висока, ще се увеличава. Ще духа до умерен югозападен вятър. Максимални температури на въздуха: 10°-11°. Температурата на морската вода е 14°-15°. Вълнението на морето ще бъде 2-3 бала.\r\nНад планините облачността ще се увеличава и вплътнява, но все още валежи не се очакват. Ще духа силен, по билата и временно бурен вятър от запад-югозапад. Максимална температура на височина 1200 метра около 5°, на 2000 метра – около 0°.  През нощта срещу вторник от север ще започнат валежи от дъжд, които ще продължат през деня на юг. От северозапад, с умерен и временно силен вятър, ще нахлува студен въздух.\r\nС понижението на темпертурите, отначало в Северна България и по високите полета дъждът ще преминава в сняг. Към вечерта и през нощта срещу сряда на места и в Южна България дъждът ще се примесва със сняг, но от север валежите ще спират, а облачността ще започне да се разкъсва.\r\nВ средата на седмицата ще бъде студено, с минимални температури между минус 6° и минус 1° и максимални - от 1° до 6°. Облачността ще е разкъсана, без валежи.     ", "date": "2019.12.02", "title": "Прогноза за времето - 2 декември (понеделник)"}
{"url": "https://www.actualno.com/society/vestnik-standart-e-objaven-za-prodan-na-tyrg-news_1411581.html", "text": "      Всички търговски наименования на вестник \"Стандарт нюз\" са обявени от публична продан. Това личи от в личната интернет страница на съдебния изпълнител Милен Бъзински.      Обявената цена е за 28 000 лева, като става въпрос за търговската маркя \"Стандарт нюз\". Иначе се продават общо 5 търговски марки - търговската марка на вестника, всички вариации с нея и други  наименования, които изданието някога също е регистрирало. Общата начална цена е 280 000 лева. Купувачът ще  бъде обявен на 19 декември в 11:00 часа.   \"Стандарт\" отдавна е в тежко финансово състояние и сега излиза само като седмичник. Колко души останаха да работят там също не е ясно, както и дали и колко бивши служители на медията чакат да получат пари от нея. Със сигурност доста работели във вестника успяха да го осъдят за неизплатени заплати и осигуровки, но това не значи получени пари. ", "date": "2019.12.02", "title": "Вестник \"Стандарт\" е обявен за продан на търг"}
{"url": "https://www.actualno.com/celebrate/sv-prorok-avakum-news_709239.html", "text": "      Св. пророк Авакум живял 650 години преди Рождество Христово, предсказал бедствията, които щели да постигнат ЮдеяРечник. И действително, халдейският цар НавуходоносорРечник превзел ЙерусалимРечник, разрушил храма и откарал в плен много юдеи.      \"Докога, Господи, ще викам, и Ти не ще чуваш, ще викам към Тебе за насилието, и Ти не ще избавяш? – се обръща към Бога Авакум, измъчван душевно поради нечестието на своя народ. – Защо ми даваш да виждам злодейство и да гледам нещастие?\" (Авак. 1:2-3).   По предание пророк Авакум умрял в дълбока старост.    ", "date": "2019.12.02", "title": "Св. пророк Авакум"}
{"url": "https://www.actualno.com/business/start-na-hyb-kojto-da-uchi-bylgarskijat-biznes-kak-da-prodava-v-chujbina-news_1411573.html", "text": "      Днес, от 11:00 часа в сградата на иновационен форум \"Джон Атанасов\" в София Тех Парк ще бъде даден стартът на най-новата инициатива, целяща да развие експортния потенциал на България - Експортен хъб България (Export Hub Bulgaria). Събитието ще отбележи подписването на Споразумението за учредяване на Експортен хъб България и ще бъде открито от министъра на икономиката Емил Караниколов, съобщава БГНЕС.      Целта на инициативата е да осигури необходимото пространство, в което  представителите на българските предприятия да получат правилните насоки  относно стъпките, които трябва да предприемат, за да продават успешно на  международните пазари. Основателите на Експортен хъб България си  поставят за цел да развият среда, в която бизнеса, държавата и  международната общност с представителство в България да общува, обменя  опит и създава нови партньорства.   Сред гостите на събитието ще бъдат над 130 посланици, търговски аташета, представители на работодателски организации и двустранни камари и журналисти.\r\nЗад Експортен Хъб България стоят 12 организации, представители на правителствения и частния сектор на Република България – държавни институции, работодателски организации, висши учебни заведения, клъстерни, комуникационни и бизнес организации.   ", "date": "2019.12.02", "title": "Старт на хъб, който да учи българският бизнес как да продава в чужбина"}
{"url": "https://www.actualno.com/business/api-izglejda-narochno-e-oskypila-uchastyka-na-am-struma-pri-kresna-news_1411575.html", "text": "      Агенция \"Пътна инфраструктура\" (АПИ) сама е създала условия строителството на магистрала \"Струма\" в най-тежкия участък - от Крупник до Кресна, да излезе по-скъпо на данъкоплатеца.  АПИ е променила условията за провеждане на двете обществени поръчки за този участък постфактум. Така, вместо да бъдат отстранявани от надпреварата, фирмите, надхвърлящи прогнозната стойност на поръчката, са допуснати до нея. Един от кандидатите с високи оферти вече спечели. Това на база проверка на документацията на две обществени поръчки за изграждане на магистрала \"Струма\" в района на  Кресна. Участъкът е разделен на две отделни позиции с дължина от 13,2 и  10,4 км, като победителят, който ще строи първия лот (13,2 километра) вече беше обявен - припомнете си кой е той в !      Именно по тази поръчка медията коментира, че цената от около 600 млн. лева с ДДС е \"стряскаща\". И добавя, че по сметките на пътната агенция строителството на този участък следваше  да се вмести в цената от 444 796 305 без ДДС и дори се очакваше реалните  разходи да паднат в резултат от оспорваната конкуренция между 10-те  фирми, подали документи. 7 от кандидатите обаче изобщо не са стигнали до оценка заради непокриване на техническите изисквания, а единствената оферта в рамките на прогнозната стойност е на \"Геопът Струма 3.2.1\". Обединението предложи да изгради участъка срещу 420 031 347 лв., но остана второ в класирането заради по-ниска оценка по техническите показатели. Третият допуснат кандидат до отваряне на офертите - \"ГБС Инфраструктурно строителство\", също надхвърли прогнозния лимит с предложение от 536 млн. лв. без ДДС, но бе отстранен от участие заради аритметични разминавания при определяне на общата цена на поръчката.   Тези скъпи оферти нямаше да са факт, ако АПИ не бе изменила условията за провеждане на поръчката, категорични са от \"Сега\". Според първоначално публикуваното обявление от 28 август 2018 г. внасянето на ценово предложение, надхвърлящо прогнозната стойност, изрично е посочено като основание за отстраняване от поръчката . Броени дни по-късно - на 13 септември, обявлението е изменено, като надвишаването на прогнозната стойност  отпада от списъка с причини за отстраняване от състезанието . Това всъщност е единственото изменение, допуснато от АПИ извън удължаването на срокове за внасяне на офертите.\r\nАбсолютно същото изменение в правилата за отстраняване е извършено и за все още неприключилата обществена поръчка за лот 3.2.2. с дължина от 10,4 км. Тук прогнозната стойност на АПИ е за 430 525 209 млн. лв. на ДДС, но ценовите предложения на кандидатите още не са отворени. И тук списъкът е дълъг - състезават се общо 12 обединения, но не е ясно каква част от тях ще покрият техническите изисквания и ще бъдат допуснати до отваряне на офертите.  Интересни са и протоколите на комисията за оценка на допуснатите до класиране кандидати. От документите става ясно, че \"ГБС Инфраструктурно строителство\" е отстранено заради банална грешка - неточно сумиране на окончателната стойност на договора. При събирането на отделните разходни пера е посочена сума с 6 млн. лв. по-ниска от точно пресметнатия сбор на отделните елементи. Тази грешка обаче не би следвала да има отношение към класирането, защото при оценката се взимат предложените разходи само по два финансови показателя - за проектиране и за строителство. \"Считаме, че този пропуск не е сериозен и комисията следваше да ни допусне, но няма да обжалваме, защото и при евентуално допускане нашата оферта нямаше да излезе на първо място заради по-ниски резултати в техническата част\", коментираха от \"ГБС Инфраструктурно строителство\".\r\nОт протокола за оценка на техническото предложение на \"Геопът Струма 3.2.1.\" пък става ясно, комисията не е отчела като надграждащи редица предложения на обединението за подобрения в техническите решения и технологията за строителството. При някои предложения комисията хем цитира в какво точно се състои предимството на предложеното решение, хем не го приема като достатъчно мотивирано. За повечето предложения се изтъква, че подобни добри решения са обичайни за практиката. Засега \"Геострой\" не коментира дали ще обжалва.    ", "date": "2019.12.02", "title": "АПИ изглежда нарочно е оскъпила участъка на АМ \"Струма\" при Кресна"}
{"url": "https://www.actualno.com/pernik/shte-izgori-li-oblastnijat-upravitel-na-pernik-zashtoto-ulovi-nezakonno-iztochvane-na-jazovir-studena-news_1411585.html", "text": "      Ще си отиде ли областният управител на Перник Ирена Соколова заради това, че тръгна да разплита защо язовир \"Студена\" се оказа с толкова малко количество вода и Перник в момента страда от от липса на вода? Този въпрос става все по-сериозен предвид слуховете, че най-късно в средата на седмицата Соколова ще бъде уволнена.      Според , направена от носителя на стипендията \"За жените в науката 2019\" д-р Евгения Сарафова, голямата липса на вода от \"Студена\" почва да става факт от края на юли тази година. В края на миналата седмица, при втория голям протест в Перник заради водния режим, , че ще сезира прокуратурата точно заради увеличение на дебита от язовира – от \" един от основните водоизточници при маловодие с тръба, отвеждаща към помпена станция \".   Коя и каква е тази тръба и коя е станцията? В , сайтът за разследваща журналистика \"Биволъ\" твърди, че огромно количество вода от \"Студена\" отива в Радомир. Сайтът казва, че бентът, за който говори Соколова, е до пещерата \"Врелото\", от която излизат част от водите на река Струма. Те потъват няколко километра по-нагоре в карста на южните склонове на Витоша в местността \"Джераница\" и през система от подземни галерии излизат на \"Врелото\". Дори при силно маловодие дебитът на \"Врелото\" не спада под 100 литра на секунда. Точно тази скъпоценна вода обаче не пълни постоянно язовир \"Студена\", а чрез бент се насочва по тръба към помпена станция \"Крапец\", която се намира на пътя за село Боснек.\r\nСтопанин на \"Крапец\" е ВиК дружеството „Водоснабдяване и канализация” ООД. То е съсобственост на държавата в лицето на МРРБ и общините на Перник, Радомир, Земен, Трън и Брезник. От станция \"Крапец\" водата се изтласква по водопровод със стоманени тръби към Радомир.  По принцип водата за Радомир се осигурява от водоизточник в близост до село Стефаново, наречен \"Сиреняците\". Но градът има и алтернатива да ползва вода от \"Врелото\", гарантирана с разрешително 003594/21.03.2005г. Именно помпената станция \"Крапец\" е аварийна връзка, която трябва да се задейства само при съществено намаляване на дебита на извор \"Сиреняците\" за района на Радомир.\r\nИма ли обаче аварийна ситуация? Оказва се, че МОСВ дава одобрение чрез за три поредни месеца – , и , да се осигурят 250 000 кубически метра вода за Радомир \"при аварийни ситуации и съществено намаляване на дебита при извор \"Сиреняците\". Това се равнява на целия дебит на \"Врелото\" при маловодие или около 100 литра в секунда. !   И тук вече се появява въпросът как от 29 ноември дебитът към \"Студена\" рязко се увеличава – от 30-50 литра в секунда през октомври и ноември до над 400 литра в секунда от 29 ноември, когато Соколова обяви намерение да сезира прокуратурата заради \"един от основните водоизточници при маловодие с тръба, отвеждаща към помпена станция\". сочи, че \"Врелото\" би трябвало да гарантира вода за високата зона на Радомир за 5143 души и 1 028,60 кубика за 24 часа. Същевременно МОСВ позволява на тези 5000 от Радомир да ползват 250 000 кубически метра на месец или близо 100 литра в секунда от язовир \"Студена\". За сравнение, Благоевград и селата захранвани от местния ВИК ползват в момента 160 литра в секунда заедно със загубите по ВИК-мрежата.    Въпросите сега са към екоминистъра Нено Димов – както и дали неразумно голямо количество вода от \"Студена\" не отива към \"Радомир Метал Индъстрийз\", каквито теории вече има в някои пернишки медии. ", "date": "2019.12.02", "title": "Ще изгори ли областният управител на Перник, защото улови незаконно източване на язовир \"Студена\"?"}
{"url": "https://www.actualno.com/analysis/shte-stane-li-turcija-bombata-bez-zakysnitel-za-bydeshteto-na-nato-news_1411556.html", "text": "      НАТО, 70-годишен военен съюз, е изправен пред нови стратегически въпроси. Предизвикателствата, с които се сблъсква организацията са многообразни. Руската кибер-намеса в западните демокрации, стремежът на Китай да купи европейска инфраструктура, безразсъдните усилия на Вашингтон да подкопае либералния ред, възходът на популизма в Европа, тероризма и бежанската криза са сред тях. В същото време възниква въпросът \"какъв съюзник е Турция\". Това пише Бурханетин Дуран за вестник \"Дейли Сабах\".      \"Роден да се противопостави на съветската заплаха, НАТО, засегнато от вътрешни разколи, не може да реши как трябва да се отнася към Русия днес. След края на Студената война трансатлантическият съюз се разшири в Източна Европа и Кавказ, вместо да си сътрудничи с Москва. Русия отговори на разширяването на НАТО с военни интервенции в Грузия през 2008 г. и Украйна през 2014 г. В същото време руският президент Владимир Путин се опитва да засили влиянието на страната си върху Близкия Изток, Северна Африка, Балканите, Източното Средиземноморие, Черно море , Балтийския регион и Азовско море. Руснаците не само запълват един вакуум на власт, който САЩ оставят след себе си, но и умело навигират в конфликти на интереси между европейските нации и съюзниците от НАТО.   Анексирането на Крим през 2014 г. породи опасенията за руския експанзионизъм в Източна Европа и Прибалтика. Москва продължава да подкрепя крайно десните движения и левия популизъм в Европа. И все пак съюзниците в НАТО не могат да се договорят относно естеството на руската заплаха и подходящия отговор на нея. Би било безсмислено и невъзможно да се приемат доктрините от епохата на Студената война върху съветската заплаха, основаващи се на твърдението, че Русия се стреми да заобиколи Европа. Русия, която няма развити сектори освен енергетиката и военната промишленост не е нарастваща сила. Единствената страна, която може да предизвика САЩ в дългосрочен план, е Китай. Оттук и усилията на Вашингтон да намали разходите за защита на Европа (в момента 35 милиарда долара годишно) и да инвестира в Азиатско-Тихоокеанския регион, за да сдържа Пекин.\r\nСъединените щати вече се намесват в три горещи ключови точки: статута на Хонконг, уйгурския въпрос и изкуствените острови на Китай в Южнокитайско море. Шарл Мишел, новият президент на Европейския съвет, се притеснява, че Европейският съюз може да понесе \"съпътстващи щети\" при настъпването на \"студена война\" между САЩ и Китай. Въпреки че Великобритания, балтийските страни и източноевропейците са нетърпеливи да се отнасят към Русия като към \"общ враг\", то Германия и Франция са склонни да виждат Москва като партньор. Междувременно Вашингтон оказва натиск върху Берлин заради закупуването на руски природен газ – така, както Турция е изправена пред жестоки критики за закупуването на руската система за ПВО С-400.  Някои западни политици определят Турция като ненадежден съюзник. Други казват, че турците са нежелани партньори, призовавайки за отстраняването на страната от организацията. Те казват, че сближаването на Турция с Русия, чрез закупуването на системата С-400, нахлуването в Северна Сирия, заедно с ескалиращото напрежение в Източното Средиземноморие, са основание за това решение. Турците от своя страна са разочаровани от своите съюзници в НАТО, които не успяха да подкрепят Турция по въпроси, свързани със Сирия, включително по въпроси като тероризма и имиграцията, и тяхната активна подкрепа за защита на хората от YPG - сирийския клон на терористичната организация ПКК.\r\nВсъщност на хоризонта се задава нов спор преди лидерите на НАТО да се срещнат в Лондон тази седмица. В отговор на намерението на Вашингтон да блокира определянето на YPG като терористична организация, Турция просто наложи вето на плана за отбрана на Балтийско море. В действителност турците не са против Балтийския план за отбрана. Но те очакват НАТО да изрази солидарност с Турция, когато става дума за терористични заплахи - според виждането на НАТО.   НАТО трябва да преоцени стратегическата си мисия и да вземе предвид проблемите на сигурността на Турция. Както каза генералният секретар Йенс Столтенберг, \"Турция е много важна за НАТО. За да разберем това, трябва просто да погледнем картата\".     ", "date": "2019.12.02", "title": "Ще стане ли Турция бомбата без закъснител за бъдещето на НАТО?"}
{"url": "https://www.actualno.com/healthy/vma-praznuva-rojden-den-news_1411569.html", "text": "      Днес, от 11:00 часа ще бъде отбелязана 128-мата годишнина от създаването на Военномедицинска академия (ВМА). Честването на празника започва с полагане на венци и цветя пред паметника на загиналите медицински чинове пред сградата на болницата, уточнява БГНЕС.      От 11:30 часа, в киносалона на ВМА, ще се проведе тържествено събрание на личния състав. Следвайки добрите традиции и вървейки в крак с прогреса, днес Академията посреща празника си реновирана и технологично обновена. По време на събранието генерал-майор проф. д-р Венцислав Мутафчийски, д.м.н., FACS ще отчете резултатите от работата на ВМА през 2019 година, както и приоритетите за следващата година.   На събитието ще присъстват представители на Президентството на Република България, Народното събрание, Министерство на отбраната, Министерство на здравеопазването, НЗОК, БЛС, БЧК, Столична община, КНСБ, КТ „Подкрепа”, депутати, представители на болници и военни структури, както и други официални гости. ", "date": "2019.12.02", "title": "ВМА празнува рожден ден"}
{"url": "https://www.actualno.com/balkani/sasht-ratificiraha-protokola-za-prisyedinjavane-na-severna-makedonija-kym-nato-news_1411568.html", "text": "      Американският държавен секретар Майк Помпео заяви, че САЩ са ратифицирали протокола към договора за НАТО от 1949 година, като подкрепят присъединяването на Северна Македония към алианса.      \"Радвам се да съобщя, че САЩ ратифицираха протокола за влизането на Северна Македония в НАТО. Това е една стъпка по-близо до приемането на Северна Македония за 30-ти съюзник в НАТО\", написа Помпео в Twitter.  По-рано Сенатът на САЩ гласува в подкрепа на приемането на протокола, като 91 сенатори гласуваха \"за\", а само двама бяха против, уточнява БГНЕС.   ", "date": "2019.12.02", "title": "САЩ ратифицираха протокола за присъединяване на Северна Македония към НАТО "}
{"url": "https://www.actualno.com/sciencelogy/v-ban-predstavjat-korab-zadvijvan-ot-slynce-i-vodorod-news_1411572.html", "text": "      Научни разработки за съхранение на енергия от възобновяеми енергийни източници, ефективни методи за улавяне и оползотворяване на въглероден диоксид и възможности за приложението на водорода в транспорта ще бъдат представени днес, 2 декември, от 10:30 часа в зала \"Проф. Марин Дринов\" на БАН.      Постиженията са с потенциал за практическо приложение и са осъществени през първата година от изпълнението на Национална научна програма \"Нисковъглеродна енергия за транспорта и бита\" (ЕПЛЮС), уточнява БГНЕС.   В рамките на програмата е разработен проект на речен плавателен съд, задвижван с водород и слънчева енергия. Учените тестват електронна система за консумираната мощност при движение на демонстрационен тролейбус по мрежата на градския транспорт в София, както и технологична схема за елиминиране на основните замърсители от отпадъчни потоци води за полупромишленото производство на микроводорасли. Сред научните постижения са също положителен електрод за литиево-йонна батерия с нова структура; зеолитни адсорбенти за улавяне на въглероден диоксид, получени от отпадни въглищни пепели; фотосинтезиращи биогоривни елементи с използване на висши водни растения.\r\nНационалната научна програма \"Нисковъглеродна енергия за транспорта и бита\" (ЕПЛЮС) е финансирана от Министерството на образованието и науката.   Заглавна снимка:   ", "date": "2019.12.02", "title": "В БАН представят кораб, задвижван от слънце и водород"}
{"url": "https://www.actualno.com/health/kanelata-vredna-ili-polezna-lubopitni-fakti-za-neja-i-roljata-j-v-suganorm-news_1411616.html", "text": "               5 Любопитни Факта за Канелата Ненапразно канелата е предизвикала войни и размирици. Хората отдавна знаят, колко важна и полезна е тя. Макар и днешно време да се среща във всеки супермаркет и да се е превърнала в онези ежедневни неща, на които не обръщаме много внимание. Тя може да бъде изключително полезна в умерени количества. Не е препоръчително да се приема директно, поради възможността човек да се задави. Попадането ѝ в белите дробове или дихателните пътища може да предизвика възпаления и да доведе дори до прием в болница.  Консултирайте се с канеленото предизвикателство в социалните мрежи, колкото и забавно да ни се струва.\r\n1. Канелата е богата на антиоксиданти . Те предпазват тялото ни от оксидативен стрес и се борят срещу токсините и свободните радикали. Те могат да предизвикат увреждания на клетъчно ниво. Канелата съдържа полифенол, който е силен антиоксидант и изключително важен за тялото ни. Също така , те могат да предотвратят риска от многобройни заболявания.    2. Цинамалдехидът е активното вещество в канелата, предпазва от бактерии и инфекции. Може да спомогне срещу лошия дъх и кариесите. Както гласят небезизвестната книга и филм, ще бъдем „С дъх на канела“!\r\n3. Канелата може да има превантивно действие срещу заболяванията, свързани със кръвоносната система . Може и да спомогне за хармоничните нива на кръвното налягане и холестерола.\r\n4. Подправката с приятен вкус може и да допринесе за балансирането на нивата на инсулин и кръвната захар . Те са изключително важни за цялостното функциониране на организма, особено при хора, които имат проблеми с това. Заради тези свойства на канелата, тя е използвана и от производителите на био-козметичното средство SugaNorm. Повече за него може да намерите в следващия параграф. Какво Са Филмираните Капсули за Хармонично Кръвно Налягане ШугаНорм? SugaNorm представлява био-козметично средство за повлияване на дневния тонус при хора с нестабилна кръвна захар. Натуралният им състав включва органични екстракти от канела и бяла черница. И двете благоприятстват разтварянето на глюкозата в кръвта и са богати на антиоксиданти. Техен производител е руската компания „Сашера Мед“ ООД («Sashera-Med» Ltd.). Тя е популярна с богатия си каталог от био-козметични средства, които се радват на положителни клиентски мнения и отзиви в Интернет. Био-капсулите за по-добър контрол на нивата на кръвното налягане ШугаНорм не остават по-назад. Те натрупват все повече позитивни коментари в онлайн форуми, като „БГ Мама“.   Ето кратко обобщение на мненията им за био-козметичните капсули за хармонично кръвно налягане SugaNorm:\r\n- Натурална Формула с Органичен Произход;\r\n- Благоприятства Дневния Тонус и Баланса на Кръвното Налягане в Тялото;\r\n- Бърз, Лесен и Удобен Начин на Прием;\r\n- Експедитивна Процедура по Поръчка и Доставка през Официалния Уебсайт;\r\n- Без Сигнали за Неприятни Странични Ефекти;\r\nNB! Липсата на данни за неприятни странични ефекти и противопоказания не означава, че такива не могат да възникнат. Заради това потребителите следва да се придържат към инструкциите за употреба, включени в опаковката на продукта. Не бива да се превишава препоръчителния дневен прием.\r\nСпоред официалният уебсайт на средството с екстракт от канела Suga Norm, то трябва да се приема по веднъж на ден с чаша вода. Приемът трябва да бъде в продължение на 1 (един) последователен месец.\r\nПоръчката през официалната уеб-страница на продукта става за няколко секунди. Потребителите трябва да попълнят полетата за поръчка с имена и актуален телефон за контакт. В най-кратък срок ще получат обаждане от официален дистрибутор на био-козметичното средство в България. Така ще могат да уточнят подробностите около доставката. Методът на плащане обикновено е чрез наложен платеж. Живейте в Хармония Със Себе Си! Макар и сладките изкушения да са навсякъде, не е препоръчително да прекаляваме с техния прием. Трябва да полагаме нужната грижа за себе си и да се чувстваме балансирано и хармонично. Спортувайте, вземете си от любимия плод и бъдете здрави! Накратко: SugaNorm са натурални капсули с богат подбор от органични съставки във формулата си. Те се радват на популярност в онлайн форуми, като „БГ Мама“ («BG-Mamma»). Работят по-добре от други алтернативи на пазара. ", "date": "2019.12.02", "title": "Канелата – вредна или полезна? Любопитни факти за нея и ролята й в SugaNorm"}
{"url": "https://www.actualno.com/prasspress/iz-spomenite-mi-ot-bydeshteto-news_1411652.html", "text": "      Ти, сине, централна демокрация не знаеш какво е, млад си да помниш, но когато баща ти беше на твоите години, таман я бяхме построили. Много се строеше тогава, градихме като гламави. Инженер да е човек по онова време, строителни поръчки да видиш какво се казва. Но и за обикновения труженик на културата имаше работа – и по София, и по Самоков и къде ли не. Хубави времена бяха. Твоят старец на сън да го бутнеш, щеше да ти изрецитира кога какви магистрални лотове и конекторни връзки се откриваха.      И руснаците, и американците тогава ни се чудеха и все гледаха да ни скроят кюляфа, ама ние – не им се давахме. Ту с едните, ту с другите. Голяма работа беше нашият Първи. Като ги събере министрите, тупне по масата и каже – вие трябва да работите за хората преди всичко и те стоят мирно и изпълняват. Аз нали точно затова тръгнах да ти разправям. Централна демокрация се наричаше. Голяма свобода имахме и все от едио място идваше.\r\nГледаш ме сега много особено, като ти разправям за свобода. Обаче тебе лъжа, мене истина – всеки тогава можеше да приказва каквото си иска. И аз каквото исках си говорех; и имахме един министър Горанов навремето – и той каквото искаше си говореше. А най-много каквото му е на сърцето си говореше Бате. Ето, пример ще ти дам.\r\nКакво му хрумна на тоя Горанов по едно време, реши да прави първия ден от болничните неплатен. Тогава, синко, болничните държавата ги плащаше, обаче Горанов вика – не, първият ден ще е без пари. Да спрели измамите. Хората обаче на са вчерашни. Не можеш да ги залъжеш с безплатно боледуване. Искаме си, викат, парите. Ето, виждаш, не е да е нямало свобода, както разправят някои. Говорехме си на воля. Вика тогава Бате Бойко тоя Горанов. Така и така, му казва, Горанов, няма да стане тая твоята както си я намислил. Хората искат да боледуват спокойно, с пари. И така възтържествува демокрацията. Знаеше Бойко как да ги стяга министрите. Не му минаваха разни идейки за реформа и прочее.  Друг случай от онова време, сега като казах за боледуване и се сетих. Стават нередности, нещастен случай има, по телевизията го дават. Тогава още гледахме много телевизия. И хората недоволстват. Казват, как така стават тия неща, сбъркана е системата, наказание за тия и тия лекари искаме. И Бойко какво прави. С един размах сменя ръководствата на три болници. Разбираш ли ме? На три! Няма да се занимава той с отделни случаи. Нито ще тръгне, нали, да оправя цялата система, че тя още от комунистите беше такава останала в наследство. Но да каже кое е право – ето това го умееше. Много строг беше. И за най-малкото провинение директно гонеше. Така и Цветанов изгони. Ти, казва му, петниш партията. И му посочва вратата.\r\nРазправям ти значи, това трябва да е било 2020-та или края на 2019-та. Кажи-речи преди тридесет години. Пак случай от онова време да ти кажа. Наближи ли края на годината и на пенсионерите – хоп – надбавка. И то сериозна, някъде към 40 лева. А 40 лева си бяха пари навремето. Тия работи  все Бойко го решаваше. Казва: аз обичам пенсионерите, ще им дам от държавните пари, да им е светъл празникът, да си купят нещо. На милион и половина, ако не ме лъже паметта, че даже и повече крайно бедни разпореди и даде по 40 лева! Прави сметка, само милион и половина са били крайно бедните навремето. И ще ми казват, че не било по-хубаво тогава. Разбира се, че беше по-хубаво. Централна демокрация имаше. Грешеше се, не е да е нямало грешки, но и се поправяше. Грешка - поправка, грешка - поправка.\r\nНародът управляваше заедно с Бойко. Така ги помня аз ония години. После знаеш какво стана... Но, така де, това исках да ти кажа. Че в края и на нашия Преход нещата изглеждаха добре, слуваха се хубави неща. Добре сме живели. На почивка сме ходили. По Гърция, по къде ли не. Иначе тогава го избрахме Гешев, ако не се лъжа, но никой не предполагаше, че така ще се обърнат нещата. Ти как си иначе?       ", "date": "2019.12.02", "title": "Из спомените ми от бъдещето"}
{"url": "https://www.actualno.com/asia/rusija-i-kitaj-otkrivat-kluchov-gazoprovod-news_1411582.html", "text": "      Новият газопровод \"Силата на Сибир\", който ще бъде открит днес, е с дължина 4000 километра ще доставя газ от Якутия до Приморския край в Далечния Изток, а също и до Китай.      Президентът на Русия Владимир Путин и китайският лидер Си Дзинпин са готови да открият новия газопровод \"Силата на Сибир\", съобщава БГНЕС. Церемонията по откриването ще се излъчва онлайн. Официалната церемония беше потвърдена от китайското външно министерство по-рано в средата на ноември.   Руският газов гигант \"Газпром\" се съгласи за изграждането на газопровода преди близо 20 години. През 2012 година руският президент упълномощи генералния мениджър на \"Газпром\" да започне строителните работи възможно най-скоро.\r\nСтартът на проекта обаче беше забавен от разликите в цените на газа преди окончателното споразумение да бъде постигнато през май 2014 година между руската газова компания \"Газпром\" и Китайската национална петролна корпорация (CNPC) за създаването на основна нова тръбопроводна система, която да доставя руски газ за Североизточен Китай.   ", "date": "2019.12.02", "title": "Русия и Китай откриват ключов газопровод"}
{"url": "https://www.actualno.com/plovdiv/otklonjavat-dvijenieto-po-magistrala-trakija-zaradi-katastrofa-news_1411735.html", "text": "      Сигнал за тежка катастрофа на магистрала Тракия в участъка между 108 и 109-ти км посока София е получен на тел. 112 днес около 13 часа. На място са екипите на полицията, ЦСМП и пожарникари, които с помощта на специализирана техника изваждат пострадалата шофьорка от смачкания автомобил.      По първоначални данни тя е загубила управлението на колата и е самокатастрофирала . Движението в този участък е спряно, обходният маршрут за София минава през Цалапица- път I-8 - Ортахан- Пазарджик  и излиза на 90-тия км на магистралата.   Очакват се подробности за състоянието на жената, която е управлявала колата. ", "date": "2019.12.02", "title": "Отклоняват движението по магистрала Тракия заради катастрофа"}
{"url": "https://www.actualno.com/pernik/chak-prez-april-vodnijat-rejim-v-pernik-moje-da-byde-namalen-news_1411617.html", "text": "      „ се е повишила за последните три денонощия с около 100 хиляди кубика“, каза пред БНР кметът на Перник Станислав Владимиров.      Той посочи, че проблемите с ВиК дружеството обаче остават – няма организация по отношение на водоснабдяването на кварталите, които се намират в по-високата част на града и няма организация за отстраняването на многобройните аварии.   „Трябва , за да се постигне достатъчно налягане да отиде до високите квартали… Надявам се за по-добра комуникация с новото ръководство на ВиК дружеството и за по-добра организация от тяхна страна“, допълни Владимиров.\r\nСред другите мерки, които да облекчат ситуацията и да се увеличи притокът на язовир „Студена“, са връзка с Владайския канал и сондажи в горната част на язовира. Кметът изрази надежда, че преди април водният режим може да бъде намален в денонощието.  Днес Станислав Владимиров и министърът на околната среда и водите Нено Димов ще обсъдят кризата с безводието в Перник и проблема с река Струма. ", "date": "2019.12.02", "title": "Чак през април водният режим в Перник може да бъде намален"}
{"url": "https://www.actualno.com/asia/japonija-kupuva-ostrov-za-146-miliona-dolara-za-amerikanski-voenni-uchenija-news_1411639.html", "text": "      Япония съобщи, че се е съгласила да закупи необитаем остров край югозападното й крайбрежие за 146 милиона долара, с цел да бъде използван за американски военни учения.      Токио и Вашингтон се договориха през 2011 г. да преместят мястото за учения на американски изтребители на остров Магешима, на около 30 километра от югозападния японски бряг.   Главният секретар на кабинета на Япония Йошихиде Суга заяви, че споразумение за закупуване на Магешима е постигнато в петък, \"след дискусии между Министерството на отбраната и предприемача, собственик на по-голямата част от острова\".\r\nПонастоящем американските летателни операции се провеждат на Иво Джима, на около 1200 километра южно от Токио.  Вашингтон поиска този ход с твърденията, че Иво Джима - ключово бойно поле от Втората световна война - е твърде далеч от американска военна база в западния японски град Ивакуни, където техните бойци са разположени.\r\nСуга заяви, че на острова ще бъде изградено съоръжение за практикуване на кацане, като добави, че не може да разкрие повече подробности, тъй като придобиването не е завършено.   Японската армия отдавна е ограничена до самозащита и страната разчита до голяма степен на САЩ в рамките на двустранен съюз за сигурност, припомня АФП.    Президентът Доналд Тръмп многократно настояваше Япония и други съюзници на САЩ да допринесат повече за разходите за собствената си отбрана.\r\nНякои жители, които живеят на острови в близост до Магешима, заявиха, че са загрижени за шума от потенциална база за летателна подготовка. ", "date": "2019.12.02", "title": "Япония купува остров за 146 милиона долара за американски военни учения  "}
{"url": "https://www.actualno.com/crime/polovinata-ot-nad-100-imota-na-zameseni-v-telefonni-izmami-moje-da-se-okajat-de-fakto-zakonni-news_1411742.html", "text": "      Всеки един от общо 103 имота на обвинени в участие в телефонни измами хора - общо 27 души, се проверява, като вече има открити нередности, става ясно от съобщение на ДНСК.      След разпореждане на Специализираната прокуратура, ДНСК вече е изготвила доклад. Съгласно него, всичките 103 иомота се намират в Горна Оряховица, Ружинци, Арчар, Берковица, Левски и Ветово.   Издадени са 17 заповеди за премахване на незаконни строежи, от които 1 вече е премахнат, а 2 са в процес на доброволно премахване. За други 20 обекта тече процедура по издаване на заповеди за премахване от кметовете на съответните общини. Забрана за ползване е наложена за 5 обекта. 23 от останалите проверени сгради са в категорията на т.нар. търпими строежи (незаконни, за които липсват строителни книжа, но са вписани в действащите устройствени планове и не подлежат на премахване и на забрана за ползване), други 26 строежа са в процедура - да се разбере дали са вписани в действащи устройствени планове.\r\nЗаварените строежи са 9, проверени са и 3 преместваеми обекта, като 1 от тях е с документи, а два са незаконни и са в процедура на издаване на заповед за премахване.  Срещу виновните длъжностни лица от общинската администрация, неизпълнили служебните си задължения, са образувани 11 броя административнонаказателни производства: на трима служители в община Ружинци, двама в община Берковица, трима в община Левски и трима в община Ветово.\r\nЗа окончателните решения по образуваните преписки в общинските администрации ДНСК ще представи информация своевременно.    ", "date": "2019.12.02", "title": "Половината от над 100 имота на замесени в телефонни измами може да се окажат де факто законни"}
{"url": "https://www.actualno.com/crime/edinijat-ot-zadyrjanite-policai-pri-akcija-prenasjal-narkotici-v-patrulkata-news_1411746.html", "text": "      Двама полицаи срещу група за разпространение на наркотици в София. Задържани са още 8 дилъри. Полицаите осигурявали „чадър” за безпроблемното пласиране на дрогата. Извършвали и арести на хора от конкуренцията.      Голяма част от членовете на групата са криминално проявени, с предходни осъждания за телесни повреди, разпространение на наркотични вещества, кражби и грабежи. Събрани са доказателства, че членовете на организираната престъпна група със сила, заплаха, нанасяне на телесни повреди и палежи на автомобили принуждавали различни лица да разпространяват наркотични вещества за тях“, съобщиха от Специализираната прокуратура.   В състава на групата участват двама полицейски служители, които са на длъжност „Старши инспектор“ в група „Охранителна полиция“ във Второ РПУ, поясни говорителят Сийка Милева, цитирана от \"Фокус\". Те са играели много важна роля – подпомагали дейността на групата като разчиствали терена от други разпространители на наркотични вещества. Също така те арестували посочени от ръководителя на групата лица срещу заплащане.\r\nСъбрани са доказателства, че единият от служителите на МВР е пренасял наркотични вещества в патрулния автомобил по време на изпълнение на служебните си задължения. Срещите между полицейските служители и членовете на групата се провеждали в сервиз за автомобили с цел да не се буди подозрение“, заяви Сийка Милева.  „Наркотичните вещества са намерени на различни места в обитаваните от обвиняемите жилища. На всички е повдигнато обвинение за участие в организирана престъпна група, с цел разпространение на наркотични вещества. Като по отношение на 8 от лицата Специализиран наказателен съд е определил мярка за неотклонение „задържане под стража“. На един от тях е определена мярка за неотклонение – парична гаранция, а другият участник от групата е обявен за общодържавно издирване. Като предстои издаването на европейска заповед за арест“, допълни още Сийка Милева. ", "date": "2019.12.02", "title": "Единият от задържаните полицаи при акция пренасял наркотици в патрулката"}
{"url": "https://www.actualno.com/europe/niskata-izbiratelna-aktivnost-reshi-referenduma-vyv-venecija-news_1411744.html", "text": "      Жителите на Венеция отхвърлиха възможността за автономно местно управление за пети път през последните 40 г. Реши го ниската избирателна активност на референдума в неделя (1 декември) - само 21% гласуваха. Мнозинството подкрепи Венеция да се отдели от индустриалната област Местре, но вотът остава невалиден, защото не беше преминат прага от изискваните 50% , пише \"The Guardian\".         Преди референдума се проведе разгорещен дебат след опустошителните наводнения през ноември. Поддръжниците на отделянето прогнозираха по-висока активност на референдума. Очаквахме много по-добър резултат, коментира резултатите Марко Гаспаринети, който ръководи активистката група Gruppo 25 Aprile.\r\nТези, които агитираха за автономия, се заканват да обжалват вота с мотива, че кворумът е нелегитимен, тъй като референдумът е с консултативен характер.  Наводненията изсветлиха още повече проблемите на Венеция и сепаратистите вярват, че ще се справят по-добре с проблемите, ако сами държат контрола.\r\nКметът на Венеция Луиджи Бруняро беше обвинен в саботаж на вота, защото призоваваше хората да се въздържат и да не гласуват на референдума.   Никола Пеликани, парламентарист от лявоцентристката Демократическа партия, цийто център е в Местре, също се противопостави на референдума. Той каза пред \"The Guardian\": \"Резултатът показа, че референдумът е анахроничен. Има много лоши чувства в историческия център към кмета, но не можем да разделим града заради това. Сега трябва да се съсредоточим върху изборите за кмет през май и да работим за изграждането на силна алтернатива.\"    Едно от най-големите притеснения за управниците е, че населението на Венеция  продължава да намалява - от 175 000 души в годините след Втората  световна война до 55 000 души днес. Много хора са напуснали заради  масовия туризъм и повишаването на нивото на водата, което често води до  наводнения.\r\nДо 1926г. Венеция управлява сама административно 11-те обитаеми острова, които са в пределите й. Бенито Мусолини обаче ги обединява с индустриалното Местре. Планът е работил относително добре в началото.\r\nПоследният референдум се проведе след неуспешни опити за отделяне през 1989, 1994 и 2003 г.    ", "date": "2019.12.02", "title": "Ниската избирателна активност реши референдума във Венеция"}
{"url": "https://www.actualno.com/smolyan/prostreljaha-domashno-kuche-vodeno-ot-stopankata-mu-na-razhodka-news_1411704.html", "text": "      Домашно куче е било простреляно, докато стопанката му го води на разходка, съобщава полицията в Смолян.      38-годишна жена е подала жалба в Районното управление, защото в събота, около 14,20 часа докато разхождала лабрадора си в тревните площи зад хотел „Смолян“, то било простреляно в дясната ребрена област. Стопанката му го завела след това за лечение,\r\nПо случая е образувана преписка, която е докладвана на Районната прокуратура в Смолян. ", "date": "2019.12.02", "title": "Простреляха домашно куче, водено от стопанката му на разходка"}
{"url": "https://www.actualno.com/burgas/centyr-za-jertvi-na-seksualno-nasilie-v-burgas-shte-ima-i-medicinski-kabinet-news_1411643.html", "text": "      Две са събитията, за които работещите в бургаския център „Вселена“ специалисти се подготвят. До дни медицинският кабинет към центъра ще получи лиценз и денят на отворени врати, който ще се проведе на пети декември. Всички граждани, които искат да се запознаят с дейността на организацията, могат да присъстват на събитието.       Центърът за подкрепа на жертви на сексуално насилие „Вселена“ работи в Бургас от 2016 година. Той е неправителствена организация , която е започнала своята дейност благодарение на британското посолство у нас. Сега обаче, за неговото съществуване се грижат основно общините Бургас и Созопол, областна управа, работи със съдействието ОДМВР, Районна прокуратурата, МБАЛ Бургас и други институции. Благодарение на тях той съществува и помага на хора, които са станали жертва на сексуално насилие. разговаря с Галина Георгиева, която е психолог в центъра:“Оказва се, че има страшно много жертви на сексуално насилие, но хората се срамуват и не искат да говорят по тази тема. Трябва да се знае, че има такива центрове, на които могат да се опрат, да получа помощ и съдействие. Ние правим само кризисни интервенции, нямаме база за оставане на потърпевшите при нас. Жертвите трябва да знаят, че първо се подава сигнал в полицията, а след това се идва в центъра . Преди да започне разследването, пострадалите имат нужда от подкрепа. Нашата цел е да бъдат подпомогнати психически, ако има нужда и физически. Имаме кабинет за кризисни интервенции и медицински кабинет, който чакаме да се лицензира.\r\nВ медицинския кабинет идва съдебен лекар, който удостоверява, че е станало съответното посегателство“.      Центърът е създаден по модел на подобни места за помощ на жертви на сексуално насилие в Англия. Център „Вселена“ е част от сдружение „Демерта“, което подпомага жертви на домашно насилие.\r\nГалина Георгиева обяснява още за работата на неправителствената организация: “Ние разговаряме и помагаме много често на чужденци, част от които са британски граждани. Идват тук по нашите курорти и за съжаление, някои от тях стават жертва на сексуално насилие и ни търсят. Разбира се, че им помагаме по всички възможни начини, както правим и за нашите граждани. Опитваме се, колкото се може повече да бъдем в полза на хората. Имаме безплатна денонощна телефонна линия 080018 017, която трябва да се знае от колкото се може повече хора“.     Темата за насилието ще продължи да бъде на общественото внимание. На 10 декември в „Център за превенция на насилието и престъпността“ в Бургас, ще се състои дискусия на тема „Предизвикателства, свързани с оказването на подкрепа на пострадалите от насилие“. В нея ще участват различни организации и институции, които имат за цел да помагат на пострадали хора. ", "date": "2019.12.02", "title": "Център за жертви на сексуално насилие в Бургас ще има и медицински кабинет"}
{"url": "https://www.actualno.com/pleven/vodopodavaneto-v-pleven-se-normaliziralo-news_1411707.html", "text": "      С падналите през последните дни валежи подаването на питейна вода за Плевен и прилежащите към него селища от Водоснабдителна група „Черни Осъм“ се е нормализирало на този етап. Това е заявил управителят на ВиК - Плевен инж. Митко Спасов пред плевенския областен управител Мирослав Петров на работна среща по проблема с водоснабдяването тази сутрин.      Инж. Спасов е пояснил, че освен от група „Черни Осъм“ Плевен и селищата около него получават вода и от водоснабдителните зони Крушовица, Биволаре и Вит, чиито водоизточници са шахтови кладенци. Група „Черни Осъм“ включва две речни водохващания и един каптаж в Стара планина. Те се експлоатират от ВиК – Ловеч. Според инж. Спасов продължителното засушаване е довело до намаляване на подаваните водни количества от водоснабдителната група, които не могат да се компенсират по друг начин, съобщиха от областната управа.    ", "date": "2019.12.02", "title": "Водоподаването в Плевен се нормализирало"}
{"url": "https://www.actualno.com/america/trymp-vdigna-mitata-za-stomanata-i-aluminija-ot-brazilija-i-arjentina-news_1411737.html", "text": "      САЩ възстановяват високите мита върху вноса на стомана и алуминий от Бразилия и Аржентина, заяви в Twitter.      \"Бразилия и Аржентина наблегнаха на масивна девалвация на техните валути, което не е добре за нашите фермери. В резултат на това ще възстановя тарифите за вноса на стомана и алуминий, които се доставят в САЩ от тези две страни, като решението влиза в сила незабавно\".   Тръмп отново настоя, че САЩ получават \"огромни средства\" от въведените митнически тарифи върху \"Пазарите на акции в САЩ нараснаха с цели 21% след обявяването на високи мита за китайските стоки на 1-ви март 2018-а година, като Съединете щати получават огромни по размер средства (и предоставят част от тях на от нашите земеделски производители, които са прицел на ответните китайски тарифи)!\", написа той в туита си.\r\nТръмп за пореден път да намали основната американска лихва.  \"Федералният резерв пък трябва да действа така, че страните, които са много, да не се възползват повече от нашия силен долар, като допълнително обезценяват техните валути. Това много затруднява нашите производители и фермери справедливо да изнасят своите стоки. Призовавам Фед за по-ниски лихви и разхлабена парична политика!\", посочи Доналд Тръмп.\r\nАмериканският президент е силно критичен по отношение на Фед, като постоянно призовава американските централни банкери да намалят лихвените ставки.   През миналата седмица обаче председателят на Фед Джером Пауъл заяви, че най-вероятно текущата парична и лихвена политика на централната банка на САЩ ще остане подходяща за момента.     ", "date": "2019.12.02", "title": "Тръмп вдигна митата за стоманата и алуминия от Бразилия и Аржентина "}
{"url": "https://www.actualno.com/curious/kak-da-si-ulesnim-rabotata-v-ofisa-news_1411816.html", "text": "      Ако трябва да изчислим колко хора в днешно време работят в офиси, със сигурност не са малко, особено в големите градове. Макар и да нямаме точна бройка, можем да кажем, че в крайна сметка работата в офис е нещо, което трябва да се вземе по-сериозно.      Много хора са запознати, че има конкретни изисквания за офис средата, но колко от тях действително имат значение за съвремието? Взимат ли предвид научните данни? И можем ли искрено да кажем, че тези от нас, които работят в офис, се чувстват добре там? Е, някои модернизирани офиси с подходяща техника (като на ) наистина предоставят готина среда за работа. Но други не са точно така.\r\nНека заедно разгледаме няколко простички съвета, с които да направим работата в офиса по-приятна, по-лесна и поне малко по-здравословна за самите нас. Нагласете средата към нуждите си   Красотата в света се състои най-малкото в това, че има изключително разнообразие от хора. За жалост, производството се стреми да прави възможно най-малко вариации, за да спести от това. И така се налага да се задоволяваме с продукти, които не ни пасват напълно. Независимо дали си говорим за височината на бюрото, на което работим или неудобният стол, на който стоим, истината е проста – всеки има нужда от персонализирани продукти.\r\nКакво тогава можем да направим от тази гледна точка? Хубаво е да инвестираме в здравето си, избирайки бюро, което лесно да регулираме на височина, стол, който да ни пасва на стойката и т.н. Можеш да изискаш това от отговорните лица в офиса ти, а ако работиш от вкъщи, можеш да го приемеш като истинска инвестиция. Изберете устройства, които ви помагат     Голяма част от работата в офис зависи и до каква степен можем да се изолираме от хората около нас. В тази връзка слушането на музика е добро решение, но за целта ни трябват хубави слушалки. А истината е, че докато не чуем разликата между и обикновени такива, не осъзнаваме колко губим.\r\nИма, разбира се и други устройства, които допринасят за удобството в офиса. Една настолна лампа може да ни бъде от помощ, за да неутрализираме остротата на светлината, която излъчва монитора. Има и смарт аксесоари, които ни напомнят да пием вода, да се раздвижим, да оставим очите ни да отпочинат и прочие! Развийте здравословни навици Обикновено работата в офиса е свързана с умствени занимания. Това кара много хора да занемарят изцяло физическата си подготовка, защото за тях изглежда по-важно да могат да устояват на психически стрес и натоварване. Науката обаче ни е показала, че тялото действа като едно цяло и ако физически сме зле, това се отразява и на психическата ни издръжливост.\r\nЕто защо е изключително важно да имаме правилните навици в този аспект. Ежедневните разходки, добрия сън, редовното спортуване и храненето с по-качествена храна ще допринесат страшно много за целия ни капацитет – не само физически, но и умствен. Така със сигурност ще можем да улесним работата си в офиса и най-малкото ще можем да реагираме по-бързо, по-добре и по-адекватно на различните стресори, които се намират в средата около нас.   Надяваме се с тези съвети да можете да направите работната си среда в офиса по-приятна и работата си там – по-лесна! ", "date": "2019.12.02", "title": "Как да си улесним работата в офиса"}
{"url": "https://www.actualno.com/starazagora/71-mladi-lekari-polojiha-hipokratova-kletva-v-stara-zagora-news_1411754.html", "text": "      Хипократова клетва на тържествената си промоция днес положиха от в Стара Загора. Випуск 2019 е със среден успех 4,63, а от него са .      „Нека бъдем по-добри хора и по-добри лекари!“, призова колегите си един от отличните дипломанти на випуска д-р Ангел Дончев. Сред успешно завършилите 6-годишно обучение освен    Да останат в родината и заедно да направят по-добро българското здравеопазване ги прикани проф.д-р Мая Гълъбова, декан на Медицинския факултет. На тържествената церемония по дипломирането на младите лекари присъстваха и новоизбраният ректор на Тракийския университет доц. д-р Добри Ярков, директори на болници, представители на Българския лекарски съюз (БЛС).\r\nДогодина ще се дипломира първият випуск от 28 чуждестранни студенти по специалност „Медицина“ в университета.   ", "date": "2019.12.02", "title": "71 млади лекари положиха Хипократова клетва в Стара Загора"}
{"url": "https://www.actualno.com/europe/rusija-i-belarus-shte-imat-obshto-pravitelstvo-i-parlament-news_1411755.html", "text": "      Беларуският президент Александър Лукашенко се е договорил с руския си колега Владимир Путин за създаването на единен парламент и правителство за двете страни в съответствие с Договора за съюз от 1999 г., заяви белоруският посланик в Русия Владимир Сямашка.      Сямашка заяви, че , които не трябва да се променят, включително преход към единен данъчен режим, създаване на общи пазари за нефт, газ и електроенергия, както и като създаване на общ парламент и правителство.   Двете държави ще останат независими, но ще предоставят определени делегирани правомощия на по-високо ниво. \"Този въпрос сега се решава\", каза посланикът пред беларуския портал TUT.BY.\r\nТой отбеляза, че 20 от 31-те подготвени пътни карти за вече са договорени след среща между белоруския премиер Сергей Румас и руския му колега Дмитрий Медведев, пише Emerging Europe.  Очаква се беларуското и руското правителство да подпишат ново споразумение за отношенията между двете страни до 7 декември.\r\nБеларус и Русия преговарят месеци наред, обсъждайки възможностите за създаване на Съюзна държава в съответствие с Договора за създаването на Съюзната държава на Русия и Беларус, подписан през 1999 г.   Наблюдателите изтъкват, че в плана е било предложено да се намери легален начин за запазване на руския президент, т.е. Владимир Путин, който да остане на власт, след като сегашният му мандат приключи през 2024 г.    В противоречие с забележките на Сямашка, беларуският външен министър Владимир Макей на 2 октомври подчерта, че \"няма и няма да има политически въпроси относно създаването на федерация или конфедерация\".\r\nДокументи, изтекли от Кремъл през септември, предполагат, че плановете, очертани от двете правителства, ще означават \"икономическа конфедерация\" между Русия и Беларус. ", "date": "2019.12.02", "title": "Русия и Беларус ще имат общо правителство и парламент"}
{"url": "https://www.actualno.com/society/novijat-rektor-na-tehnicheskija-universitet-sofija-vstypi-v-dlyjnost-news_1411741.html", "text": "      В залата на Академичния съвет се състоя официалната церемония по предаване на управлението в Техническия университет – София, съобщиха от университета.      Председателят на Общото събрание на ТУ-София, проф. дн инж. Георги Тодоров откри церемонията с думите: „Днес е паметен ден за Техническия университет-София, защото се сменя управлението му, сменя се ректорът – капитанът на нашия кораб и голяма част от екипажа.  Нека новият капитан да води уверено нашия кораб към нови брегове на науката, знанието и просвещението. В нашия свят най-големият капитал е знанието, а просветеният народ е този, който върви напред. Нашата мисия е да просвещаваме младите хора на България. Нека бъдем достойни за храма на нашата наука“.   Досегашният ректор на университета, чл.-кор. проф. дн инж. Георги Михов поздрави новоизбрания ректор проф. дн инж. Иван Кралов с думите: „В днешния тържествен за Техническия университет – София ден с изключителна радост, упование, надежда и удовлетворение предавам ръководството на университета на новия ректор проф. дн инж. Иван Кралов.\r\nУважаеми г-н Ректор, поздравявам Ви с встъпването в длъжността „Ректор на Технически университет – София“, искрено Ви желая здраве, мъдро ръководство и нови успехи“.  Проф. дн инж. Иван Кралов благодари на досегашния ректор чл.-кор. проф. дн инж. Георги Михов и се обърна към присъстващите с думите: „Нека всички ние да обединим усилията и работата си за доброто на нашия университет, за създаването на техническия елит на науката, с който не само да се гордеем, а той да продължи нашата дейност. Всички ние заедно сме отговорни за развитието и  обучението на младите хора, но сме отговорни и за нещо много повече – за обществото, за  нацията, за бъдещето, защото ние сме тези, които ще обучим и създадем кадрите, които ще превръщат мечтите в реалност. Убеден съм, че всеки един от нас носи в сърцето си университета и с всички сили ще изпълни тази си дейност  и благородна  мисия. На добър час, на многая лета!“.\r\nЦеремонията приключи с предаването от чл.-кор. проф. дн инж. Георги Михов на ректорските инсигнии – ректорска тога и ректорска огърлица – на новия ректор на Техническия университет – София – проф. дн инж. Иван Кралов.   Мандатът на новоизбрания ректор и другите ръководни органи на Техническия университет – София е четири години.    Най-голямото и водещото висше техническо училище се гордее с акредитационната си оценка от 9,56 – най-високата присъждана досега в България. ", "date": "2019.12.02", "title": "Новият ректор на Техническия университет – София встъпи в длъжност"}
{"url": "https://www.actualno.com/analysis/trymp-jadosan-na-makron-za-izkazvaneto-za-mozychnata-smyrt-na-nato-news_1411621.html", "text": "      Президентът на САЩ Доналд Тръмп негативно е възприел коментара на френския лидер Еманюел Макрон, че , съобщава Axios, позовавайки се на трима висши служители на американската администрация.      Тръмп се ядосал, когато разбрал за коментара на Макрон пред The Economist за мозъчната смърт и че американският лидер обръща гръб на Европа.   \"Той отдавна се сърди на Макрон\", каза един от източниците.\r\nДруг представител отбеляза, че коментарите на Макрон са предизвикали ироничен ефект Тръмп да заговори по-положително за Алианса, за да противоречи на негативното виждане на президента на Франция.  Тази седмица НАТО ще проведе среща на върха в Лондон. ", "date": "2019.12.02", "title": "Тръмп ядосан на Макрон за изказването за \"мозъчната смърт\" на НАТО"}
{"url": "https://www.actualno.com/asia/turcija-izuchava-harakteristikite-na-su-35-news_1411798.html", "text": "      Турция внимателно изучава характеристиките на руските изтребители Су-35. Това заяви Исмаил Демир, ръководител на секретариата по отбранителната индустрия при турската президентска администрация, предаде РИА Новости.      Припомняме, че турският държавен глава Реджеп Тайип Ердоган в началото на септември посети въздушното шоу MAKС-2019, заедно с руския президент Владимир Путин. Беше съобщено, че той се е заинтересувал от руските изтребители Су-35 и Су-57. Тази тема беше обсъдена и по време на преговори с президента на Руската федерация. Ердоган каза, че Турция и Русия разговарят за доставката на Су-57.   \"Ние изучаваме предложението на руската страна за Су-35. Рано е да правим каквито и да било оценки. Разбира се, Турция купува технологии и оръжия, които са в интерес на нейните интереси. Все пак е рано да се каже, че ще придобием Су-35. Ще трябва да извършим щателна работа и анализ“, каза Демир, отбелязва още БГНЕС.\r\nСпоред него в момента участието на Турция в програмата за производство на най-новите американски изтребители F-35 се запазва. \"Оттеглянето на Турция от програмата не отговаря на интересите на други участници в проекта. Продължаваме да обсъждаме начини за излизане от тази ситуация. Не мога да кажа нищо за позицията на американската страна, но сме готови за положителен диалог\", посочи Демир.  Той добави, че самолетите от пето поколение, чието разработване продължава в Турция, ще влязат в експлоатация в турските ВВС вероятно през 2028-2029 г. ", "date": "2019.12.02", "title": "Турция изучава характеристиките на Су-35 "}
{"url": "https://www.actualno.com/asia/turcija-smjata-che-s-400-shte-ukrepi-otbranitelnata-sposobnost-na-nato-news_1411656.html", "text": "      Закупените от Турция руски системи за противоракетна отбрана С-400 няма да намалят, а , заяви Исмаил Сафи – член на Съвета за сигурност и външна политика в администрацията на президента Ердоган.      Той подчерта, че закупуването на системите не се прави заради НАТО, а за укрепване на националната система за противоракетна отбрана, съобщи РИА Новости, цитирана от БГНЕС.   По-рано високопоставен представител на американската администрация заяви, че по време на срещата на върха на НАТО в Лондон лидерите на страните от Алианса ще повторят пред президента Реджеп Тайип Ердоган, че .\r\nТурция обяви, че ще започне изпитание на работата на радарите от противоракетната система, като за целта във въздуха ще бъдат вдигнати изтребители F-16 и други самолети.  Държавният секретар на САЩ Майк Помпео заяви, че този въпрос предизвиква безпокойство във Вашингтон, преговорите с Анкара продължават.\r\nСпоред Ердоган, търсенето на възможност за изчистване на разногласията със САЩ ще продължи до април 2020 година.   Доставката на новите руски системи за противоракетна отбрана С-400, предизвикала криза в отношенията между САЩ и Турция, започна през юли. Според Ердоган, през април 2020-а.    Вашингтон настоя сделката да бъде анулирана и вместо това да бъде закупен американският комплекс „Пейтриът”. Беше отправено предупреждение, че в противен случай ще бъде забавена или отменена продажбата на Турция на новите изтребители F-35, както и че ще бъдат въведени санкции в съответствие със Закона за противодействие на противниците на САЩ (CAATSA). Анкара отказа да отстъпи.\r\nСрещата на лидерите на държавите-членки от НАТО ще се проведе на 3 и 4 декември в Лондон. ", "date": "2019.12.02", "title": "Турция смята, че С-400 ще укрепи отбранителната способност на НАТО "}
