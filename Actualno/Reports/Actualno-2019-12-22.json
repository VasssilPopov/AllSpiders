{"url": "https://www.actualno.com/balkani/syrbija-iska-dobri-otnoshenija-s-hyrvatija-vuchich-otkaza-komentar-za-izborite-tam-news_1418106.html", "text": "      Сръбският президент Александър заяви днес, че Сърбия иска да изгради добри отношения с Хърватия, но никой няма да търпи унижение, пише БГНЕС. Помолен да направи коментар за президентските избори в страната и кой кандидат може да спечели, Вучич заяви, че няма да коментира, защото не иска да се меси във вътрешните работи на друга страна .      Той обаче отбеляза, че не е толкова уверен в официалните прогнози по отношение на това, кои кандидати са по-близо до победата и, че след телевизионния двубой на кандидатите за президент, заключенията му са различни от казаното от „оркестрираните медии“.    ", "date": "2019.12.22", "title": "Сърбия иска добри отношения с Хърватия. Вучич отказа коментар за изборите там"}
{"url": "https://www.actualno.com/america/13-dushi-sa-raneni-pri-strelba-na-domashno-parti-v-chikago-news_1418134.html", "text": "       При в южната част на Чикаго рано тази сутрин бяха ранени 13 души , съобщават американските медии, пише БГНЕС. По първоначални данни, стрелбата започнала, когато в една къща  се провеждало домашно парти. Всички пострадали са откарани в болница.      Събирането било по повод отбелязване годишнината на Лонел Ървин, който беше фатално застрелян, твърди „Чикаго трибюн“. \"Това беше неговият рожден ден и те просто празнуваха в памет на някой, който е починал Това е, което правеха\", заяви очевидец, цитиран от вестника. Четирима от ранените са в тежко състояние , съобщават от полицията. Пострадалите са на възраст между 16 г. и 48 г.   В полицията са разпитани двама души. Единият е бил с оръжие, когато бил арестуван, а другият е сред ранените. Засега остават неясни причините за престрелката. ", "date": "2019.12.22", "title": "13 души са ранени при стрелба на домашно парти в Чикаго"}
{"url": "https://www.actualno.com/asia/prezidentyt-na-turcija-obeshta-che-shte-uvelichi-voennata-podkrepa-za-libija-news_1418120.html", "text": "       Турция обеща, че ще увеличи военната подкрепа за Либия, ако е необходимо, и ще прецени всички възможности. Коментарът е на президента Реджеп Ердоган. Изказването идва ден, след като турският парламент ратифицира споразумение за сътрудничество в областта на сигурността и въоръжените сили, подписано между Анкара и Триполи миналия месец, информира БГНЕС.      \"Ние ще оценим всички видове военна подкрепа, включително наземни, морски и въздушни варианти, ако е необходимо\", каза Ердоган по време на реч в северозападната провинция Кочаели. Турция подкрепя признатото от ООН правителство за национално споразумение (ПНС) със седалище в Триполи в борбата срещу силите на Халифа Хафтар в източна Либия. Хафтар е подкрепян от Саудитска Арабия, Египет и Обединените арабски емирства - страни, с които Турция има напрегнати или ограничени отношения.    беше критикувана заради  сделката с Либия и отделно споразумение за морска юрисдикция, подписано през ноември. Част от сделката определя морска граница между двете страни, за която Гърция казва, че не взема предвид остров Крит. Ердоган обаче е категоричен, че турската държава няма да \"направи крачка назад\" от никое споразумение с Либия, въпреки противопоставянето на Гърция и Кипър, относно морските граници. ", "date": "2019.12.22", "title": "Президентът на Турция обеща, че ще увеличи военната подкрепа за Либия"}
{"url": "https://www.actualno.com/society/domuschiev-srednata-rabotna-zaplata-v-bylgarija-si-vyrvi-zashtoto-njama-kadri-news_1418159.html", "text": "       \"Средната работна заплата в България си върви, защото няма кадри.\" Това каза в интервю за НОВА ТВ - председател на КРИБ (Конфедерацията на работодателите и индустриалците в България). Според него, 2019 г. беше добра за българската икономика и това се вижда от ръста на Брутния вътрешен продукт (БВП).      По думите на Домусчиев, безработица в страната почти няма, с изключение на необразованите млади хора, които не желаят да започнат работа, \"или работят в сивия сектор, като им се плаща на ръка\" . Той твърди, че България има нужда от внос на специалисти, тъй като много български такива са напуснали държавата преди време. Кирил Домусчиев посочи, че минималната работна заплата трябва да се определя по формула, чрез която по определени критерии и параметри да се определя размера на повишението й.   Той коментира и казуса с плащането на болничните, като посочи, че \"да си пускаш болничен се превръща в култура\". Домусчиев е доволен и от бизнеса си, който растял постоянно и се развивал чрез износ.\r\nОтносно бъдещия президент на Българския футболен съюз (БФС), председателят на КРИБ уточни, че той трябва да бъде с добри финансови възможности, да обича футбола и да е отличен мениджър. Като пример посочи името на Атанас Фурнаджиев - сегашният вицепрезидент футболния съюз, който обаче нямал желание да се кандидатира. Кирил Домусчиев е категоричен, че самият той няма амбиция да стане президент на БФС , но желанието му е държавата да инвестира повече в строене на стадиони, \"защото Орбан направи 5-6 стадиона в Унгария\".  В заключение председателят на КРИБ заяви, че имиджът на България ще продължава да расте и вижда бъдещето на страната в позитивен план. ", "date": "2019.12.22", "title": "Домусчиев: Средната работна заплата в България си върви, защото няма кадри"}
{"url": "https://www.actualno.com/society/nu-jork-tajms-kak-otravjane-v-bylgarija-otkri-ruski-ubijci-v-evropa-news_1418133.html", "text": "      The New York Times с нова статия за . Ето какво пише изданието.      Западните служители по сигурността и разузнаването твърдят, че отравянето на Гебрев у нас е било основна улика, която е помогнала за разкриването на кампания на Кремъл и разпръснатата му мрежа от разузнавачи за отстраняване на враговете на Русия в чужбина и дестабилизиране на Запада. Влизайки в третото си десетилетие на власт, президентът на Русия Владимир Путин настоява усилено да възстанови страната като световна сила. , пише . И се подчертава, че руските хакери сеят раздор чрез дезинформация и работят за подкопаване на изборите.   Припомняме, че през октомври изданието разкри, че специализирана група руски разузнавачи (Отдел 29155) от години е назначена да извършва поръчки за убийства и политически разединения в Европа. бивш руски шпионин във Великобритания. И още - за неуспешната операция през 2016 г. за предизвикване на военен преврат в Черна гора и за кампания за дестабилизиране на Молдова.\r\nВ статията си изданието припомня, че Гебрев за пръв път е разбрал, че нещо не е наред вечерта на 27.04.15 г., когато дясното му око внезапно се е превърнало в „червено като червеното на руския флаг“. На следващата вечер симптомите се влошили и бизнесменът е откаран във военна болница. Дни след това, синът на Емилиян Гебрев - Христо - също бе хоспитализиран в интензивно отделение. Ситуацията се повтори месеци по-късно.  \"Въпреки двете отравяния, българските разследващи органи не успяха да разкрият никакви доказателства. , упреква The New York Times. Според изданието, България нямаше да открие връзката между отравянията и руската организирана група, докато не се е случил неочакван пробив.\r\nА именно - през март 2018 г. бившият руски шпионин Сергей Скрипал беше отровен от смъртоносен нервен агент в английския град Солсбъри. Той бе изпаднал в кома. Тогава британските власти приписаха нападението на убийци, работещи за военната разузнавателна агенция на Русия, широко известна като G.R.U. Работейки с европейски съюзници, разследващите анализираха записи от пътуванията на известни руски оперативни лица. Тогава на преден план излезе мъж, използващ руски паспорт с името на Сергей Федотов. За 5 години той е обиколил голяма част от Европа, посещавайки Сърбия, Испания и Швейцария.   Федотов е бил в Лондон няколко дни, преди Скрипал да бъде отровен. По-късно се оказа, че той е бил и в България през 2015 г. Тогава е направил 3 посещения: през февруари, април (когато Емилиян Гебрев за първи път беше отровен) и отново в края на май, съвпадайки с второто отравяне. Разкритието, че той е свързан с отравянията както в Англия, така и в България, е от решаващо значение за подпомагането на западните служители да заключат, че това не са еднократни руски атаки, а по-скоро част от координирана кампания, ръководена от блок 29155.    През последните седмици в Испания се появи поредната операция, която вероятно включва мъжа, известен като Федотов. Най-високият наказателен съд там разследва дали той и други руски оперативни лица може да са участвали в протестите, които дестабилизираха Каталуния през октомври 2017 г. Пътните записи показват, че той е пристигнал в Барселона няколко дни преди провеждането на референдум за независимост през този месец.\r\nВъоръжен с нови доказателства, предоставени от британците, българският главен прокурор тогава Сотир Цацаров възобнови делото през октомври 2018 г. Почти веднага разследващите откриха свежи улики. Компетентните органи откриха записи от видеонаблюдение, на които се вижда добре облечена фигура, приближаваща се до автомобила на Гебрев, както и до колите, собственост на сина му. Вижда се как фигурата размазва нещо по дръжките и на трите автомобила. Западните разузнавачи предположиха, че веществото е отрова. Изданието пише, че за разлика от много заможни бизнесмени в България, Гебрев няма лична охрана и предпочита да шофира сам.    ", "date": "2019.12.22", "title": "\"Ню Йорк Таймс\": Как отравяне в България откри руски убийци в Европа"}
{"url": "https://www.actualno.com/balkani/blizo-16-ot-glasopodavatelite-v-hyrvatija-sa-uprajnili-pravoto-si-na-glas-do-objad-news_1418109.html", "text": "      Около 100 000 избиратели повече, отколкото преди 5 години,  излязоха днес до обяд да гласуват на президентските избори в . Това сочат данните на Държавната избирателна комисия, информира БГНЕС.       Към 11:30 ч. близо 16% от гласоподавателите са използвали правото си на глас. Преди 5 години за същото време са гласували малко над 13% от хората. Въпреки силните дъждове днес, 552 000 гласоподаватели пуснаха бюлетини в Хърватия до обяд. А в чужбина - 11 200 са избирателите, подали гласове, от 47 държави.   Имащи право на глас за президентските избори в Хърватия в страната и в чужбина са около 3 855 000 души. Очаква се първите резултати от изборите да бъдат обявени в 20:00 ч. местно време, въз основа на 15-процентова извадка от избирателните секции. ", "date": "2019.12.22", "title": "Близо 16% от гласоподавателите в Хърватия са упражнили правото си на глас до обяд"}
{"url": "https://www.actualno.com/society/pusnato-e-dvijenieto-po-remontiranoto-platno-za-varna-na-am-hemus-news_1418164.html", "text": "       Пуснато е по ремонтираното платно за Варна на виадукта край село Потоп, при 19-ти километър на АМ „Хемус“ , съобщават от Агенция \"Пътна инфраструктура\" (АПИ). С това, единственото ограничение на движението по АМ „Хемус“ преди предстоящите коледни и новогодишни празници остава в района на тунел „Витиня“, където продължават аварийно-възстановителните дейности в тръбата за София.      Виадуктът при 19-ти километър е с дължина 525 метра. Той е в експлоатация от 1975 г. и от тогава не е основно ремонтиран. Ремонтните дейности през тази година са на стойност 22 000 000 лева с ДДС. Извършено е цялостно премахване на старата настилка на платното за Варна, положени са нова хидроизолация, асфалтобетонова настилка и хоризонтална маркировка, монтирани са нови дилатационни фуги, предпазни огради и парапети. Ремонтирани са два стълба на съоръжението, както и греди, ригели и лагери. Ремонтът на колоните на моста край село Потоп започна през 2017 г. и ще продължи през 2020 г.   На 13.12.19 г. бе възстановено и движението в платното за Варна на виадукта „Коренишки дол“ при 36-ти километър на АМ „Хемус“. Преди началото на летния сезон през тази година пък беше пуснато движението и по обновените платна за Варна на виадуктите при 37-ми километър и 51-ви километър /„Разлив“/ на АМ „Хемус“. ", "date": "2019.12.22", "title": "Пуснато е движението по ремонтираното платно за Варна на АМ „Хемус“"}
{"url": "https://www.actualno.com/society/novinite-naj-vajnoto-za-denja-22-dekemvri-news_1418167.html", "text": "      Редакционният екип на ви представя най-важните новини за изминалия ден, 22 декември.       Столичният кмет открои няколко важни задачи - усилена работа в кварталите, повече мерки и повече средства по-скоро за мерките за по-чист въздух, както и административна реформа и дигитализацията. По думите на Фандъкова трябва да се обърне специално внимание на инвестициите в градския транспорт, довършването на метрото, модернизацията на градския транспорт. Фандъкова посочи, че ще бъдат увеличени и заплатите на медицинските сестри в детските заведения в столицата.   Гледах по една телевизия един господин, който се упражняваше върху моите “политически амбиции” и ми направиха впечатление неговите думи. Той каза: \"Политиката не ви е шоу, г-н Трифонов”. Лелеее. И се замислих дали е прав? Това пише Слави Трифонов в коментар на своята Facebook страница. Ако питате мен, ако президентът има правомощия върху Националната служба за охрана, Ахмед Доган и Делян Пеевски не трябва да бъдат охранявани от службата, не защото не са заплашени, а защото имат достатъчно финансов ресурс да си организират охрана. Това заяви президентът Румен Радев. Според него кръгът на хората с държавна охрана трябва да бъде стеснен.     \"Средната работна заплата в България си върви, защото няма кадри.\" Това каза в интервю за НОВА ТВ Кирил Домусчиев - председател на КРИБ (Конфедерацията на работодателите и индустриалците в България). Според него, 2019 г. беше добра за българската икономика и това се вижда от ръста на Брутния вътрешен продукт (БВП). С помощи и данъчни облекчения за младите семейства Гърция ще се бори срещу демографската криза. Поради липсата на деца в момента се затварят детски градини и училища. \"Демографският проблем е много по-тревожен от икономическата криза\", заявиха депутати в парламента при гласуване на мерките в помощ на младите семейства. Други причини са миграцията на младите хора и рязко спадане на раждаемостта. А една от причините за това е високата безработица, отчитат проучвания в Гърция.    Фоторепортерът Борислав Пенков е бил нападнат тази нощ в дома си. Около 03:00 ч. сутринта той е чул нетипичен шум. Забелязал е мъж на около 35 години на терасата на жилището си, което е на първия етаж. Мъжът отворил комарника на вратата и счупил с ръка прозореца. „С безпокойство и недоверие отбелязваме заявлението на представителите на властите на Руската Федерация, включително президентът Владимир Путин, за началото и хода на ВСВ, които представят изкривена картина на събитията“, твърди Външното министерство на Полша. Френският президент Еманюел Макрон предложи да се откаже от президентската си пенсия, призовавайки стачкуващите, парализирали железниците в страната, да спазват коледно \"примирие\". В продължение на 2 седмици във Франция се провеждат масирани стачни действия срещу планираните пенсионни реформи на Макрон. Протестиращите блокираха голяма част от страната. Железопътният транспорт, включително високоскоростни влакове TGV и парижкото метро, работят с половината от нормалния капацитет. Според Хърватската държавна избирателна комисия над 3,85 милиона избиратели, включително близо 177 хиляди, живеещи в чужбина, имат право да гласуват на тези избори. Населението на Хърватия е 4,1 милиона души. The New York Times с нова статия за връзка между отравянето на Емилия Гебрев в България и руски убийци в Европа. Ето какво пише изданието. ", "date": "2019.12.22", "title": "Новините: Най-важното за деня, 22 декември"}
{"url": "https://www.actualno.com/curious/sedmichen-horoskop-za-23-29-dekemvri-news_1418145.html", "text": "                                      Седмицата ще започне с противоречиви чувства и осъзнаването, че нещата няма да се получа по начина, по който сте си го представяли. В случая е важно, че ще получите подходящата емоционална подкрепа. Нищо не е фатално така че действително няма защо да хабите излишни нерви. Най-добре за вас ще бъде да се заемете с коренно различна дейност и да оставите страстите да се охладят. Това ще стане лесно, ако насочите вниманието си в друга посока. В почивните дни не бъдете прекалено критични към половинката ви. Стрелец  Очакват ви професионални успехи, благодарение на положените усилия и доказаните ви качества в последните седмици. С напредването на дните заслугите ви ще нарастват лавинообразно. Може да се надявате на повишение или увеличение на заплатата. Със сигурност ще се чувствате добре, но рискувате да се претоварите без да се усетите. Погрижете се за здравето си и нервната ви система. Най-късно в сряда направете така, че да имате повече време за сън и достатъчно време, в което да се отърсите от въпросите, които са се натрупали през деня. През почивните дни не си и помисляйте за работа. Козирог    Седмицата може да бъде изпълнена с много страсти, но дали са правилни или не, може да прецените само вие. Помислете добре как се чувствате и дали бихте могли да продължите дълго време в същия дух. Не си правете, че нещата ще се променят кой знае колко с времето. Сега е важно да сте реалисти и да мислите с главата си, но не и да се оставяте на прекалено „студено“ пред настъпващата зима. Водолей  През тази седмица няма да имате думата за главните неща, които се случват в живота ви. Сега може да обърнете внимание на рутинни дейности и да довършите онова, което има нужда от подобрение. Периодът може да ви натовари с липсата на поле, където да изразходвате енергията си. В такъв случай може да наблегнете на физически упражнения, но ако ви е за първи път започнете с щадяща програма. Прекаленото натоварване може да доведе до травми. Риби През тази седмица ваш пръв помощник ще е последователността. Правете, каквото трябва пък да става каквото ще. Непредвидени обстоятелства не веднъж ще объркват плановете ви, така че по-добре не си правете такива през настоящата седмица. Най-важното е да не хабите излишни нерви пред непредвидените промени. Това няма да ви помогне с нищо, но прекомерните емоции може да навредят на вас и на понижат ефективността от дейността ви. Най-много внимавайте във вторник, когато опасността от конфликти е най-голяма. В личен план не се очакват промени. Пазете се от загуби на вещи. ", "date": "2019.12.22", "title": "Седмичен хороскоп за 23-29 декември"}
{"url": "https://www.actualno.com/society/chast-ot-oblast-vraca-ostana-bez-tok-zaradi-buren-vjatyr-news_1418091.html", "text": "      Бурен вятър със скорост 97 км/час причини сериозни щети във Врачанско. Стихията изкорени дървета и събори електрически стълбове. Населени места останаха без ток , информира БГНЕС. Вятърът вдигна цяла покривна конструкция и я стовари върху улично платно. Няма данни за пострадали хора.      Нина Дакева - секретар на община Враца - обясни, че при тях не са постъпвали съобщения за предупреждения за буря и затова се оказали неподготвени. „Около 20 дървета бяха премахнати на територията на град . Реагирано е на различни сигнали, като този, за ламарини, хвръкнали от покривите\", каза Борислав Димитров - управител на Общинско предприятие „Битово и комунално стопанство\".   „Бучеше така силно и снахата се прибираше от работа. Хлопна тука и изведнъж то падна. Уплашихме се! Аз мислех, че от блока пада това”, сподели Николина Дебърска. ", "date": "2019.12.22", "title": "Част от област Враца остана без ток заради бурен вятър"}
{"url": "https://www.actualno.com/europe/zaradi-symnitelen-predmet-evakuiraha-koleden-bazar-v-berlin-news_1418085.html", "text": "       Берлинската полиция евакуира коледен заради съмнителен предмет , информира \"Дарик\". Според властите, не са били открити опасни предмети и няма причина за паника. Изданието припомня, че на същото място преди 3 години беше извършен атентат.      През 2016 г. тунизиецът Анис Амри извърши атентат с камион срещу коледния базар на площад \"Брайтшайдплац\" в германската столица, отнемайки живота на 12 души. След това, извършителят бе застрелян от италианската полиция.   \"Всички посетители напуснаха коледния базар спокойно и хладнокръвно. Благодарим ви. Наши колеги започват претърсване на Брайтшайдплац и на Мемориалната църква\", добавиха малко по-късно силите на реда. ", "date": "2019.12.22", "title": "Заради съмнителен предмет евакуираха коледен базар в Берлин"}
{"url": "https://www.actualno.com/society/okolo-17-000-jivi-elhi-puskat-na-pazara-za-praznicite-u-nas-news_1418102.html", "text": "      Около 17 000 пускат на пазара за празниците държавните горски предприятия, съобщава БТВ. 5 000 от тях са с коренова система, а останалите са отсечени.       Отглеждането на елха започва от семената на шишарките. Те се засаждат напролет. От тях порастват фиданки, които обаче са годни за залесяване чак след три години. Ако предпочетем да си купим дърво с коренова система можем да си я засадим в двор и така да си имаме коледно дърво години наред. Ако все пак сме взели отсечена елха, след края на празниците трябва да я оставим да изгние сред природата, съветват специалистите.   Дали елхата е законно добита, може да се познае по  пластината, която се закрепва на дървото. Все повече хора предпочитат живи дръвчета за празниците, отчитат от горските предприятия. А проверките не спират. До средата на декември са установени три нарушения- в София и Пазарджик, като са задържани общо 370 коледни дръвчета.  ", "date": "2019.12.22", "title": "Около 17 000 живи елхи пускат на пазара за празниците у нас"}
{"url": "https://www.actualno.com/curious/dneven-horoskop-za-23-dekemvri-news_1418143.html", "text": "       Овен       Този понеделник е подходящ за грижи за здравето. Не пропускайте гимнастиката или лекото тичане. За обяд си направете салата от сезонни зеленчуци. Телец Този понеделник е подходящ за контакти и общуване, което ще ви изпрати на седмото небе. Обадете на всеки, когото пожелаете и побъбрете сладко, сладко.   Близнаци Този понеделник ще се чувствате изпълнени със сили и наистина трябва да изразходите енергията си. Ще се почувствате още по-добре ако се видите с хора, с които ви свързват общи идеи и ценности. Рак     Този понеделник е добър ден за творчеството. Ще притежавате необходимата упоритост за достигането на целите. Добър ден и за спортистите. Лъв Този понеделник не оставайте сами. Денят, обаче, носи риск от скандали, така че бъдете толерантни към събеседниците си. Добре ще ви се отрази физическата активност. Дева Този понеделник щадете стомаха си, тъй като това ще е уязвимата ви част. В храненето наблегнете на морковите, цвеклото, нара, боровинките. Бъдете, колкото се може повече на чист въздух.   Везни Денят не е подходящ за изясняването на отношения. Малък спор може да прерасне в неприятен скандал, така че най-добре сдържайте емоциите си.    Скорпион Този понеделник е подходящ за учене, четене, опитвате на нещо ново. В споровете обаче няма да ви върви, така че не се заемайте с тях. Стрелец Този понеделник може смело да правите промени в дома. Дори може да си позволите да пренебрегнете някой от навиците си, ако разбира се не е решаващ. Ако имате брат – обадете му се. Козирог    Този понеделник ще може да проявите най-добрите си способности. Обстоятелствата ще са изцяло във ваша полза - възползвайте се максимално. Водолей Този понеделник ще ви принуди за обмислят всяко свое действие. Не действайте изключително на своя глава. Вслушайте се в съвета на човек, комуто имате доверие. Риби За да постигнете успех днес ще трябва да работите в екип. И дори всеки по отделно да не е много доволен от резултата, като цяло всичко ще се получи, както трябва. ", "date": "2019.12.22", "title": "Дневен хороскоп за 23 декември"}
{"url": "https://www.actualno.com/balkani/po-2-000-evro-pomosht-za-novorodeno-predvijda-gyrcija-news_1418078.html", "text": "       С помощи и данъчни облекчения за младите семейства ще се бори срещу демографската криза , пише БНР. Поради липсата на деца в момента се затварят детски градини и училища. \"Демографският проблем е много по-тревожен от икономическата криза\", заявиха депутати в парламента при гласуване на мерките в  помощ на младите семейства. Други причини са миграцията на младите хора и рязко спадане на раждаемостта. А една от причините за това е високата безработица, отчитат проучвания в Гърция.       Демографската криза в страната заплашва да намали населението с 30%. От януари следващата година влизат в сила първите мерки на правителството в помощ на младите семейства с деца. Сред тях са 2 000 евро помощ за всяко новородено дете , увеличаване на необлагаемия доход на родители с малки деца и намаляване на ДДС за детските стоки и храни от 24% на 13%.   Правителството обсъжда законопроект с данъчни облекчения за фирми, които наемат на работа родители с малки деца. В последваната година по информация на Министерството на образованието се затварят детски градини и начални училища, поради намаляване на населението. Специалисти препоръчват да се изгради стратегия за нови работни места с по-високи заплати за млади семейства. ", "date": "2019.12.22", "title": "По 2 000 евро помощ за новородено предвижда Гърция"}
{"url": "https://www.actualno.com/society/blizo-700-lv-sybra-blagotvoritelen-turnir-po-kanadska-borba-v-dobrich-news_1418080.html", "text": "       Близо 700 лева събра благотворителен турнир по канадска борба в , съобщава БГНЕС. Събраните средства ще бъдат дарени за 9-годишния Венцислав Тодоров. Детето е от варненското село Брестак. Момчето страда от детска церебрална парализа и му предстои много тежка и скъпа операция в София.      Точно 27 души се включиха в надпреварата при мъжете, а 8 бяха дамите, които днес се осмелиха да премерят сили. При тях победител стана състезателката на клуб „Хищник” Даниела Каракашева. При мъжете първо място спечели малкият Данаил Иванов, който получи и Купата. На второ място се нареди Митко Стайков, а на трето - Кристиян Тодоров.   Организатор на състезанието бе Мото клуб „Кан Аспарух 681“, със съдействието на Офроуд клуб „Добрич“ и клуб по канадска борба „Хищник“. В благородната инициатива днес се включиха и представители на мото клубовете „Орлите” и „Добруджански братя”.\r\nМотоциклетистите от клуб „Кан Аспарух 681“ вече са събрали и 1 500 лева, като сумата е разпределена по три направления. 500 лева са дарени за семейството на децата от село Кардам, чието братче почина миналия месец. С 500 лева са закупени уреди за спортната зала в Центъра за настаняване от семеен тип в ЖК „Дружба”. Останалата част от парите са за 9-годишно момченце от село Брестак, нуждаещо се от операция, която би му помогнала да проходи.   ", "date": "2019.12.22", "title": "Близо 700 лв. събра благотворителен турнир по канадска борба в Добрич"}
{"url": "https://www.actualno.com/asia/severen-potok-2-shte-byde-zavyrshen-kategorichen-e-lavrov-news_1418140.html", "text": "       Водещият проект за газопровод от Русия до Европа ще бъде завършен независимо, че САЩ наложиха  санкции на участващите компании. Това каза руският външен министър Сергей Лавров, информира БГНЕС. Американското обявяване на замразяване на активи и забрани за визи разгневи Германия и Европейския съюз и веднага швейцарската фирма, която полага тръби по проекта в балтийско море, спря работата си по проекта.      Американският посланик в Германия настоява, че е \"много проевропейско решение\" газопроводът да бъде блокиран  поради удвояване доставките на руски газ, подаван в Западна Европа по подводна тръба за Германия от началото на 2020 г. Санкциите бяха приветствани от Украйна и Полша, които определиха тръбопровода като „инструмент за реализиране на руската икономическа и потенциално военна политика“ . Лавров обаче каза, че \"Северен поток-2\" ще помогне както за икономиката, така и за дългосрочната енергийна сигурност на европейските страни.   Припомняме, че Германия реагира гневно на санкциите, обвинявайки САЩ, че се намесват във вътрешните й работи. ", "date": "2019.12.22", "title": "„Северен поток-2“ ще бъде завършен, категоричен е Лавров"}
{"url": "https://www.actualno.com/africa/srutila-se-sgrada-v-stroej-ubi-chetirima-v-kamerun-news_1418142.html", "text": "      Инцидент в Камерун взе 4 , а 12 души бяха тежко ранени, съобщава БГНЕС. Четирима души загинаха, когато сграда в строеж се срути в столицата на Камерун Яунде , съобщиха местните власти. И допълниха, че съществува вероятност броят на жертвите да се увеличи.      3 от жертвите са загинали на място, а четвъртият е починал в болница. Ранените са настанени в интензивно отделение. Издирването на оцелелите е продължило 3 дни и вече е приключило, но при работата по разчистването на отломките може да бъдат открити още  жертви, съмняват се властите.   Очевидци разказват, че основните опорни стълбове на 3-етажната сграда в строеж са поддали и са причинили \"вертикален и тотален срив\". В момента тече разследване на инцидента. ", "date": "2019.12.22", "title": "Срутила се сграда в строеж уби четирима в Камерун "}
{"url": "https://www.actualno.com/europe/polsha-schita-che-putin-podkopava-postijenijata-na-gorbachov-i-elcin-news_1418025.html", "text": "      Министерството на външните работи на Полша коментира думите на президента на Русия за Втората световна война и обвини руските власти, че изкривяват предисторията на конфликта. Това предаде ТАСС, цитирана от агенция \"Фокус\".      „С безпокойство и недоверие отбелязваме заявлението на представителите на властите на Руската Федерация, включително президентът Владимир Путин, за началото и хода на ВСВ, които представят изкривена картина на събитията“, твърди Външното министерство на Полша.   В изявление ведомството подчерта, че през 30-те години Полша се стреми да изгради нормални отношения както с Германия, така и със СССР. Според Варшава тези две държави са действали заедно в ущърб на републиката. „Думите на президента на Руската федерация подкопават съвместната работа на полски и руски експерти, както и постиженията на неговите предшественици Михаил Горбачов и Борис Елцин, които въпреки трудностите, се опитаха да намерят пътя на истината и помирението в полско-руските отношения“, се казва още в документа.   На пресконференция на 19 декември руският президент припомни, че Съветският съюз е последната европейска държава, подписала договор за ненападение с Германия, известен още като Пакт \"Молотов-Рибентроп\". Държавният глава отбеляза също, че „самата Полша участва в делбата на Чехословакия“.\r\nСпоред Путин съветските войски са влезли в Полша в съответствие с тези споразумения, но „след като полското правителство загуби контрол над въоръжените си сили и върху това, което се случва на територията на Полша и самото то се намираше някъде в района на полско-румънската граница“.   Държавният глава припомни събитията, предшестващи Втората световна война, във връзка с въпрос за отношението му към решението на Европейския парламент да приравни СССР с нацистка Германия.      припомня, че Договорът за ненападение между СССР и Нацистка Германия е подписан в Москва на 23 август 1939 г. от председателя на Съвета на народните комисари на СССР, народния комисар по външните работи Вячеслав Молотов и германския външен министър Йоахим фон Рибентроп.\r\nПактът е придружен от секретен допълнителен протокол за разграничаване на съветската и германската сфера на влияние в Източна Европа в случай на териториално и политическо преустройство. Той предвижда включването на Литва и Западна Полша в сферата на интересите на Германия (с прехвърлянето на Вилнюс, по това време окупиран от Полша, на Литва), а Естония, Финландия, Бесарабия и източните райони на Полша - в сферата на интересите на СССР. ", "date": "2019.12.22", "title": "Полша счита, че Путин подкопава постиженията на Горбачов и Елцин"}
{"url": "https://www.actualno.com/curious/naj-dobrite-pojelanija-za-koleda-news_1417558.html", "text": "             Традициите на Коледа казват, че празникът се провежда в кръга на роднини и приятели с вкусна кутия от изненади. В нея присъства ароматът на сушени плодове, наслада от пищни  ястия на коледното меню и тежък коледен пост.\r\nПразникът има голяма сила, затова и е подчертан с червено в календара на църковните празници. На този ден църковните предписания и народните традиции са плътно преплетени, така че коледните забрани са толкова популярни.\r\nНека подготовката за 2020 г. бъде щателна. Сега може да се наслаждавате на цялото и богатство, да слушате коледни песни, както и да посрещате скъпите за вас хора. Докоснете се и вие до магията на коледните поздрави. Красиви коледни поздрави и пожелания за весели празници за всеки вкус, вижте по-долу.    Весела Коледа 2020 в стихове Веселите коледни поздрави са красиви и обикновено са под формата на стихове. Приготвяйки се правилно за Коледа, искаме да споделим радост и благословия със семейството и приятелите. Коледните поздрави в стихове са предназначени да дадат добро настроение и мир от щастливата новина за раждането на Спасителя на човечеството.    ***                                                                                                                                 ", "date": "2019.12.22", "title": "Най-добрите пожелания за Коледа"}
{"url": "https://www.actualno.com/europe/makron-se-otkazva-ot-pensijata-si-v-imeto-na-vremennoto-primirie-news_1418087.html", "text": "       , призовавайки стачкуващите, парализирали железниците в страната, да спазват коледно \"примирие\", предаде БГНЕС. В продължение на 2 седмици във Франция се провеждат масирани стачни действия срещу планираните пенсионни реформи на Макрон. Протестиращите блокираха голяма част от страната. Железопътният транспорт, включително високоскоростни влакове TGV и парижкото метро, работят с половината от нормалния капацитет.      Освен, че призова транспортните профсъюзи да прекратят стачката си през почивния период от уважение \"към семейния живот\" и французите, които \"понякога са разделени и желаят да се съберат отново по време на този празничен момент\", Макрон съобщи, че се отказа от президентската си пенсия. А тя е в размер на малко повече от 6 200 евро месечно.   Друго, което обеща френския президент в замяна на временната отмяна на стачните действия, е това, че се отказва и от бъдещото си членство в конституционния съвет на Франция, на което има право всеки бивш френски президент.  Въпреки предложението на френския държавен глава, към момента няколко синдикати са отхвърлили коледното примирие.   ", "date": "2019.12.22", "title": "Макрон се отказва от пенсията си в името на временното примирие"}
{"url": "https://www.actualno.com/balkani/hyrvatija-izbira-prezident-news_1417985.html", "text": "      Хърватия избира президент за следващия петгодишен мандат. В 07:00 местно време (08:00 българско време) в страната са открити 6545 избирателни секции. Гласуването ще продължи до 19:00 местно време (20:00 българско), предава Index, цитиран от агенция \"Фокус\".      Според Хърватската държавна избирателна комисия над 3,85 милиона избиратели, включително близо 177 хиляди, живеещи в чужбина, имат право да гласуват на тези избори. Населението на Хърватия е 4,1 милиона души.   Кандидатите за поста държавен глава са 11. Фаворитите са настоящият президент на страната Колинда Грабар-Китарович, подкрепен от управляващата партия „Хърватски демократичен съюз“ (ХДС), бившият премиер на републиката, номиниран от опозиционната Социалдемократическа партия Зоран Миланович и певецът и музикант Мирослав Шкоро.\r\nСпоред последните проучвания на общественото мнение, Миланович запазва малка разлика от най-близките си противници (24,3%). Грабар-Китарович изостава от противника с 0,1 процентна . На трето място е Шкоро (18%), независим кандидат. Подкрепа за него оказват членовете на дясното крило на ХДС.  Ако никой от кандидатите не получи в първия тур повече от 50% от гласовете, след 14 дни се провежда вторият тур, в който участват двамата кандидати, получили най-много гласове на първия тур. ", "date": "2019.12.22", "title": "Хърватия избира президент"}
{"url": "https://www.actualno.com/crime/80-godishen-e-s-naranjavanija-sled-vzriv-na-gazova-butilka-news_1418072.html", "text": "       е избухнала в столичния квартал \"Бояна\" , съобщава БТВ. Вследствие на инцидента тежко е пострадал мъж на 80 г.      Взривът е станал днес преди обяд, а пострадалият е с наранявания по лицето. Той е откаран за преглед в болница. По време на инцидента в имота е имало и други хора, но те не са пострадали.   Нанесени са сериозни материални щети по къщата. На място са изпратени екипи на пожарната и полицията, а причините за инцидента все още са в процес на изясняване. ", "date": "2019.12.22", "title": "80-годишен е с наранявания след взрив на газова бутилка"}
{"url": "https://www.actualno.com/europe/burite-i-prolivnite-dyjdove-v-evropa-vzeha-9-jertvi-news_1418100.html", "text": "       Броят на жертвите от , които се стовариха върху Испания, Португалия и Франция, се увеличи до 9 души в неделя, докато регионът се подготвя за още по-силни ветрове и валежи, пише БГНЕС. Бурите Елза и Фабиен доведоха до преливането на реки, прекъснаха  електропроводи и железопътния и въздушния транспорт през региона, оставяйки повече от 118 000 домакинства без ток. Изкоренени бяха дървета.      Досега двама души са загинали в Португалия, а седем - в Испания. Последната жертва е  рибар, който бил пометен от скалите в морето в Каталуния. Местните  власти заявиха, че трима полицаи и още един рибар трябвало да бъдат спасявани, след като се опитали да спасят мъжа в курортно градче на 100 километра североизточно от Барселона. Смъртните случаи в Испания включват жена от Южна Корея, убита от отломки, паднали от сграда в Мадрид, и холандец, който се ударил, докато карал сърф в лошото време край Андалуския бряг.   Докато отслабналата като сила буря Елза се движеше над Великобритания в събота, бурята Фабиен бързо се придвижи, носейки със себе си вятър със скорост 170 км/час до Галисия в северозападна Испания. Около 8 000 домакинства в Галисия бяха без ток поради щети, причинени на електропроводи от вятъра, казаха местните власти. А 8 градски парка в Мадрид останаха затворени вчера заради силните ветрове.\r\nИспанските власти обаче заявиха днес, че Фабиен се отдалечава бързо. Паркове и гробища също бяха затворени в Бордо в югозападна Франция. Метеорологичното бюро на Франция предупреди 15 региона в югозападната част на страната за лошото време, докато бурята удари атлантическото крайбрежие на страната. Летищата на остров Корсика бяха затворени заради приближаващите бури. Фериботите също бяха временно спрени.   ", "date": "2019.12.22", "title": "Бурите и проливните дъждове в Европа взеха 9 жертви"}
{"url": "https://www.actualno.com/europe/makron-prizova-stachkuvashtite-da-ne-sysipvat-koleda-news_1417976.html", "text": "      Френският президент Еманюел Макрон призова транспортните профсъюзи да преустановят стачките, които заплашват с хаос пътуванията през коледните празници, съобщава AFP, цитирана от БГНЕС.      Планираните пенсионни реформи предизвикаха мащабни протестни действия във Франция. Операторът в железопътния транспорт SNCF заяви, че услугите ще бъдат \"силно нарушени\" през Коледа.   Половината от обичайния брой пътувания на високоскоростни влакове TGV бяха отменени, а половината от метростанциите в Париж бяха затворени.\r\nМного френски граждани, тръгнали да прекарат празниците със семейството и приятелите си, се озоваха в опасност заради отменени влакове и затворени пътища. Стотици полети също са отменени.  Говорейки в Абдиджан заедно с президента на Кот д'Ивоар Аласан Уаттара, президентът Макрон заяви, че стачкуващите трябва да проявят \"дух на отговорност\".\r\n„Стачката е оправдана и защитена от конституцията, но вярвам, че има моменти в живота на една нация, когато е добре да има примирие, за да се уважат семействата”, каза още Макрон. ", "date": "2019.12.22", "title": "Макрон призова стачкуващите да не съсипват Коледа "}
{"url": "https://www.actualno.com/crime/napadenie-nad-jurnalist-v-burgas-news_1418007.html", "text": "      Фоторепортерът Борислав Пенков е бил нападнат тази нощ в дома си. Около 03:00 ч. сутринта той е чул нетипичен шум.      Забелязал е мъж на около 35 години на терасата на жилището си, което е на първия етаж. Мъжът отворил комарника на вратата и счупил с ръка прозореца.   Част от стъклата са наранили фоторепортера по лицето. Обадил се е на тел. 112, но нападателят избягал. Случаят се разследва от полицията.\r\nТова е поредно посегателство срещу Борислав Пенков. Той беше нападнат, докато снима запалено заведение в Морската градина в Бургас. По-късно беше запалена входната врата на апартамента му.   Междувременно на 20 декември стана ясно, че пo тeлeфoнa e бил зaплaшeн журнaлиcтът Cтoян Тoнчeв. Нa нeгo му e кaзaнo, чe щe бъдe „нaмeрeн“ и „прeбит“, aкo нe cвaли oт caйтa cи „Либeртa“ публикaция, cвързaнa c нoвoизбрaния глaвeн прoкурoр Ивaн Гeшeв, пише изданието \"Факти\". Пред сайта \"Фрог нюз\" Тончев е заявил, че полицията вече е започнала разследване по случая. ", "date": "2019.12.22", "title": "Нападение над журналист в Бургас"}
{"url": "https://www.actualno.com/america/trymp-postignahme-probiv-po-tyrgovskoto-sporazumenie-s-kitaj-news_1417988.html", "text": "      САЩ и Китай са постигнали пробив в търговските преговори и първата част от споразумението между страните ще бъде сключена съвсем скоро. Това заяви президентът на САЩ Доналд Тръмп в изявление пред студенти във Флорида, предаде ТАСС.      „Предприехме най-тежките мерки срещу Китай и в резултат постигнахме пробив по търговското споразумение“, заяви американският лидер. „Документът ще бъде подписан много скоро. Китай вече купува селскостопанска продъкция от САЩ за милиарди долари“.   „Вчера говорих по телефона със Си Дзинпин“, добави Тръмп, отбелязва още агенция \"Фокус\".      ", "date": "2019.12.22", "title": "Тръмп: Постигнахме пробив по търговското споразумение с Китай"}
{"url": "https://www.actualno.com/sofia/fandykova-uvelichavame-zaplatite-na-medicinskite-sestri-v-detskite-zavedenija-news_1418005.html", "text": "      Бюджетът представлява отражение на управленската програма, която само преди два месеца защитихме пред софиянци. Това каза кметът на София Йорданка Фандъкова в интервю за БНТ.      Столичният кмет открои няколко важни задачи - усилена работа в кварталите, повече мерки и повече средства по-скоро за мерките за по-чист въздух, както и административна реформа и дигитализацията. По думите на трябва да се обърне специално внимание на инвестициите в градския транспорт, довършването на метрото, модернизацията на градския транспорт. Фандъкова посочи, че ще бъдат увеличени и заплатите на в детските заведения в столицата.   \"И новата важна задача - въвеждането на довеждащия транспорт, т.е. с пускането на третата линия на метрото да можем да осигурим и малки електрически автобуси в кварталите, които да подпомогнат хората да стигнат по-лесно до метрото\", добави още кметът на София.\r\nСпоред нея това е и една от основните мерки за по-чист въздух. Да насърчим хората, да ги улесним да използват градския транспорт, за да слезем от колите, които са един от двата основни фактора за замърсяване на въздуха, каза Фандъкова.  \"Втората важна задача, освен инвестициите, е увеличаване на заплатите на определени професии, за които има отговорност общината. Вие знаете, че държавата увеличи значително средствата за образование, за повишаване заплатите на учителите. Има и средства за увеличаване заплатите на социалните работници. Това, което залагаме ние от нашия бюджет, е увеличение на заплатите на медицинските сестри, които работят в детските ясли и градини и в училищните здравни кабинети\", уточни Йорданка Фандъкова.\r\nКметът на София подчерта, че досега заплатите на сестрите в училищата и детските градини са били доста ниски и получават най-голямото процентно увеличение за следващата година.        Лъжа е, че заради мръсния въздух, опонентите ни не трябва да си служат с лъжи, посочи Фандъкова.\r\n„Срещу много държави има процедури, има ясни механизми, стандарти, по които тези процедури се водят. Нека все пак да кажем, че на България не беше наложена санкция. В България не само в София. Разбира се, че нашите опоненти се съсредоточават в София, но не трябва да си служат с лъжи“, категорична бе още Фандъкова.\r\n„Ангажиментът на общината е сериозен. Както кмета, така и общините имат своите отговорности. Сам по себе си кметът, сама по себе си Столична община не могат да предприемат всички мерки. За това съм се обръщала към парламента, към различните министерства и към гражданите за включване. Поисках от Народното събрание да се приеме инкриминиране на горенето на отпадъци. Това е едно предложение на гражданите на „Красна поляна“.\r\nФандъкова допълни, че според нея административните санкции, включително и финансови при физически лица, не дават резултат. „При юридически не е точно така“, коментира още кметът. Тя поясни, че не става въпрос за паленето на печки, а нерегламентирано палене на отпадъци на открито.  „Това е директно тровене на хората, това за мен е престъпление. Когато говорим за дърва и въглища, там са други мерките“, допълни още кметът на София Йорданка Фандъкова.\r\nТя отчете, че може да се следи в реално време на сайта на Столична община, на специална страница, както данните от средно дневните данни от предишния ден, така и прогнозата за следващите два дни. „Това ни дава възможност да предприемаме допълнителни мерки в дни, в които се очаква или има превишение“, поясни Фандъкова относно мерките за борба с .    ", "date": "2019.12.22", "title": "Фандъкова: Увеличаваме заплатите на медицинските сестри в детските заведения"}
{"url": "https://www.actualno.com/society/intenziven-e-trafikyt-po-granicite-ni-sys-syrbija-i-turcija-news_1418032.html", "text": "      Интензивен е трафикът на границата със Сърбия и Турция. Това съобщиха от пресцентъра на Главна дирекция \"Гранична полиция\". Информацията за трафика е към 10:00 ч.      На границата с Република Гърция трафикът е нормален на всички гранични контролно-пропускателни пунктове.   На границата с Република Сърбия на ГКПП-Калотина трафикът интензивен на вход за леки автомобили.\r\nНа границата с Република Турция на всички ГКПП трафикът интензивен на изход за товарни автомобили.  Поради ремонтни дейности на ГКПП \"Илинден\" пропускателния режим ще бъде затруднен на вход за леки и товарни автомобили през пункта. Препоръчваме алтернативни маршрути.\r\nПоради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. ", "date": "2019.12.22", "title": "Интензивен е трафикът по границите ни със Сърбия и Турция"}
{"url": "https://www.actualno.com/curious/8-te-zodii-koito-gi-chakat-kysmet-i-uspehi-prez-2020-godina-news_1417514.html", "text": "                  Телец - Този знак винаги е търсил стабилност във всичко, но предимно към стабилно финансово положение. Плъхът ще помогне на Телеца да сбъдне мечтата си и през 2020 г. Той ще може не само да организира печеливш бизнес, но и да получат значителни приходи от неочакван източник. Взаимоотношенията в семейството ще бъдат отлични. Има вероятност за голяма покупка, за която всички членове на семейството са мечтали. Рак - Този знак има невероятен късмет през 2020 г., не само в любовта, но и в работата. Ракът очаква кариерно израстване и по-високи заплати. Има възможност за преместване на друго място на работа с по-благоприятни условия. Очакват се големи промени в личния живот, това особено ще засегне представителите на семейството на тази зодия. Плъхът ще допринесе за попълване семейството на Рака.   Лъв - Настойчивостта и високата интелигентност на този знак ще бъдат оценени от господарката на годината. Те ще са печеливша работа и високи доходи от бизнес. В любовта Лъвът също ще има късмет. Плъхът ще се опита да помогне на самотните да намерят своята сродна душа, а тези, които вече са намерили любовта си да изграждат хармонични отношения. Господарката на годината няма да забрави за основното желание на Лъва - да свети и завладява всички, така че през 2020 г. ще ги чакат много празнични и социални събития. Дева – Тази зодия винаги се е отличавала със способността да спестява и харчи само за най-необходимото. Плъхът наистина ще хареса такъв житейски подход, така че през годината, това ще помогне на Девата да печели и да спести от това, за което мечтае толкова отдавна. Господарката на годината, също ще благоприятства любовната връзка на този знак: Девата ще срещне любовта на живота си и просто ще загуби главата си.    Везни - Естетите в живота ще бъдат доволни от подаръка на новата година - голяма сума пари, която ще спечелят по най-неочаквания начин и веднага ще изхарчат за заветния луксозен предмет. След като получи желаното, Везните най-накрая ще могат да преминат към личен живот, в който Плъхът също ще направи някои корекции. Самотните представители на тази зодия ще се влюбят в идеалния човек, според тях онези, които са женени, ще зарадват своята сродна душа с пътуването, за което отдавна са мечтали.     Скорпион - Един предпазлив, настойчив и внимателен Скорпион ще открие през 2020 г. такива възможности, за които само е мечтал. Той може да очаква излитане през редиците, финансово възстановяване, както и осъществяване на професионални идеи. Скорпионите са късметлии и влюбени - чака ги бурна романтика, която ще прерасне в сериозна връзка. Стрелец - 2020 г. е времето, когато тази зодия ще се чувства всемогъща. В 2020 г. всичко, за което Стрелецът е мислил, ще бъде незабавно осъществено. Той може да очаква богатство, повишаване статута в обществото, както и голяма любов. Именно тя ще вдъхнови Стрелец за много безсмислени подвизи, които ще му дадат усещането за свобода и щастие, което е забравено в изминалата година. Риба - През 2020 г. нежен, отзивчив представителят на зодия Риби ще може да събере около себе си само истински приятели, които ще повярват в него и ще го ценят. На тях може да разчита да го подкрепа във всички начинания. В годината на Плъха много Риби ще решат да открият собствен бизнес. И това ще е правилен ход - бизнесът ще донесе стабилен доход. Щастието ще бъде близо и за влюбените. Раците ще могат да изградят хармонични и силни отношения с тези, които са толкова скъпи на сърцето им. Има голяма вероятност за дългоочакваното попълване на семейството.     ", "date": "2019.12.22", "title": "8-те зодии, които ги чакат късмет и успехи през 2020 година"}
{"url": "https://www.actualno.com/asia/nova-zelandija-razoryjava-naselenieto-si-news_1418023.html", "text": "      Властите на Нова Зеландия съобщиха, че в страната им ще бъде по-безопасно място, след като собственици предадоха повече от 50 000 огнестрелни оръжия по време на програма за обратно изкупуване след забрана за нападателните оръжия.      Критиците обаче твърдят, че процесът е бил недействителен  и много хора незаконно съхраняват огнестрелното си оръжие, пише БГНЕС.   Правителството забрани повечето смъртоносни видове полуавтоматични оръжия по-малко от месец, след като самотен стрелец през март уби 51 богомолци в две джамии в Крайстчърч. Тогава полицията стартира шестмесечна програма за закупуване на току-що забранените оръжия от собствениците.\r\nИзкупуването приключи в полунощ в петък, като местата за събиране на оръжия останаха отворени до късно.  Временните данни показват, че 33 000 души са предали 51 000 оръжия и други 5000 оръжия като част от паралелна амнистия, при която собствениците могат да предават всякакъв вид огнестрелно оръжие, без да се задават въпроси, но без да получават обезщетение.\r\nСобствениците също промениха частично  други 2700 пушки, за да ги спазват отговарящи на новите правила, докато полицията заяви, че са иззели още 1800 оръжия от бандите от март. Органите на реда са в процес на събиране на още 1600 оръжия от търговци на оръжия.   Полицейският министър Стюарт Наш каза пред репортери, че на престъпниците ще им е по-трудно да се докопат до нападателни оръжия, тъй като те често ги крадели от законни собственици, но тези оръжия вече няма да бъдат налични.    Забраната на нападателни оръжия беше подкрепена от законодателите в исторически вот със 119:1 гласа след нападенията в джамиите. Законодателите вече обмислят допълнителни ограничения, включително създаване на регистър за проследяване на всички оръжия.\r\nПолицейски данни сочат, че правителството е изплатило малко над 100 милиона новозеландски долара (66 милиона долара), за да компенсира собствениците по време на обратното изкупуване на оръжията. ", "date": "2019.12.22", "title": "Нова Зеландия разоръжава населението си"}
{"url": "https://www.actualno.com/politics/slavi-za-politikata-znachi-pojarnikar-moje-a-shoumen-ne-moje-news_1418053.html", "text": "       Гледах по една телевизия един господин, който се упражняваше върху моите “политически амбиции” и ми направиха впечатление неговите думи. Той каза: \"Политиката не ви е шоу, г-н Трифонов”. Лелеее. И се замислих дали е прав? Това пише Слави Трифонов в коментар на своята Facebook страница.      \"От една страна, ми се струва, че всъщност политиката в България е шоу, само че едно тъпо шоу, което се прави от аматьори, некадърници и хора с абсолютна липса на морал.\r\nОт друга страна, много често чувам подобни хора да прибавят към моето име определението “шоумен”, ясно намеквайки, че не може някакъв шоумен да се занимава с политика.   Тогава си казах - значи, пожарникар може, а шоумен не може. Че Бойко Борисов да не би да се е родил министър-председател? Преди 9 години същият този господин трябваше да каже: “Политиката да не ви е пожарна, г- н Борисов”. Опс, извинявайте, г-н Борисов беше бодигард. Тогава: “Политиката да не ви е охранителна фирма, г-н Борисов.”  А Иван Костов беше преподавател. Господинът трябваше да каже: “Политиката да не ви е студент, г-н Костов” и т.н.\", отбелязва Слави.\r\n\"Така че, уважаеми един господин, поредният, обяснявайки какво мога и какво не мога да направя, какви качества имам или нямам, каква заплаха съм или не съм за сегашната политическа система, уверявам ви от опит, че политиката, шоуто, пожарната, университетът са такива, каквито си ги направим. И честно казано - според мен сте глупав и ви е страх\", завършва анализът на Слави Трифонов.      ", "date": "2019.12.22", "title": "Слави за политиката: Значи пожарникар може, а шоумен не може"}
{"url": "https://www.actualno.com/europe/samolet-na-bylgarija-er-kacna-v-rim-zaradi-bolen-pytnik-na-borda-news_1418037.html", "text": "      Извънредно кацане на самолет на \"България Ер\". Причината - здравословни проблеми на един от пътниците на борда. Директният полет от София до испанския град Малага се наложило да кацне непредвидено в Рим.      Пред Нова телевизия от авиокомпанията потвърдиха, че става дума за 75-годишна българка, която се е почувствала зле. Екипажът ѝ оказал първа помощ още на борба на самолета. При кацането в Рим медицински екип на летището се е погрижил за болната жена.    ", "date": "2019.12.22", "title": "Самолет на \"България Ер\" кацна в Рим заради болен пътник на борда"}
{"url": "https://www.actualno.com/asia/hiljadi-protestirat-v-irak-iskat-nov-premier-news_1418034.html", "text": "      Хиляди протестиращи блокираха пътища и обществени сгради в Южен Ирак в неделя, тъй като последният краен срок за избор на нов премиер настъпи.      Антиправителствените митинги разтърсиха Багдад и населените с предимно шиитско мнозинство южни райони на страната  от 1 октомври, като демонстрантите призоваха за основен ремонт на режима, който смятат за корумпиран и неефективен.\r\n\"Революцията продължава!\" - изкрещя един демонстрант в Дивания, предаде AFP, цитирана от БГНЕС.   Протестиращите блокираха една по една обществени сгради в южния иракски град и поставиха банери с надпис \"Страната е в процес на изграждане - моля, извинете за прекъсването\".  За една нощ протестиращите в Дивания и Басра, друг южен град, обявиха \"обща стачка\".\r\nНеделя отбелязва последния краен срок - вече продължаван  два пъти от президента Бархам Салех - парламентът да избере нов премиер, който да замени Адел Абдел Махди, който подаде оставката на администрацията си миналия месец.\r\nВластите твърдят, че съседен Иран, ключов играч в иракската политика, иска на поста да бъде поставен Кусей ал Сухайл, който е бил министър на образованието в правителството на Абдел Махди.    Но протестиращите категорично отхвърлят кандидатурата му, заедно с когото и да е от по-широкия политически елит, който управлява след свалянето на диктатора Саддам Хюсеин през 2003 г.   Протестното движение започна да отслабва през последните седмици, тъй като беше подложено на сплашване, включително убийства, извършени от милиции.\r\nОколо 460 души са убити от началото на протестите преди близо три месеца, а около 25 000 са ранени.\r\nДесетки протестиращи блокираха пътища, свързващи южните градове с Багдад, преграждайки ги с горящи гуми.\r\nВ Кербала и Наджаф, два святи за шиитите града, стачкуващи ученици затвориха училища и хиляди от тях се включиха в протестите. В Насирия протестиращите блокираха мостове и няколко пътища, докато всички обществени сгради останаха затворени.   Протестиращите настояват за падането на Салех и председателя на парламента Мохамед ал Халбуси, обвинявайки ги в отлагането на взимането на решение. ", "date": "2019.12.22", "title": "Хиляди протестират в Ирак, искат нов премиер "}
{"url": "https://www.actualno.com/america/diplomat-vashington-se-nujdae-poveche-ot-ankara-otkolkoto-turcija-ot-sasht-news_1418047.html", "text": "      Турският посланик в Съединените щати каза, че Вашингтон се нуждае от Анкара повече, имайки предвид  ролята на страната си в Близкия изток, ако САЩ искат да провеждат операции в региона.      Сердар Кълъч каза пред Анадолската агенция, че законодателите на САЩ смятат, че Турция има нужда от САЩ и се предполага, че ще направи всичко, което САЩ искат. \"Но това не е вярно. Турция не се нуждае от САЩ\", каза Кълъч, подчертавайки, че съюзниците от НАТО имат \"взаимни отношения\".\r\nТой посочи, че Турция е страната, от която САЩ ще се нуждаят най-много, ако искат да извършват операции в Близкия изток. \"Следователно Турция се нуждае от САЩ толкова, колкото САЩ се нуждаят от Турция; дори САЩ се нуждаят повече от Турция\", добави той, пише още БГНЕС.   Думите му дойдоха на фона на неотдавнашните усилия на Конгреса срещу Турция, включително санкциите и признаването на претенциите за „геноцида срещу арменците“ през 1915 г., които наскоро бяха приети в  Камарата на представителите и Сената.  Кълъч заяви, че законодателите, които подкрепиха това, извличат ползи от законопроектите и в същото време вредят на турско-американските отношения. Той предупреди, че заплахата от санкции е „изключително грешен подход“.\r\nПрипомняме, че президентът на САЩ Доналд Тръмп подписа в петък обширен законопроект за разходите за отбрана, който включва няколко позиции срещу Турция.\r\nПосланикът заяви, че санкциите и резолюциите за арменския геноцид са нестабилна основа и са резултат от политически амбиции. \"Трябва да видим, че тези стъпки вредят на отношенията между Турция и САЩ\", добави още Калъч.     ", "date": "2019.12.22", "title": "Дипломат: Вашингтон се нуждае повече от Анкара, отколкото Турция от САЩ"}
{"url": "https://www.actualno.com/celebrate/pochitame-sv-velikomychenica-anastasija-news_712389.html", "text": "      Св. Анастасия била дъщеря на знатен и богат римлянин. Баща й бил езичник, но майка й изповядвала християнската вяра. В онова време (III в.) знатните римляни, като уважавали науката, полагали големи грижи за възпитанието на децата. Възпитанието на Анастасия било поверено на учителя Хрисогон, известен със своя ум и ученост. Когато се завършило възпитанието на младата Анастасия, всички в Рим се чудели както на необикновената й красота, така и на нейния ум и познания. Но Хрисогон й предал друго безценно съкровище. Той бил християнин. От него и от майка си Анастасия получила познания за истинския Бог. Пламенната вяра, която загоряла от ранни години в нейното сърце, й дала възможност да понесе с търпение тежките изпитания, които й предстояли.      Рано се запознала Анастасия със скърбите. Тя още на младини се лишила от майка си, а баща й я омъжил против волята й за един богат и знатен римлянин езичник, човек с груб и жесток характер. Много сълзи проляла нещастната Анастасия. Едничката утеха тя намирала в молитвата и в изпълнението на християнските си задължения. Често облечена в прости дрехи, придружена от вярната си слугиня, тя посещавала тъмниците, изпълнени в това време с християни, и всякак залягала да облекчи участта на страдащите за Христа. Но за тия посещения узнал нейният мъж и й отнел тая последна утеха. Той негодувал, че тя много раздавала на бедни и, боейки се да не разпилее за благодеяния всичкото богато наследство от баща си, той започнал да се отнася към нея жестоко. След разни оскърбления той я затворил, като я лишил по този начин от всякаква възможност да помага на нещастните. Доведена почти до отчаяние, Анастасия тайно написала писмо на бившия си учител Хрисогон, затворен в тъмница за вярата Христова, и като му описала страданията си, просила неговите молитви. Хрисогон, отговаряйки й с писмо, я убеждавал търпеливо да понася изпитанията и на Бога да възлага надеждата си.\r\n- При тебе, смущавана от световните бури и вълнения – писал й той, - скоро ще дойде като по море Иисус Христос и с една Своя дума ще направи да утихне въставащата против тебе буря. Затова, намирайки се като че ли сред море, търпеливо очаквай Христа, Който ще дойде при тебе. И само в себе си викай с пророка: \"Защо униваш, душо моя, и защо се смущаваш? Уповавай се на Бога, защото аз още ще славя Него, моя Спасител и моя Бог\" (Пс.41:6). Надявай се на Бога за двоен дар: Той ще ти възвърне и временното наследство, и ще приготви вечното. Не се смущавай като виждаш, че благочестивите люде търпят скърби, защото Господ Бог не те оставя, а те изпитва... Твърдо и бдително се пази от всякакъв грях и само в Бога търси утеха, като изпълняваш свято Неговия закон.\r\nПоложението на Анастасия постепенно се влошавало. Мъжът й от ден на ден се отнасял с нея по-сурово. Като не се надявала да остане жива, тя отново писала на Христогон: \"Краят ми е близък. Помоли за мене Господ да приеме душата ми, понеже от любов към Него страдам!\"... В отговора си старецът отново я утешавал с надежда в милостта на Бога, Който може да тури край на нейните страдания.     Скоро след това мъжът на Анастасия бил изпратен някъде от императора и по пътя умрял. Анастасия, която сред тежките страдания се била още повече привързала към закона Господен, посветила целия си живот на служене на Бога и на ближните. Тя гледала на богатството си само като средство, поверено й от Бога за благото на другите. Затова тя постоянно посещавала тъмниците, носела на затворниците храна и облекло, утешавала ги с думите на вярата, любовта и съчувствието, лекувала болестите им, превързвала им раните. Тя се чувствала щастлива, че може да служи на страдащите за името Христово и често повтаряла думите на псалмопевеца: \"За мене са много ценни Твоите приятели, Боже\" (Псалом  138:17, по Седемдесетте тълковници).\r\nВ това време било подигнато тежко гонение против християните. Диоклетиан (284-305 г.) повикал при себе си в Аквилея стареца Хрисогон. За него му били говорили, че той в Рим укрепява християните във вярата. Императорът го съветвал да се поклони на боговете, като му обещавал за това голямо богатство и званието римски управител.\r\n- Аз съм познал единия Бог – отговорил Хрисогон – и Той за мене е по-приятен от всякаква светлина, по-въжделен от всякакъв живот, по-горе от всички съкровища. В Него аз вярвам със сърце, Него изповядвам с уста, Него почитам с душа, пред Него прекланям колена! А твоите богове считам лъжливи и не мога да им се покланям!    След тия думи Диоклетиан се убедил, че не може да склони Хрисогон да се отрече от вярата си и заповядал да го накажат със смърт. Известно време обезглавеното тяло на Хрисогон лежало на морския бряг, но един презвитер и три сестри, които живеели наблизо, с чест погребали светия мъж.\r\nАнастасия продължавала да върши милосърдни дела. Не жалейки трудове, тя ходела от град в град, от страна в страна, като раздавала помощ и утешавала навсякъде, където имало нужда от това.   Една сутрин тя дошла в тъмницата, но не намерила в нея ония затворници, на които служила предната вечер. Царят, като узнал, че всички тъмници са пълни и няма къде да се поместят отново заловените християни, заповядал да накажат със смърт всички затворени. Като видели сълзите на Анастасия, тъмничните стражари разбрали, че тя е християнка, и я довели при илирийския управител.\r\n- Нима ти си християнка? – попитал я управителят.\r\n- Християнка съм – отговорила Анастасия. – Което тебе ти се показва гнусно, то за мене е мило, и християнското име, което вие считате позор и безчестие, за мене е чест и слава.   Управителят, като узнал коя е тя, дълго не можал да разбере как тя се е решила да остави блясъка и разкоша, които я обкръжавали в Рим, за да служи на бедните затворници. Той я уговарял да се отрече от Христа, но като се убедил, че думите му са безполезни, а не смеел да осъди на смърт жена от такъв висок род, донесъл за нея на царя. Диоклетиан повикал Анастасия и се стараел да я отклони от онова, което считал безумие. Но като видял, че е непреклонна, предал я на един от капитолийските началници, за да може той да я уговори или принуди да се отрече от Христа.\r\nБезполезни останали всички усилия. Улпиан (така се наричал началникът) й описвал всички радости на света, цялата прелест на богатството, а после и показал всички оръдия за мъчения и я заплашвал с позорна смърт. Но тя нито за минутка не се поколебала и отговорила, че отдавна е избрала Христа и го обикнала повече от всички радости на света, за да умре за Христа, значи да получи вечен живот. Като се убедил, че всички усилия са напразни, Улпиан я предал на мъчения. Но изведнъж го постигнала внезапна смърт.   Освободената Анастасия пак започнала да върши милосърдни дела. Това обаче не продължило много, защото скоро била наново затворена от новия илирийски управител – човек твърде користолюбив, който й предлагал да я освободи от мъченията, ако тя му предаде имението си. Но Анастасия не се съгласила на това, като казвала, че нейното имущество принадлежи на бедните.\r\n- Ти си богат, казвала му тя, и не се нуждаеш от моето имение. Но ако те видя гладен или жаден, или болен, или в тъмница, тогава ще сторя и за тебе онова, което ми е заповядал Христос: ще те нахраня, ще те напоя, ще те посетя, ще направя всичко възможно, за да облекча страданията ти.\r\nКато не успял в намерението си, управителят решил да умори Анастасия чрез глад. Два пъти по 30 дни не й давали ни храна, ни питие. Но Анастасия, подкрепяна от Божия сила, оставала здрава. Като не успял да я умори чрез глад, управителят осъдил Анастасия да бъде удавена в морето. Турили я в една голяма ладия заедно със 120 осъдени, между които имало и един старец християнин на име Евтихиан. Когато ладията отплувала доста далече от брега, войниците отворили в нея няколко дупки и се прехвърлили в друга ладия. Но за учудване на всички ладията, обречена на загиване, благополучно се държала над водата. Видели, че една жена, в която някои узнали св. Теодотия, държала кормилото и насочвала ладията към брега. Спасените по такъв чудесен начин повярвали в истинния Бог и като паднали през нозете на Анастасия и Евтихиан, се удостоили със св. Кръщение.\r\nА управителят, като узнал за тяхното чудесно спасение, втори път ги осъдил на смърт и ги предал на различни мъчения. Анастасия привързали към четири стълба и я изгорили в 290 г. Една християнка погребала тялото й, което останало невредимо в огъня. Мощите й след това били отнесени в Цариград.  ", "date": "2019.12.22", "title": "Почитаме Св. великомъченица Анастасия"}
{"url": "https://www.actualno.com/curious/3-te-zodii-s-nova-trypka-prez-januari-news_1417511.html", "text": "              Лъв В същността си Лъвът е доста неартистичен представител на Зодиака. И въпреки цялата си любов към себе си, той е верен на своя избраник или избраница.   Лъвът по природа е наивен и много мил с всичко, което го заобикаля. И, разбира се, за Лъва е важно да има любим човек, който постоянно да му се възхищава.  Ако представител на зодия Лъв непрекъснато се възхищава, хвали, прави комплименти и гледа в устата другите, тогава ще е посветен на такъв човек до края на живота си. В края на краищата той няма да започне да променя другата страна. Ще обича и във всичко ще се отдаде на обществеността, защото никой не знае, какви тръпки витаят у него.\r\nВ отношенията Лъвът лесно прави компромиси. Той е надежден и отговорен. За него най-голямата тръпка е да бъде винаги подкрепян и да му се възхищават. Водолей     Водолеят е доста уверен знак в Зодиака. За да докаже своята лоялност, Водолеят трябва да разбере и почувства, че имат нужда от него. Само в този случай ще усети вълнението от любовта като нова тръпка. Трябва да осъзнае сам за сериозността на връзката си, за да бъде 100% уверен в партньора си.   Водолеят много дълго ще проверява своя избраник или избраница. Ако е готов за сериозна връзка и напълно се довери на партньора си, няма да промени нищо в живота си. Козирог Козирогът е най-надеждният от всички зодии. Именно това качество само по себе си изключва факта на изневярата. Ако Козирогът обещае да обича до гроб, тогава ще е така. Този представител на Зодиака предпочита удобни, тихи условия на живот, без интриги, кавги и скандали.\r\nКозирозите много се страхуват от изясняване на отношенията, така няма да рискуват премерения си живот, в името на мимолетно удоволствие. Представителят на зодия Козирог може да има хобита, които да са му истинска тръпка, но те ще са несериозни и преминаващи.   Ако се случи така, че Козирогът „хване“ своята сродна душа в измяна, тогава няма да има милост към нея. Козирогът също ще започне да се променя и това ще скъса отношенията им, без следа. ", "date": "2019.12.22", "title": "3-те зодии с нова тръпка през януари"}
{"url": "https://www.actualno.com/america/kuba-ima-nov-premier-sled-poveche-40-godini-news_1417958.html", "text": "      Куба отново има министър-председател след повече от 40 години, когато Фидел Кастро премахва поста, предадоха световните агенции, цитирани от БГНЕС.      Първият министър-председател на Куба от повече от четири десетилетия - дългогодишният министър на туризма Мануел Мареро - встъпи в длъжност след като страната възстанови поста, последно заеман от Фидел Кастро.\r\nНазначаването на 56-годишния Мареро за ръководител на правителството е част от процес на децентрализация, разширяване и защита на управлението на Комунистическата партия на острова.\r\n\"Това предложение беше надлежно одобрено от политическото бюро на Комунистическата партия на Куба\", заяви президентът Мигел Диас-Канел, представяйки го пред Народното събрание на страната, което единодушно го подписа.     Веднага след представянето си, Мареро получи ръкостискане от бившия президент Раул Кастро, лидер на Комунистическата партия.\r\nМареро изпълнява функциите на министър на туризма от 2004 г.,\r\nПозицията на министър-председателя за последно е заемана от революционния герой Фидел Кастро през 1976 г.    Но постът беше премахнат, когато Кастро става президент след промените в конституцията на Куба. ", "date": "2019.12.22", "title": "Куба има нов премиер след повече 40 години "}
{"url": "https://www.actualno.com/crime/tir-se-obyrna-na-am-struma-dvijenieto-e-blokirano-news_1418022.html", "text": "      Движението на АМ \"Струма\" в района на Петрич е блокирано напълно, след като преди минути ТИР се обърна на пътя, предаде БГНЕС.      В момента аварийни екипи чакат тежка техника, за да може тежкотоварния камион да бъде изправен, а движението - освободено.    ", "date": "2019.12.22", "title": "ТИР се обърна на АМ \"Струма\", движението е блокирано "}
{"url": "https://www.actualno.com/crime/myj-padna-ot-stena-kraj-goce-delchev-v-koma-e-news_1417979.html", "text": "      45-годишен мъж е в тежко състояние и опасност за живота, след като падна от стена в село край град Гоце Делчев, предаде БГНЕС.      Към 22:00 ч. снощи 45-годишният мъж, който бил употребил алкохол паднал от 5-метрова стена в центъра на село Горно Дряново, община Гърмен.   При падането си Осман получил тежка черепно-мозъчна травма, фрактура на таз и друти наранявания.\r\nПострадалият е транспортиран до МБАЛ „Ив. Скендеров” в Гоце Делчев, с опасност за живота е.  Тежкото му състояние не позволява да бъде транспортиран за лечение към столична болница.\r\nИнцидентът се изяснява от полицията. ", "date": "2019.12.22", "title": "Мъж падна от стена край Гоце Делчев, в кома е "}
{"url": "https://www.actualno.com/europe/koga-prestyplenijata-sa-neukorimi-primer-s-britanskite-tajni-slujbi-news_1417994.html", "text": "      Британски съд подкрепи правителствена политика, която позволява на информаторите на британската вътрешна разузнавателна служба да извършват престъпления, когато се счита, че това е в интерес на националната сигурност. Това ще става в случай, когато според съдиите възниква противоречие между върховенството на закона и обществената безопасност, пише американският вестник The New York Times в материал, цитиран от агенция \"Фокус\".      По силата на политиката, известна като Третата директива, служителите на Службата за сигурност, по-популярна като MI5, могат да позволят на своите информационни агенти да участват в престъпни действия, когато работят по случаи на тероризъм или организирана престъпност, заедно с други лица.\r\nГоляма част от тази политика остава забулена в тайна: MI5 действа съгласно директиви от началото на 90-те години на миналия век, а правителството призна съществуването на директивата едва миналата година - дори и след това, служителите на MI5 не са признали нито един случай, в който тя е била приложена. Четири неправителствени организации във Великобритания се опитаха да атакуват в съда тази директива с твърдението, че подобна практика е незаконна.\r\nНо с минимално мнозинство от 3 срещу 2 гласа съдиите от Трибунала на следствените правомощия, органът, който разглежда оплаквания по адрес на разузнавателните служби на Великобритания, отхвърлиха случая в петък, като определиха политиката като законна, аргументирайки се, че служителите на MI5 не могат да функционират без информатори, които могат извършват престъпления, често докато проникват в престъпни организации.  „Този случай повдига един от най-основните въпроси, пред които може да се изправи демократичното общество, управлявано от върховенството на закона“, написаха в решението съдиите от мнозинството. Те също така постановиха, че политиката на Третата директива не дава правен имунитет на информаторите, посочени от MI5 като агенти или „скрити източници на човешко разузнаване“.\r\nЧетирите групи за правата на Великобритания, стоящи зад предизвикателството - Privacy International, Reprieve, Комитетът по администрация на правосъдието и Центърът Pat Finucane - заявиха в изявление, че ще обжалват. \r\nЮридическият служител на Privacy International Илия Сиатица заяви, че решението представлява правен имунитет, тъй като информаторите ще действат с благословията на MI5, който няма задължение да информира прокурорите за престъпления.       „Ако нито един орган на прокуратурата не бъде уведомен, когато възникне такъв случай, тогава фактически информаторът е получил карт бланш да действа както иска“, каза Сиатица в интервю. \r\nСлужител по комуникациите на Министерството на вътрешните работи, което ръководи MI5, заяви в изявление по имейл в събота, че използването на скрити агенти е от съществено значение за опазването на страната. „Радваме се, че трибуналът реши в полза на правителството по всички точки и призна, че участието в престъпления може да бъде необходима характеристика на тази жизненоважна работа“, се казва в изявлението. \r\nМинистерството отказа да коментира броя на разрешенията, които са били предоставени, или да детайлира престъпленията, които информаторите на MI5 са получили право да извършат.\r\nНяколко европейски държави претърпяха терористични атаки през последните години, а властите реагираха чрез затягане на антитерористичните закони, увеличавайки бюджетите на техните разузнавателни служби или като направят постоянно действащи някои извънредни мерки, които са били приложени веднага след нападението.\r\nВ страни като Великобритания и Франция правителствата твърдят, че повишената сигурност е от решаващо значение за предотвратяване на атаки и за успокояване на общественото мнение, докато правозащитните организации предупреждават, че допълнителни мерки могат да уронват гражданските свободи.      В петък съдиите направиха пряка връзка между политиката на Третата директива и заплахата от тероризма. „Събитията от последните години, например в Манчестър и Лондон през 2017 г., служат като ярък пример за необходимостта от подобно събиране на разузнавателни данни и други дейности, за да се защити обществеността от сериозни терористични заплахи“, написаха те, като се имаха предвид нападението срещу концерт в Манчестър през май същата година и на други два случая в британската столица - един през март и друг през юни.\r\nМиналия месец 28-годишен мъж, осъден за тероризъм, уби двама души при нападение с нож в центъра на Лондон.\r\nНе е ясно кои престъпни действия могат да бъдат разрешени съгласно Третата директива и до каква степен; част от изслушванията се проведоха при затворени врати, без адвокати за жалбоподателите и репортери. Съдът издаде и секретна версия на решението, в допълнение към публичната, според The Guardian.\r\nСъгласно насоките на MI5 престъпната дейност, „понякога може да е необходима и пропорционална“ за събиране на разузнаване „, която може да бъде използвана за спасяване на живот или за противодействие на много сериозна престъпност\".\r\nРазузнавателните служби са провеждали политиката на Трета директива без надзор до 2012 г., когато Дейвид Камерън, тогава министър-председател, поиска от съдия в пенсия да контролира разрешенията. ", "date": "2019.12.22", "title": "Кога престъпленията са неукорими: Пример с британските тайни служби"}
{"url": "https://www.actualno.com/society/ohranata-ot-nso-na-dogan-i-peevski-kakvo-misljat-radev-borisov-i-karadajy-news_1418003.html", "text": "      Ако питате мен, ако президентът има правомощия върху Националната служба за охрана, Ахмед Доган и Делян Пеевски не трябва да бъдат охранявани от службата, не защото не са заплашени, а защото имат достатъчно финансов ресурс да си организират охрана. Това заяви в интервю за \"Дарик радио\". Според него кръгът на хората с държавна охрана трябва да бъде стеснен.      Радев обяви, че реално решенията кой да бъде охраняван от НСО (извън записаните в закона лица – президент, премиер и председател на парламента), се взимат от МВР и ДАНС, а началникът на службата за охрана няма как да откаже. Президентът за пореден път каза, че е нужна и промяна в закона за НСО, тъй като в момента службата само формално е към него, но той може само да назначава ръководителят ѝ, но реално няма контрол върху нея.\r\nЗа промени в закона се обяви и началникът на НСО ген. Красимир Станчев. Това стана след пореден инцидент със служител на службата, който блъсна дете на столичен булевард.\r\nЛидерът на ДПС Мустафа Карадайъ подкрепи идеята охраняваните от НСО публични фигури да си плащат за услугата, ако имат такава възможност, и обяви, че партията му е готова да внесе промени в закона в тази посока. Те обаче трябвало да включват и забрана за ползване на държавна охрана от \"секретарки, съпруги, портиери, съпрузи\" на охраняваните висши политици.  По-късно премиерът Бойко Борисов също обяви, че е правилно, политици да си плащат за охрана от НСО, ако имат партийна субсидия или възможност. Той обаче не пропусна да отговори на упреците на президента Румен Радев, отбелязва още Mediapool. \"Решението кой да влезе в списъка с допълнително охранявани лица (в него са Доган и Пеевски – бел. ред.) от НСО се взима от тричленна комисия, в която влизат началникът на НСО, шефът на Държавната агенция \"Национална сигурност“ (ДАНС) и генералният сектерат на МВР. Реално ДАНС и МВР взимат решенията кой да бъде охраняван. НСО няма право да откаже, а само организира охраната\", заяви Радев и добави, че това става на базата на твърдение на ДАНС и МВР за заплахи към хората в списъка.    Президентът допълни, че МВР и ДАНС са на пряко подчинение на премиера и за това Бойко Борисов трябва да отговоря на \"всички въпроси за охраната на г-н Доган и на г-н Пеевски\".\r\n\"Тази седмица помолих, защото мога да моля, а не да заповядам, началника на НСО да събере комисията. Резултатът е категоричен. От МВР и ДАНС твърдят, че има заплаха и охраната им (на Пеевски и Доган) трябва да продължава\", каза още президентът.\r\nНеговото лично мнение е, че почетният председател на ДПС и депутатът от партията не трябва да имат държавна охрана. Причината е, че двамата имат достатъчно финансови възможности сами да организират охраната си, ако са заплашени. \"Трябва да се преценява финансовото състояние на охраняваните\", твърди Радев. Според него изключение трябва да се прави само за охраняваните по силата на закона лица - президента, премиера и шефа на парламента, \"въпреки че ако ме питате мен, мога и без охрана\".    Радев също като шефа на НСО ген. Станчев се обяви за промени в закона за службата за охрана. \"Този закон за мен е параван. Президентът по закон реално няма контрол. Той само се изтиква напред, за да обира всички негативи, но по закон той не може да въздейства върху службата. Даже не може да разпореди проверка\", коментира Радев.   \"Който е застрашен, но има партийна субсидия или възможност да си плаща (за охраната от НСО – бел. ред.), да го прави, за да не тежи на данъкоплатците\", коментира няколко часа след интервюто на Радев и . Той също говори в интервю пред \"Дарик радио\".\r\nВъпреки че се съгласи с това предложение на президента, Борисов го нападна заради репликата, че за решенията за охрана на хора като Доган или Пеевски трябва да се пита премиерът. \"Разбрах, че службата, която е пряко към президента, трябва и аз за нея да отговарям. Отиде един ден с колело на работа. Наснима се...\", коментира Борисов, препращайки към случай, в който президентът беше заснет да се придвижва из София с колело. В събота Радев отново повтори, че за него няма значение дали ще се вози с кола на НСО и ходи на работа и с велосипед, когато има достатъчно време за това.\r\n\"Г-жа Радева с рикша ли ще ходи. Аз също карам колело, мога и с мотор да си ходя\", коментира Борисов. \"Може още утре да тръгнем с колела. В дъжд, кал да ни се смеят всички. Ще се къпем и преобличаме на работа. После вечерта обратно по баира, а полицаите да ни пазят в храстите. Да ни се смеят всички\", каза още той.    \"Коли и техника предоставяме на НСО от години – за Пеевки и Доган. Колите са наши. Единственото, което се осигурява от държавата, са заплати\", коментира лидерът на ДПС Мустафа Карадайъ пред радиото. \r\nТой добави, че неговата партия е готова да внесе поправка в закона, която да дава възможност охраняваните висши държавни служители и политици да си плащат за охраната, но на държавата. Според него те нямало как да се пазят от частна фирма, тъй като нито една от действащите в страната нямала възможностите на държавната НСО.\r\nЗаедно с тази поправка обаче, ДПС щяло да настоява \"президентът, премиерът и председателят на Народното събрание да бъдат охранявани от НСО, но не и техните секретарки, портиери, съпруги и съпрузи\".\r\nКарадайъ аргументира нуждата от държавна охрана за Доган със заслугите му като политик. \"Благодарение на Ахмед Доган и ДПС, България направи мирен преход към демокрация за разлика от някои други държави. Да направиш мирен процес и мирен преход след Възродителния процес, може да засегне геополитически планове\", добави още той. ", "date": "2019.12.22", "title": "Охраната от НСО на Доган и Пеевски - какво мислят Радев, Борисов и Карадайъ?"}
{"url": "https://www.actualno.com/smartguide/v-kitaj-rabotjat-po-syzdavaneto-na-izkustveno-slynce-news_1418030.html", "text": "      Проф. Георгий Тихомиров, заместник-директор на руския Институт за ядрена физика и технологии, в интервю за телевизия „360“ даде оценката си за перспективите на китайския проект за създаване на така нареченото „Изкуствено слънце“.      По-рано списание „Нюзуик“ писа, че през 2020 г. китайските учени ще пуснат нов експериментален термоядрен  реактор  HL-2M като част от проекта EAST.\r\nПроцесите в него са подобни на тези, които се случват в сърцевината на слънцето. Според ръководителя на Югозападния институт по физика Дуан Сюжу, реакторът ще може да загрява плазмата до температури над 200 милиона градуса по Целзий, отбелязва още БГНЕС.   Тихомиров смята, че китайската инсталация HL-2M \"по някакъв начин ще надмине съществуващите\", обаче \"в това няма пробив\".  \"Най-вероятно те ще създадат някаква компактна малка инсталация, където ще постигнат добри  параметри на плазмата. Но това няма да даде пробив в енергийния сектор\", отбеляза професорът.\r\nСпециалистът добави, че най-големият термоядрен реактор в света под името ITER се изгражда във Франция. Русия също участва в създаването му. Според Тихомиров  китайската разработка няма да може да стъпи и на малкия пръст на реактора, който е планиран да бъде завършен през 2025 г.\r\nВ същото време експертът подчерта, че днес в Русия термоядрените изследвания се „развиват в различни посоки“.     ", "date": "2019.12.22", "title": "В Китай работят по създаването на „изкуствено слънце“ "}
{"url": "https://www.actualno.com/europe/boris-djonsyn-iska-po-dobri-otnoshenija-s-rusija-news_1418036.html", "text": "      Британският премиер Борис Джонсън изрази стремеж към по-добри отношения с Русия, предаде БГНЕС.      Пред естонски медии Джонсън каза, че той е  като „много хора в Западна Европа, които винаги са се надявали да имаме по-добри отношения с Русия“.   Той допълни, че Лондон иска по-добри търговски връзки с Москва, но не пропусна да посочи „ужасните проблеми“ в отношенията между двете страни. В тази връзка Джонсън припомни случилото се в Солсбъри, където имаше опит за убийството с веществото „Новичок“ на бившия руски шпионин Сергей Скрипал и дъщеря му Юлия, и оцени, че „се появяват ужасни трудности в отношенията с Кремъл“. ", "date": "2019.12.22", "title": "Борис Джонсън иска по-добри отношения с Русия "}
{"url": "https://www.actualno.com/chronicles/ispanskata-oblast-katalunija-poluchava-avtonomija-news_1417947.html", "text": "      Каталония или Каталуния (на испански: Cataluña; на каталонски: Catalunya, на окситански: Catalonha) е автономна област на Испания, намираща се на Пиринейския полуостров. Пълното име е Автономна област Каталония (Comunidad Autónoma de Cataluña на испански, Comunitat Autònoma de Catalunya на каталонски и Comunautat Autonòma de Catalonha на окситански).      Нейната територия съответства в голямата си част на територията, заемана от някогашното графство Барселона. Официалните езици са три – кастилски испански, каталонски и арански.   Каталония заема площ от 32 108 km² и има население 7 552 596 души (2016). От тях около 15 % са имигранти от други страни. Граничи с областите Арагон и Валенсия, както и с Франция и Андора на север.\r\nКаталония се състои от 4 провинции: Барселона, Херона, Лерида и Тарагона.  През 2006 г. са предприети стъпки за разширяване на пълномощията на местното правителство чрез приемане на нов статут Estatuto de Autonomía de 2006, който е подложен на критики от страна на консервативната Народна партия, която отнася проекта до Конституционния съд. През 2010 Конституционният съд анулира някои от членовете (в частност, установяването на автономна каталонска правосъдна система, ново териториално деление, аспекти от финансирането, статута на каталонския език и преди всичко символичното обявяване на каталонците за нация в член първи „Cataluña es una nación“).Това решение се оспорва силно от редица слоеве от каталонското общество и засилва движението за независимост, което от тясно партийна инициатива прераства във всенародно.\r\nНа 1 октомври 2017 г. правителството на Каталония провежда референдум, при който гласуването е проведено по спорен начин. Този референдум е обявен за незаконен на 6 септември 2017 г. и отменен от Конституционният съд на Испания, защото нарушава Испанската конституция от 1978 г.  Впоследствие Европейската комисия потвърждава, че референдумът е бил незаконен.[10] Въпросът, зададен на референдума, е „Искате ли Каталония да стане независима държава под формата на република?“. Над 2 020 000 гласа (91,96%) са „Да“ и около 177 000 са „Не“ при гласоподавателна активност от 43,03%.   След референдума парламентът провъзгласява Каталонска република на 27 октомври, но следват незабавни действия от страна на испанското правителство на Мариано Рахой, в резултат на които актовете на каталонското правителство са обявени за незаконни, управлението на автономната република е поето от централното правителство, а Карлес Пучдемон напуска страната. Към 28 октомври 2017 г. Каталонската република е непризната от международната общност, която продължава да смята областта за част от Кралство Испания.    През декември 2017 са проведени извънредни избори, в които партиите, подкрепящи независимостта на Каталония, получават 52 % от местата в Парламента. ", "date": "2019.12.22", "title": "Испанската област Каталуния получава автономия"}
{"url": "https://www.actualno.com/society/prognoza-za-vremeto-22-dekemvri-nedelja-news_1417955.html", "text": "                След временното разкъсване и намаление на облачността, още преди обяд от запад тя отново ще започне да се увеличава. След обяд ще започнат и валежи, първоначално в Западна България, а през нощта срещу понеделник и в Източна. По-значителни количества се очакват в югозападните райони. Ще продължи да духа юг-югозападен вятър, в Източна България и северно от планините умерен и силен и ще бъде значително по-топло от обичайното. Максималните температури ще бъдат между 13° и 18°, в отделни райони и по-високи. По-ниски до 9-10° ще останат само в крайните западни райони на Дунавската равнина, където ще е почти тихо, през по-голямата част от деня и с мъгла. Атмосферното налягане ще бъде значително по-ниско от средното за месеца и през деня ще продължи да се понижава. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).\r\nНад Черноморието преди обяд ще бъде предимно слънчево, но в следобедните часове облачността ще се увеличи и през нощта срещу понеделник ще има валежи от дъжд. Ще духа умерен и силен юг-югозападен вятър. Максимални температури на въздуха: 15°-18°. Температурата на морската вода е 12°. Вълнението на морето ще бъде 3-4 бала.\r\nВ планините ще духа силен и бурен югозападен вятър. Ще бъде облачно, главно след обяд с валеж от дъжд, над 1800-2000 метра от сняг, но през нощта срещу понеделник границата между дъжда и снега ще започне да се понижава. Максимална температура на 1200 метра – около 10°, на 2000 метра – около 3°.  През първата половина от следващата седмица времето ще бъде доста динамично. Още в началото от запад-северозапад, с умерен, в Дунавската равнина временно силен вятър, ще започне да нахлува сравнително студен въздух. Температурите ще са с много малък денонощен ход и постепенно ще се понижават. В понеделник сутринта все още в много райони, главно в Източна България, ще вали дъжд, а в котловинните полета на Западна и в западната част на Предбалкана, с понижението на температурите, по-късно през деня в понеделник, ще превали сняг. Във вторник и сряда ще бъде ветровито и сравнително студено. Само на отделни места ще има слаби превалявания от дъжд, в планините и планинските райони - от сняг. Минималните температури ще бъдат предимно между 0° и 5°, максимални - между 4° и 9°. ", "date": "2019.12.22", "title": "Прогноза за времето - 22 декември (неделя)"}
{"url": "https://www.actualno.com/interest/nastypi-astronomicheskata-zima-news_1417970.html", "text": "      Днес в 06:19 ч. сутринта настъпи астрономическата зима и зимното слънцестоене.      Така идва и най-дългата нощ в Северното полукълбо, и най-краткият ден в южната част на света.   Слънцестоенето е астрономическо понятие, обозначаващо определено положение на Слънцето по неговия видим път върху небесната сфера. Зимното слънцестоене е астрономическо явление, което се случва, когато наклона на оста на въртене на Земята спрямо слънцето има най-голяма стойност.\r\nОт 23 декември денят започва да нараства, докато се изравни с нощта с идването на пролетното равноденствие.   ", "date": "2019.12.22", "title": "Настъпи астрономическата зима "}
{"url": "https://www.actualno.com/analysis/na-balkanite-oblachno-bez-priznaci-za-razvedrjavane-news_1417982.html", "text": "       .      Нова среща на върха между ЕС и Западните Балкани е насрочена за май следващата година в Загреб. През октомври Европейския съвет официално отложи започването на присъединителни преговори със Северна Македония и Албания. Ветото на френския президент Еманюел Макрон наруши обещанието от предишната среща на върха през юни и предизвика ужас в региона и в цяла Европа. Критики бяха отправени най-вече от страна на Германия, според която с безцеремонния си отказ Съюзът е загубил най-важния лост в подкрепа на прозападните реформатори в шестте страни извън ЕС в Югоизточна Европа.\r\nМнозина се надяват, че това решение ще бъде преразгледано на срещата на върха в Загреб през май 2020 г. Но надеждите са слаби. Защото новата Европейска комисия трябва да подготви срещата на върха, а докладът ѝ попада под юрисдикцията на новия комисар по разширяването Оливер Вархели. Вархели винаги е бил лоялен към политиката на унгарския премиер Виктор Орбан, който настоятелно подкрепя разширяването на ЕС на югоизток, но по съвсем различни подбуди. Орбан не споделя тревогите относно демокрацията на Балканите, напротив: именно той спаси от затвора авторитарния и корумпиран бивш държавен глава на Северна Македония. Колкото повече Унгария се застъпва за членството на Западните Балкани в ЕС, толкова повече се увеличава скептицизмът във Франция, Холандия, а и в Германия. Опасенията са, че Унгария ще използва югоизточните държави само за да създаде своя зона на влияние и за да отблъсне бежанците.\r\nМакедония: Заев сложи всичко на една карта - и загуби     В Северна Македония ще се проведат избори на 12 април, само месец преди срещата на върха в Загреб. Настоящият премиер Зоран Заев държеше последователен курс в посока ЕС и дори през 2018/19 подписа договор за промяна на името на собствената си страна. По този начин той заложи всичко на една карта - и загуби. Афектиран от френското вето, министър-председателят насрочи нови парламентарни избори. Ако Заев загуби и авторитарната, националистическа, проруска опозиция се върне на власт, проевропейците в региона нямат почти никакъв шанс в дългосрочен план. За всички стана явно, че правителството не успя да спази обещанието си за “присъединяване срещу реформа”. Жестока ирония би било, ако веднага след евентуална победа на десните се сложи начало на присъединителни преговори със Северна Македония. Посланието ще гласи: оказвайте максимална съпротива срещу всяко изискване на Запада! Печелят само онези, които поставят висок залог!\r\nСърбия: Няма защо да се бърза\r\nПрез 2020 г. ще се проведат избори вероятно и в Сърбия - както стана през 2017, 2016, 2014 и 2012 г. За президента Александър Вучич перманентните избори са изпитано средство да се поддържа обществеността в режим на мобилизация и за ежегодна демонстрация пред опозицията. Вучич използва френското вето през октомври, за да релативизира западната ориентация на Сърбия и да подготви хората си за постоянното люшкане между Европа, Русия, Китай и всевъзможни други инвеститори - отново резултат от отдръпването на ЕС. Ето защо Сърбия няма нужда да бърза, когато става дума за преговори за присъединяване.    Същото важи и за Черна гора. Тази малка страна, която подобно на съседна Сърбия води преговори за присъединяване от седем години, спокойно игнорира европейските критики по отношение на корупцията и на заплахите спрямо журналисти и опозиционери.\r\nАлбания: Надеждите за бъдещето изтъняват   Кризата в Албания продължава. Дали ще бъде преодоляна през 2020 г., все още никой не знае. В страната цари застой след бойкота на местните избори и оттеглянето на опозицията от парламента. Премиерът Еди Рама започна борба срещу престъпните мрежи и трафика на наркотици в страната и по този начин спечели уважението на Европа. Но сега му липсва международна подкрепа - не само заради блокадата по пътя към ЕС, но и защото няколко европейски държави, особено Холандия, не искат да отблъснат албанската опозиция. Не бива обаче да се очаква Рама да отстъпи. По-скоро като Вучич в Сърбия и той би могъл да се отвърне от ЕС и да потърси свой собствен път.\r\nЕдва ли може да се очаква, че Босна и Херцеговина ще се събуди от политическата си кома през 2020 г. Колкото по-слаби стават надеждите за бъдещето в региона, толкова повече нараства емиграцията. На всичко отгоре Германия предоставя допълнителен стимул за товар като прие закон за имиграцията на квалифицирани работници, който ще влезе в сила през март 2020 г.\r\nКосово: Отличникът на Балканите   Единствено развитието в Косово е наистина интригуващо. След победата на Албин Курти на изборите през октомври, страната ще се сдобие със съвсем нов и различен премиер. Бунтовникът обещава да се бори решително срещу корупцията и фаворизирането, както и срещу влиятелните престъпни мрежи. За разлика от реформаторите в съседните страни, Курти смята, че ЕС е повече част от проблема, отколкото от решението: зад демонстрирането на лоялност към Европа предишните лидери обичаха да крият своите собствени - лични и най-вече финансови - интереси. Този път Западът стои настрана. Това важи дори за САЩ, които иначе никога не са имали задръжки да се намесват в чужди политики. Вашингтон очевидно работи по нова балканска стратегия. Все още не е ясно как би трябвало да изглежда тя.\r\nНо още от 90-те години на миналия век, когато Балканите бяха разкъсвани от война, съществува познатата схема американците да вземат нещата в свои ръце, когато Европа вече не знае как да се справи.   ", "date": "2019.12.22", "title": "На Балканите: Облачно, без признаци за разведряване"}
