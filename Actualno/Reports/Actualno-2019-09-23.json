{"url": "https://www.actualno.com/curious/4-te-zodii-koito-sa-naj-dobrite-sypruzi-news_1377644.html", "text": "             Овните са изключително отговорни към финансовата част и това да са глава на домакинството. Чувстват се длъжни да изкарват прехраната и това е важна част от съвместния живот за тях. Освен това обичат много силно и силно се привързват към половинките си. Цял живот се опитват да запазят страстта и пламъчето любов, което ги прави незаменими. Да не говорим какви романтици са... мечта!    Раците от своя страна пък изобщо не са романтични. Компенсират с лоялност и преданост, която е направо завидна. Не поглеждат друга жена и смятат, че няма по-хубава и добра половинка от тази, която вече са намерили. И те са много работливи и отговорни. Поемат много задачи от семейния живот и никога не се оплакват, че са натоварени или че нещо им тежи. Много добри мъже! Трябва да знаете, че Везните са едни от най-послушните съпрузи, които обичат партньорките си повече от себе си. Готови са да им дадат всичко, от което имат нужда и дори да пренебрегнат себе си, за да може тя да е щастлива. Везните обичат да правят големи и неочаквани изненади,  с които оставят без думи половинката си. Мъже-мечта!   Стрелците пък са много весели и щастливи мъже. Дават всичко от себе си, за да разсмеят половинката си и да внесат ведрина във всеки един обикновен ден. Те са много приключенски настроени, дават и последните си стотинки за пътувания и разходки. Обичат да се грижат и за дома, но от всичко най-обичат да правят щастлива своята любима. ", "date": "2019.09.23", "title": "4-те зодии, които са най-добрите съпрузи "}
{"url": "https://www.actualno.com/asenovgrad/tri-pojara-plamnaha-v-asenovgrad-gori-gorata-nad-gorni-voden-snimki-news_1378119.html", "text": "       Информацията съобщи началникът на РСПБЗН в града инженер Величко Бришимов. Сухи треви са се запалили в района на стария гробищен парк в Асеновград край пътя в посока село Моминско. На място е изпратен един екип н апожарната, който се бори с огъня, който е в близост до горски масив, заради което същетсвува опасност от разрастването му.      Пак сухи треви са пламнали и край село Козаново. Там пожарът е подобен на първия, като в близост до пламъците също има гора. Това е предпоставка за разрастването му в горски . На място вече са изпратени пожарникари, които гасят огъня.     Очевидци разказват, че пламъците са обхванали голям периметър, а противопожарни автомобили са пристигнали от Пловдив. Пожарникарите от обласния град са били повикани на помощ, тъй като екипите от Асеновград са заети с другите две огнища. Към горския пожар пътува и Величко Бришимов, за да извърши първоначален оглед и да прецени дали ще има нужда от по-сериозна помощ.   Причините за възникналите пожажри ще се изясняват на по-късен етап.    ", "date": "2019.09.23", "title": "Три пожара пламнаха в Асеновград. Гори гората над \"Горни Воден\" (СНИМКИ)"}
{"url": "https://www.actualno.com/society/novinite-naj-vajnoto-za-denja-23-septemvri-news_1378150.html", "text": "      Редакционният екип на ви представя най-важните новини за изминалия ден, 23 септември.       Правителството на Великобритания и британският орган по гражданско въздухоплаване, който ще поеме управлението на \"Томас Кук\" след фалита, са предприели всички стъпки, така че британските и не само, коитос а резервали своята почивка чрез \"Томас Кук\", да бъдат върнати обратно по домовете си.   Мая Манолова представи предизборната си програма. \"Всички световни кредитни агенции повишават кредитния рейтинг на държавата. Уверено вървим към чакалнята на еврозоната. Ръстът на икономиката е 3,5 процента\", заяви премиерът Борисов на откриването на 75-ото издание на Международния панаир на който се представят най-новите открития в сферата на машиностроенето, енергетиката и дигиталните технологии.     Юлиан Димитров Вучков е роден на 31 януари 1936 година във Варна. Средното си образование завършва в Хасково, а по-късно и театрознание във ВИТИЗ през 1958 г. Защитава докторска дисертация в Института за литература при Българската академия на науките на тема \"Българската драматургия (1878 – 1944)\".Завежда кабинет по режисура в Творческия дом на актьора през 1959 – 1969, а от 1969 до 1990 е главен редактор на списание \"Театър\". По всичко личи, че в случай на ядрен конфликт, Москва би искала да попълни своя арсенал и да разшири възможностите да сложи край на цивилизацията, пише Себастиен Роблин в статия за американското списание The National Interest.    Министърът на земеделието, храните и горите Десислава Танева се срещна с Юлия Кльокнер, федерален министър на земеделието, храните и защита на потребителите на Германия в рамките на неформалното заседание на Съвета на ЕС по земеделие в град Хелзинки, съобщиха от министерството на земеделието и храните. ", "date": "2019.09.23", "title": "Новините: Най-важното за деня, 23 септември"}
{"url": "https://www.actualno.com/society/napusna-ni-prof-nikola-georgiev-edin-ot-naj-golemite-ni-literatori-news_1378115.html", "text": "      На 81 години си отиде големият литературен критик, структуралист, културолог, фолклорист, есеист, публицист, общественик проф. Никола Георгиев. Повече от 45 години той преподаваше „Теория на литературата“ в Софийския университет „Св. Климент Охридски\", предаде БГНЕС.      Гуру е за множество филолози в Алма Матер, които препълват залите на лекциите му и го слушат с истинско преклонение. Наричан е \"Бога, Господа, Малкия Аристотел.\" \r\nПреди промените е смятан за дисидент, дори през 60-70-те години правят опити да го уволнят. Обвиняват го, че преподава \"разни буржоазни идеи\".\r\nСлед 10 ноември 1989 г. също не е сред любимците - новата власт не е доволна, че не е получила категорична подкрепа от него. Но въпреки това го канят за посланик, културно аташе, дори за президент. Той отказва.  Роден е на 24 ноември 1937 г. в Казанлък. Завършва гимназия в София и Българска филология в Софийския държавен университет. През 1972 г. защитава дисертация на тема \"Лириката. Развой на понятието. Същност\".\r\nСтава доктор на филологическите науки с дисертация на тема \"Цитиращият човек в художествената литература\" (1995), професор по теория на литературата в Софийския университет (1995). Ръководител на Катедрата по теория на литературата към Факултета по славянски филологии (1991-1995). Лектор по български език и литература в университетите в Прага, Санкт Петербург, Залцбург, Кардиф, Лондон, Киев, Пенсилвания.\r\nДоктор хонорис кауза е на Пловдивския университет „Паисий Хилендарски“. Носител на Хердерова награда за литература (2000) и на Националната награда за литературна критика „Иван Радославов и Иван Мешеков“.     ", "date": "2019.09.23", "title": "Напусна ни проф. Никола Георгиев, един от най-големите ни литератори"}
{"url": "https://www.actualno.com/curious/dneven-horoskop-za-24-septemvri-news_1377961.html", "text": "       Овен       Този вторник не се отдавайте на чувството на обреченост, което е възможно да ви обземе и не си мислете, че не можете да промените нищо. Само една капка оптимизъм и половин усмивка ще направят чудеса. Телец Този вторник ще ви измъчи, но проблемът е само в главата ви. Със същата сила може да се накарате да приемете деня като поле за изява. Само да решите и може да свършите чудеса!   Близнаци Този вторник мнозина ще завиждат на усмивката ви. Понеделник е, а вие сияете. Някой ще има нужда от вашия заряд. Не бъдете егоисти и споделете щастието си. Рак     Този вторник ще се изправите пред много възможности, което от една страна е добре, но от друга ще ви накара да се лутате измежду няколко възможности. Най-добре е да не бързате, а внимателно да обмислите всичко като страничен наблюдател. Лъв Този вторник ще ви е нужен съвет. Да, вие знаете и можете всичко, но сега е наистина ценно и важно да потърсите съвет и дори помощ. А вие имате около себе си много хора, които с радост биха се отзовали. Дева Този вторник задачата ви  е да бъдете толерантни. Първо, заради хората, които всъщност не бихте искали да нараните и второ- заради собствения ви образ, който не е добре да компрометирате.   Везни Този вторник ще си мислите, че сте отговорни за всичко, което се случва около вас. Състоянието ви е знак, че сте поели твърде много товар и е време да се освободите от част от него. Скорпион Понякога и най-малкото камъче може да преобърне каруцата. Затова днес се вглеждайте в детайлите и не пропускайте нищо, а вие добре го можете. Стрелец Този вторник ще трябва да премисляте нещата по много пъти преди да вземете някакво решение. В никакъв случай не позволявайте емоциите да ви водят, колкото и да сте наранени. Направо направете обратното на първото, което ви е хрумнало. Козирог    Този вторник ви очакват изненади и промени. Може би ще се почувствате неподготвени, но ако се замислите, тайничко сте се надявали на нещо ново. Запретнете ръкави и  приемете предизвикателството. Водолей Този вторник ще ви се наложи да се върнете назад, за да поправите някои грешки, без котето не може да продължите напред. Нека това не ви отчайва, а амбицира. Понякога е по-добре да се започне на чисто. Риби Този вторник може да откриете нещо, което сте си мислили, че отдавна сте загубили. Възможно е това да е някаква дребна вещ, но и нещо по-важно. Ако срещнете някой, който ви е бил скъп, не го губете отново. ", "date": "2019.09.23", "title": "Дневен хороскоп за 24 септември"}
{"url": "https://www.actualno.com/europe/ataturk-e-naj-dobrijat-politicheski-lider-na-hh-v-spored-klasacija-news_1378137.html", "text": "      „Най-добрият политически лидер на ХХ век“ е основателят на турската държава Мустафа Кемал Ататюрк, предаде БГНЕС.      Класацията е съставена от проф. Арнолд Людвиг, психиатър в американския университет Кентъки. В продължение на 18 години той е ръководил проект за оценка на лидерските качества на държавните дейци от научна гледна точка. В своето изследване той е приложил достиженията на социалната биология и еволюционната психология, за да обясни феномена на политическото лидерство.\r\nПроф. Людвиг се е спрял на 377 велики държавни дейци, оставили своя отпечатък през ХХ век. При оценката на политическите лидери той е отчел тяхната способност да спасят или обединят страната, да внедрят нови идеологии, техния престой във властта и моралните принципи.\r\nКемал Ататюрк е заел първо място, следван от президента на САЩ Франклин Делано Рузвелт и китайския лидер Мао Цзедун.   Баща на турския народ и държава    Мустафа Кемал е роден на 19 май 1881 г. в Солун, който по онова време е най-големият град в Македония – провинция на Османската империя.  Учи във военно училище в родния си град, а след това в Битоля. Участва във войните срещу Италия и България през 1911-1912 г. След това за кратко е военен аташе в България. Твърди се, че е съдействал за подобряване на двустранните отношения.\r\nЗвездата на Кемал изгрява при отбраната на Галиполи и Дарданелите от англо-френските сили, които са разбити на пух и прах. Неговата военна победа произвежда голямо впечатление на управляващите кръгове в София и допринася за ускоряването на присъединяването на България на страната на Централните сили.    Мустафа Кемал бързо се издига във военната йерархия на Османската империя, стигайки до чин генерал и командващ на армия. След поражението на Високата порта Османската империя е разпокъсана от съюзниците, фактически тя престава да съществува.\r\nВ тези тежки моменти Мустафа Кемал обединява остатъците от турската армия и елит около себе си и започва национално-освободителна борба. Тя се увенчава с успех и гръцките войски са прогонени през 1922 г. Така Турция се превръща в първата победена държава от Централните сили, която ревизира условията на Версайската система.\r\nМустафа Кемал ликвидира султаната и халифата и създава Турската република през 1923 г. Той е избран за първия президент на страната и остава на този пост до смъртта си през 1938 г. По време на неговото управление са проведени всеобхватни реформи по западен образец във всички сфери – образование, армия, стопански живот, дори старата арабска писменост е заменена с латиница. В знак на уважение към неговите заслуги Мустафа Кемал получава фамилията Ататюрк – баща на всички турци.    Мавзолеят Анъткабир Три години след смъртта на основателя на съвременна светска Турция властите обявяват конкурс за построяването на мавзолей. Конкурсът е обявен на 1 март 1941 г., в него се включват 27 чуждестранни и 20 турски архитекти. Победител е проектът на турските архитекти професор Емин Халид Онат и доцент Ахмед Орхан Ардой.   Строителството на монументалния комплекс започва през 1944 и приключва през 1953 г. Общата му площ е 750 хиляди кв.м. и включва парк, мавзолей, музей и други постройки. В архитектурата на мавзолея са използвани селджукски и османски мотиви. Комплексът се състои от четири компонента: Пътя на лъвовете, Парка на мира, Церемониалния площад и Залата на славата.\r\nВ комплекса може да видим богата колекция от предмети, които са свързани с живота на Мустафа Кемал, много портрети, униформи, ордени. Специално място заема неговата уникална колекция от автомобили. Пресъздадени са важни победи на Ататюрк, както на бойното поле, така и като държавник. В мавзолея на Ататюрк има и няколко негови фигури, изработени от восък.\r\nКомплексът е една от най-големите забележителности на столицата Анкара, която става главен град на страната, именно благодарение на Ататюрк – той я премества от Истанбул, за да скъса със старата имперска традиция. Мавзолеят е едно от най-посещаваните места, той е задължителна част от програмата на всички чуждестранни държавни и правителствени глави, които са на посещение в Турция. ", "date": "2019.09.23", "title": "Ататюрк е най-добрият политически лидер на ХХ в. според класация"}
{"url": "https://www.actualno.com/europe/arestuvani-devet-katalunski-separatisti-planirali-ataki-news_1378139.html", "text": "      Девет каталунски сепаратисти бяха арестувани в понеделник, заподозрени в планиране на атаки – възможно и с експлозиви - съобщи испанската полиция, цитарана от БГНЕС.      Заподозрените са задържани по обвинение в \"бунт, тероризъм и притежание на експлозиви\" за нападение, планирано за следващите седмици, което може да причини \"непоправими щети\", се казва в съобщение на прокуратурата.\r\nАрестите идват само седмица преди втората годишнина от забранения каталунски референдум за независимост, който предизвика една от най-големите политически кризи в Испания.\r\nПолицията извърши обиск в региона и по-специално в град Сабадел, на 25 километра северно от Барселона, и откри \"оборудване и вещества, които могат да се използват за производството на експлозиви\", заявиха от Гуардия сивил..  Върховният съд на Испания разпореди арестите, за да станат ясни \"предполагаемите престъпни действия\", планирани от радикална сепаратистка група, Комитетите за отбрана на републиката (CDR).   Групата е създадена по време на неуспешния напън на Каталуния за независимост през 2017 г. и нейните членове са известни с блокирането на главни пътища и сблъсъците с полицията.\r\nCDR заяви на своята страница в Туитър, че осъжда \"безразборните издирвания и произволни задържания\".    Проведената полицейска операция идва преди присъда през следващия месец в процеса на 12 лидери на сепаратисти за техните роли в опита за отцепване през 2017 година.\r\nОсъждането на сепаратистките лидери може да предизвика силни протести в североизточния регион на Испания. ", "date": "2019.09.23", "title": "Арестувани девет каталунски сепаратисти, планирали атаки "}
{"url": "https://www.actualno.com/business/taneva-nad-26-hil-bylgarski-stopani-shte-postradat-ako-se-namali-obvyrzanoto-plashtane-v-zemedelieto-news_1378084.html", "text": "      Министърът на земеделието, храните и горите Десислава Танева се срещна с Юлия Кльокнер, федерален министър на земеделието, храните и защита на потребителите на Германия в рамките  на неформалното заседание на Съвета на ЕС по земеделие в град Хелзинки, съобщиха от министерството на земеделието и храните.      По време на срещата двете обсъдиха хода на дебата за реформата на новата ОСП и позицията на Германия за отхвърляне на обвързаната подкрепа в следващия програмен период.   Министър Танева посочи, че ако се намали финансовият ресурс за обвързаната подкрепа за България, това ще засегне над 13 хил. фермери в сектор \"Животновъдство\" и  над 13 хил. стопани, отглеждащи плодове и зеленчуци.\r\nПо думите й, тези сектори изпитват значителни икономически трудности.  Българският министър подчерта, че земеделският сектор у нас е най-силно зависим от природните условия и фактори в сравнение с другите икономически дейности. Десислава Танева каза още, че поради нарасналите предизвикателства се налага осигуряването на стабилен бюджет за адекватно финансиране в рамките на новата ОСП.  Министърът на земеделието, храните и горите обясни, че обвързаната подкрепа в страната ни е насочена към малките и средни земеделски стопанства, които имат завишени потребности от подпомагане, за да бъдат конкурентоспособни. ,,Това сочат данните в анализа на схемите в сектора за 2015-2019 г., изготвен от Институпа по аграрна икономика\", каза още българският министър. Тя допълни, че секторите на животновъдството и плодовете и зеленчуците, които са обект на обвързаната подкрепа, осигуряват заетост за 38.5% от общо заетите в земеделието в страната. Те предоставят възможности за работа и доходи на уязвими групи в селските райони, където възможностите за заетост са ограничени.\r\nБългария ще изпрати  SWOT анализът на Германия, за да се запознае детайлно със ситуацията в страната ни. По време на срещата министър Танева запозна германския министър със структурата на стопанствата в България. ", "date": "2019.09.23", "title": "Танева: Над 26 хил. български стопани ще пострадат, ако се намали обвързаното плащане в земеделието"}
{"url": "https://www.actualno.com/europe/istanbul-s-naj-visok-sreden-godishen-dohod-v-turcija-news_1378141.html", "text": "      Най-високият среден годишен доход в Турция се получава в най-големия ѝ град Истанбул, който е и регионът с най-високи нива на неравенство в доходите, сочат данните на Турския статистически институт от 2018 г., предаде БГНЕС.      Най-високият процент на бедност е установен точно на северозапад от Истанбул в регион Текирдаг, Одрин и Къркларели.\r\nВъз основа на проучването си за доходите и условията на живот за 2018 г. TurkStat изчисли средния годишен  доход на домакинствата в Турция на 24 199 турски лири ( 4 576 долара).\r\nРегионът с най-висок доход е Истанбул с 34 912  турски лири ( 6102 долара). Провинциите Текирдаг, Одрин и Къркларели в северозападна Турция следват с  29 952 турски лири. След тях се нарежда столицата Анкара с  29 847 лири.  Регионите с най-нисък  доход са Ван, Муш, Битлис и Хасяри в източна и югоизточна Турция, с 10 965 лири. Мардин, Батман, Ширнак и Сиирт последваха са с  11 204 лири.   Установено е също, че Истанбул има най-високо ниво на неравенство в доходите във всички провинции на Турция.\r\nTurkStat също изчисли относителния процент на риск от бедност за всеки регион въз основа на прага на бедност, определен на 50% от средния доход на домакинствата за всеки регион.    Установено е, че провинциите Текирдаг, Одрин и Къркларели имат най-висок процент от 13,5%, следвани от Истанбул,  Адана и Мерсин с 12,7%.\r\nКоефициентът на риск от бедност е най-нисък в югоизточните Газиантеп, Адияман и Килис с 5.0%, ", "date": "2019.09.23", "title": "Истанбул с най-висок среден годишен доход в Турция "}
{"url": "https://www.actualno.com/balkani/v-cherna-gora-naj-mnogo-investirat-ungarija-rusija-i-bosna-news_1378087.html", "text": "      Общият приток на преки чуждестранни инвестиции в Черна гора от началото на януари до края на юли достигна 448,2 млн. евро, посочват предварителни данни на Централната банка на Черна гора (ЦБЧГ), съобщи в. „Дневне новине“, цитиран от БГНЕС.      Нетният приток на преки чуждестранни инвестиции през първите седем месеца на тази година възлиза на 241,5 млн. евро, което е увеличение с 23% в сравнение със същия период на миналата година.   Най-голямата сума е инвестирана в така наречения вътрешнофирмен дълг от 173 млн. евро, което е инвестиция, която не увеличава собствения капитал. Стойността на компаниите и банките нараства с чуждестранни инвестиции със 167,8 милиона евро, а чуждите граждани инвестират 94,3 милиона в недвижими имоти, докато други инвестиции възлизат на 13 милиона евро.\r\nЦБЧГ проследява инвеститори от 40 страни, насочените от които пари към страната са 332,5 млн. евро, докато от други страни в света е получила 115,7 млн. евро, половината от които са свързани с инвестиции в черногорски компании и банки.  От началото на годината до края на юли Унгария е на първо място в списъка на страните, които  инвестират в Черна гора, с 51,7 млн. евро. На второ място са инвеститорите от Русия с 41 млн. евро. Босна и Херцеговина се нарежда на трето място благодарение на инвестирани 31,2 млн. евро от своите граждани. ", "date": "2019.09.23", "title": "В Черна гора най-много инвестират Унгария, Русия и Босна "}
{"url": "https://www.actualno.com/politics/kadiev-pak-se-kandidatira-za-kmet-na-sofija-news_1378161.html", "text": "      Георги Кадиев за пореден път се кандидатира за кмет на София.      За решението му стана ясно от пост в официалната му страница във Фейсбук, а това е четвъртият опит на Кадиев да стане кмет на София.   Ето какво пише той:\r\n\"Скъпи приятели и сподвижници,  След разговори с много от вас реших да приема предизвикателството и да се кандидатирам за кмет на София на предстоящите избори.\r\nЗа мен изборите не са разговор просто за тротоари и градинки, а политически сблъсък за развитието на София и България. Този сблъсък е между леви, десни и либерални идеи, и те имат нужда от своето представителство и защита. Винаги съм бил ляв човек, имам лява политическа биография и съм ляв кандидат за кмет. Не възприемам тезата, че в местната политика няма ляво и дясно и няма политика. Напротив, всичко е политика- и общинските данъци, и общинското здравеопазване, и общинското образование, транспорт и строителство. И като ляв кандидат защитавам леви политики и предлагам леви решения.\" ", "date": "2019.09.23", "title": "Кадиев пак се кандидатира за кмет на София"}
{"url": "https://www.actualno.com/society/zatvarjat-otsechkata-vetren-burgas-za-da-vdignat-obyrnalija-se-tir-news_1378093.html", "text": "      Затваря се пътната отсечка от кв. Ветрен за Бургас. Причината е вдигане на аварирал в дясната пътна лента товарен автомобил. Същият е полегнал на дясната си страна върху крайпътен насип. Вероятно дейностите ще приключат за 45 мин. Обходният маршрут е Камено - Лукойл - Долно Езерово, съобщиха от полицията.      БГНЕС припомня, че ТИР се обърна на пътя от квартал Ветрен към Бургас преди бензиностанция \"Rom petrol\".   Няма пострадали хора. При инцидента има материални щети по превозното средство.\r\nДнес от 14 ч. до 20 ч. се спира движението на камионите над 12 тона по автомагистралите и по пътят Бургас - Царево.   ", "date": "2019.09.23", "title": "Затварят отсечката Ветрен - Бургас, за да вдигнат обърналия се ТИР"}
{"url": "https://www.actualno.com/politics/borisov-zaminava-na-vizita-v-ujna-koreja-news_1378104.html", "text": "      Министър председателят Бойко Борисов ще бъде на официално посещение в Република Корея от 24 до 27 септември.      Визитата на българския министър-председател Борисов се провежда в навечерието на 30-тата годишнина от установяването на дипломатически отношения между двете страни през 2020 г. Това е първото посещение на български министър-председател в Република Корея.   Целта на посещението на министър-председателя Бойко Борисов е разширяване на сътрудничеството между България и Република Корея в политическия, икономическия и културния диалог между двете страни. В рамките на визитата българският премиер Борисов ще проведе срещи с премиера на Република Корея Ли Нак-йон и с президента на Република Корея Му Чже Ин. Министър-председателят Борисов ще посети Центъра за научноизследователска и развойна дейност на компанията „Hyundai Motor Group“ в гр. Хуасонг, както и Университета за чужди езици „Ханкук“ в Сеул.\r\nВ официалната делегация, ръководена от министър-председателя Бойко Борисов в Република Корея, са заместник министър-председателят по обществения ред и сигурността и министър на отбраната Красимир Каракачанов, министърът на финансите Владислав Горанов, министърът на транспорта, информационните технологии и съобщения Росен Желязков и министърът на икономиката Емил Караниколов.   ", "date": "2019.09.23", "title": "Борисов заминава на визита в Южна Корея "}
{"url": "https://www.actualno.com/analysis/rusko-oryjie-moje-da-prevyrne-sasht-v-neobitaema-pustinja-news_1377976.html", "text": "      По всичко личи, че в случай на ядрен конфликт, Москва би искала да попълни своя арсенал и да разшири възможностите да сложи край на цивилизацията, пише Себастиен Роблин в статия за американското списание The National Interest.      На 22 май 2018 г. руската подводница \"Юрий Долгорукий\" се плъзна под вълните на Бяло море в Северния ледовит океан. Люковете на подводницата, разположени в горната част по протежение на корпуса ѝ, се отвориха и водата се изля в огромните ѝ резервоари. След няколко секунди започна нещо подобно на изригване на подводен вулкан.   Четири ракети с дължина 12 метра се появяваха една след друга от кълбата дим. За миг изглеждаше, че са на път да паднат обратно в морето, но след това горивото в техните двигатели се запали и те се издигнаха високо в стратосферата. Четирите ракети прелетяха над територията на цяла Русия и кацнаха на тестова площадка на полуостров Камчатка, на около 5700 км от мястото си на изстрелване.\r\nПодобно на подводниците с балистични ракети (т.нар. атомни подводни крайцери със стратегическо предназначение), които са използвани от САЩ, Китай, Франция, Обединеното кралство и Индия, основната цел на подводниците от проекта \"Борей\" е невероятно зловеща: унищожаване на вражески градове, дори ако други ядрени сили са унищожени по време на първия ядрен удар.  Всяка от 16-те ракети \"Булава Р-30\" в подводница обикновено носи 6 отделни единици с тегло 150 килотона, които са разделени и могат да поразяват отделни цели. Това означава, че една подводница от проекта \"Борей\" може да порази обекти – населени места и военни бази, разположени на до 9000 км разстояние, и носи ядрени бойни глави, които са 10 пъти по-разрушителни от бомбата, пусната над Хирошима.\r\nПодводниците от проекта \"Борей\" са най-модерните в своя клас, които са на разположение на руските ВМС. Те са предназначени да заменят съветските подводници клас \"Делта\". В годините на Студената война те бяха по-шумни от западните, следователно по-уязвими и по-лесно откриваеми, отколкото подводниците на западните противници.\r\nТози проблем най-накрая беше признат през 80-те години на миналия век, когато СССР успя да закупи в Япония и Норвегия технологията, необходима за създаването на многоцелева подводница на проекта \"Щука\" (класификация на НАТО - Shark), която отговаря на спецификите на американските многоцелеви подводници от клас \"Лос Анджелис\".       Разработването на концепцията за проекта \"Борей\" започва през 80-те години на миналия век. След разпадането на СССР Русия, поради недостатъчното финансиране, решава да намали разходите, като модифицира подводниците клас \"Щука\" в нови \"Борей\".\r\nСтроителството продължи в Северодвинск, а водещата подводница \"Юрий Долгорукий\" (кръстена на руския княз, основал Москва) беше пусната на вода през 2008 г. и въведена в експлоатация 5 години по-късно, през януари 2013 г.\r\nОсновната цел на подводницата е да остане незабелязана достатъчно дълго, за да успее да използва ужасяващата си огнева мощ. Реализирането на тази концепция стана по-лесно благодарение на атомните електроцентрали, инсталирани на лодките, което им позволява да останат под вода в продължение на няколко месеца.\r\nЗа тази цел подводниците по проекта \"Борей\" са създадени в съответствие с по-високите изисквания за стелт, отколкото подводниците от проектите от съветското време, и имат по-голяма способност да избегнат среща с враг, който подозира къде се намират.\r\nГладкият 170-метров корпус на подводниците от клас \"Борей\" се счита за по-характерен за подводниците в западния стил, отколкото за тези от клас \"Делта\". Корпусът, както и системите и механизмите вътре в гигантската машина, чиято водоизместимост (под вода) е 24 000 тона, са покрити с гума, поглъщаща звука.      Атомната електроцентрала OKF-650B, монтирана на подводница \"Борей\" и с мощност 190 мегавата, е оборудвана с помпа и реактивна задвижваща система, която ѝ позволява да бъде изключително тиха при почти максимална скорост под вода от 50 възела. Явно това е причината подводниците да са по-тихи и да могат да останат невидими при по-високи скорости от подводниците от от клас \"Охайо\" например, оборудвани с винтов двигател.\r\nЗа да се предпази от вражески кораби и подводници, са инсталирани 533-милиметрови торпедни апарати и 6 пускови установки за изстрелване на средства за противодействие. В случай на опасност за сравнително малък екипаж от 107 души, на руската подводница се монтира спасителна капсула. ", "date": "2019.09.23", "title": "Руско оръжие може да превърне САЩ в необитаема пустиня"}
{"url": "https://www.actualno.com/europe/sydjat-pet-jeni-za-zagovor-da-vzrivjat-kola-pred-notr-dam-news_1378100.html", "text": "      Започна процесът срещу пет жени, които са обвинени в планирането на заговор за взривяване на кола-бомба  пред парижката катедрала Нотр-Дам, когато Франция се бореше с вълна от ислямистки атаки, при които от 2015 г. насам са убити над 250 души, предаде БГНЕС.      Това е първият път, когато срещу жени се повдигат обвинения в джихадистки тероризъм в съд, който се занимава с най-тежките престъпления във Франция.\r\nЧетири от жените рискуват доживотни присъди, а петата 30-годишна присъда за заговора от септември 2016 г. срещу  средновековната катедрала, която през април 2019 г. беше опустошен от случаен пожар.\r\nШеста жена също ще бъде съдена за това, че не е сигнализирала властите за планираното нападение.  Жените бяха арестувани, след като празен автомобил „Пежо“ 607 бе намерен паркиран близо до оживения площад пред Нотр-Дам, където служител на бар забеляза газова бутилка на задната седалка и подал сигнал на полицията.\r\nУстановено е, че този цилиндър бил празен, но пет пълни бутилки са открити в багажника на колата.\r\nПрокурорите твърдят, че през нощта срещу 4 септември Инес Мадани и Орнела Гилигман паркирали колата, след като били изпратили видео, в което поемат отговорност за планираното нападение от името на Рахид Касим, известен френски член на групировката „Ислямска държава“.    Касим също е заподозрян, че е режисирал жестокото убийство на полицейска двойка извън дома им през юни 2016 г., убийство, излъчено на живо във Фейсбук, и друго, при което е прерязано гърлото на възрастен свещеник.\r\nСчита се, че Касим е убит при въздушен удар на коалицията, воюваща срещу „Ислямска държава“,  близо до иракския град Мосул през февруари 2017 година.\r\nЗа Жан-Шарл Брисар от Центъра за анализ на тероризма осеутенеият заговор отбеляза „преломна точка: това е моментът, в който хората осъзнаха ролята на жените“ в джихадистките атаки на френска земя.\r\nГрешен избор на гориво\r\nМадани, на 22 години, и Гилигман, 32-годишна майка на тригодишно дете,  бяха  заляли колата с дизелово гориво и се опитаха да подпалят автомобила с цигара, но не успяха, тъй като нафтатап не е лесно запалима.   \"Само грешният избор на гориво ... доведе до провала на този опит \", заявиха разследващите магистрати.\r\nГилигман беше арестуван на 6 септември в Южна Франция, докато се опитваше да избяга, а Мадани се криеше  в апартамент в парижкото предградие Есон, който принадлежеше на Амел Сакау, която също е подсъдима.\r\nТя е била ръководена от Самия Шалел, която служи като посредник между Мадани и Касим.\r\nКъм тях скоро се присъединила и Сара Ерво, която също общува с Касим чрез шифрованото приложение за съобщения на Telegram.   Те бяха арестувани няколко дни по-късно, след като се опитаха да напуснат апартамента, въоръжени с кухненски ножове. Ерво намушка един офицер в рамото, докато Мадани беше простреляна в крака.\r\n\"Очевидно е била заплашвана\", заяви адвокатът й Лоран Паске-Маринек, когато процесът започна.\r\n\"Много е плашещо да бъдеш съден от такъв съд, но тя е доста уверена, защото вярва във възможността за справедлив процес.\"\r\nМаоринек отхвърли твърденията, че клиентката й е организирала заговор.\r\n„Истинските отговорните хора са мъжете в Сирия, които дърпаха конците“, каза той.   Мадани беше затворена за осем години миналия април за  опит да наеме бойци за джихадистите, които да се сражават в Сирия или да извършват атаки във Франция и Белгия.\r\nТя използва псевдоними и модифицира гласа си, за да се изявява като мъж - прокурорите твърдят, че едва след неуспешната атака Гилигман е научила, че през интернет се е  влюбила в Мадани.\r\nГийом Деноа от Сен Марк, говорител и основател на Френската асоциация на жертвите на тероризма, която е гражданска страна в процеса, заяви, че тя също може да бъде радикализирана.\r\n\"Наистина трябва да се справим с това, да ги съдим, да получим справедливост, защото те наистина искат да убиват\", каза той.\r\nОчаква се процесът да продължи до 11 октомври./АФП ", "date": "2019.09.23", "title": "Съдят пет жени за заговор да взривят кола пред Нотр Дам "}
{"url": "https://www.actualno.com/business/angelkova-svikva-na-speshna-sreshta-bransha-zaradi-falita-na-tomas-kuk-news_1378147.html", "text": "      Свиквам спешна среща с всички хотелиери и туроператори, КЗП, британското посолство и други заинтересовани, за да се направи прогноза за последиците.Това каза министърът на туризма Николина Ангелкова по време на брифинг, предаде \"Фокус\". Между 350 и 450 хиляди средно за летния сезон са туристите, които са пристигнали в България чрез фирмата „Томас Кук“, като предстои да се изясни колко е точният брой за всяко едно лято. Поискали сме информация колко от туристите, които пътуват в чужбина през туристически пакет са ги били резервирали през „Томас Кук“, за да можем да окажем съдействие“, заяви тя.      Ангелкова обясни, че ще бъде публикуван формуляр в сайта на министерството, който всички заинтересувани и всички, които по някакъв начин не са се свързали с тях, ще могат да се информират и да заявят своите финансови претенции. „В този формуляр се иска информация за настаняването на туристите и какви са разходите, които дължат на хотелиера“, добави тя.    ", "date": "2019.09.23", "title": "Ангелкова свиква на спешна среща бранша заради фалита на \"Томас Кук\""}
{"url": "https://www.actualno.com/curious/syzdateljat-na-rambo-njamam-nishto-obshto-s-rambo-posledna-kryv-news_1377995.html", "text": "      Авторът на оригиналната книга „Първа кръв“ Дейвид Морел е „объркан“ от факта, че името му се свързва с петия филм от франчайза „Рамбо: Последна кръв“, съобщава Newsweek, цитирани от БГНЕС.      Филмът, за който Сталоун спомена за пръв път през 2015 г., получи много негативни отзиви, включително от Морел. Той написа в Туитър, че лентата е \"глупава\", и подчерта, че \"е много смутен, че името му се свързва с нея.\"   Писателят заяви в интервю за изданието, че се е почувствал „зле“ след като гледал филма и добави, че той меу се сторил „бездушен“.\r\nМорел нарече режисьора „смешен“, а декорът - „евтин“. Според него „Рамбо би могъл да се казва Джон Смит и нищо не би се променило от това“.  По време на писането на сценария Силвестър Сталоун първо се консултира с Морел, но след това комуникацията им прекъсва и актьорът завършва работата с Матю Сирулник. ", "date": "2019.09.23", "title": "Създателят на Рамбо: Нямам нищо общо с „Рамбо: Последна кръв” "}
{"url": "https://www.actualno.com/society/tunel-po-pytja-asenovgrad-smoljan-ostana-bez-osvetlenie-za-mesec-news_1378005.html", "text": "      Повредено е осветлението в третия на пътя Асеновград - Пловдив, в посока Смолян. Осветителните тела не функционират от около един месец. , съобщиха за от Агенция \"Пътна инфраструктура\". От там увериха, че поддържащата фирма вече работи по отстраняване на проблема и възстановяване на осветлението в съоръжението. Ремонтът ще бъде за сметка на пътната агенция.      Припомняме, че трите тунела на пътя между Асеновград и Смолян бяха основно ремонтирани през 2016 г. Тогава бе положена нова асфалтова настилка, подобрено бе отводняването, изградени бяха тротоарни блокове. Подмениха се и облицовката на стените и свода и бе монтирано новото осветление.    ", "date": "2019.09.23", "title": "Тунел по пътя Асеновград - Смолян остана без осветление за месец"}
{"url": "https://www.actualno.com/actualno/gospodarite-a-pone-dve-dobri-dumi-za-vuchkov-news_1378052.html", "text": "      Проф. Юлиан Вучков вчера, като от публикацията на Карбовски по повод смъртта му стана ясно и че няма кой да организира изпращането му.      Професорът би оценил масовите реакции след смъртта му - в социалните мрежи и по форумите. От тях личи, че дори да е страдал от високо самочувствие, то все пак не се е разминавало с високото одобрение, което има към него. А може би има нещо символично в това, че си замина тъкмо в Деня на независимостта - беше напълно независим човек и ако нещо ми пречи да напиша \"един от малкото\", то е, че се чудя дали в крайна сметка не е бил просто единственият. \r\nНе ми се ще да бъда заядлив, но все пак нещо прави впечатление. Големият липсващ във всичко, което се говори в момента за него, са . Предаването не съществува в ефир, но има активна страница във Facebook, активни в социалните мрежи разпознаваеми фигури, продуценти, репортери, всякакви. Обаче 12 и повече часа след смъртта на най-популярния им герой, никой от там не е казал нищо. От време на време някои потребители забелязват същото и питат в коментари дали някой там няма да обели две шибани думи за професора. Но вместо това в страницата се качват клипове как жена яде гъби за миене на чинии с аромат на лимон. Изглежда според Господарите продължаваме да живеем в онзи забавен свят на ентъртейнмънта и нищо не може да ни отклони от него. А и постоянно получавам спонсорирани връзки за Сигурен съм, че е много забавно, особено за хората, чието разбиране за хумор все още не се е отдалечило твърде далеч от епохата на подхлъзването върху бананова кора. \r\nНо остави това. С Вучков съществува един колосален проблем, който никой от продуцентите, които трупаха рейтинг и пари през годините на гърба му, няма да има смелостта да признае. И той е, че тъкмо заради страшно много хора години наред живяха с мисълта, че бай Юлиан е клоун, изветрял дъртофелник, маргинал от кабеларките, който се нуждае от логопед, психиатър и санитар. Но вероятно не съм бил единственият, който е преминал през немалка изненада. Тази изненада настъпваше винаги, когато първоначално онова, което си виждал от него, бяха фрагментираните смешки от света на бързия монтаж, пискливия смях, напомпания водещ, фалцетното лигавене, евтините лафове и дребнавото заяждане. След това по случайност все пак бе възможно да попаднеш на предаването му. Където първоначалната усмивка доста бързо изчезваше и ставаше възможно просто два часа да следиш с полемичен интерес това, което казва и да разбираш добре защо казва на режисьора, че рекламите ще почакат, понеже трябва да си довърши мисълта и толкоз. Това въобще не беше смешно - хехе, колко е изкукал дъртият. Имаш мисъл, искаш да я довършиш - давай и толкоз. Да се оправят.  Нека кажа: безброй са изтренираните в премерен и равен глас водещи, чиято основна задача е да овладеят и сантимента си, и мисълта си, за да \"стоят добре на екран\" и безпроблемно да продължат да преподписват лукративните си договори. Това може да има много общо с идеята за кариера, но няма много общо с идеята за свобода: а Вучков бе немислимо, брутално свободен човек. Едва ли ще ви се занимава, понеже 5 минутно забавно клипче в с него носи неимоверно по-големи ползи за настроението, отколкото двучасов разгром на политическия елит в неприветливата и зле декорирана среда на студиата му през годините. Ясно е: живеем в поколението на петминутките на забавлението. Но това беше просто хумор за надменни наивници и то подло подменящ ролята и усилията му. \r\nСега, по повод смъртта му, постоянно върви думата \"колоритен\". Смея да твърдя - безумна. \"Колоритен\" бе тъкмо образът, създаван манипулативно от повече от десетилетие. Всъщност бе съвсем адекватен, добре информиран, следеше по-добре събитията от много по-обиграни журналисти и най-важното: знаеше как да ги интерпретира. В хлъзгавия свят на разбираше, че това е импотентно занимание за медийни отличници с отразяващи функции и хладен, но и гладък ум. Изпитваше истинско вълнение от работата си и знаеше, че тя се прави от едната чест, едната гордост, прави се така, както се стои на страж. Като те махнат - махнат. От него идваха толкова справедливи и мощни критики срещу политици, че дори идеята за цензура започваше да става невъзможна: като цензурираш нещо се хващаш там за една реплика, която си се изтървал, а не за това, че два часа си откачал и си пребил всички от Борисов до селски кмет. Върви го цензурирай. И една десета от казаното от него да бе произнесено в някоя от реномираните телевизии, водещият щеше да изхвърчи и то с крайно учудване за детската му смелост, която щеше да се обобщи с въпроса: \"Ти нормален ли си?!\". \r\nБеше нормален, разбира се. Може да е бил и най-нормалният от всички. Което винаги е смешно: от Дон Кихот насам е смешно.    Но докато пиша това от Господарите току-що публикуваха клипче, озаглавено така: Разбирам, че е възможно продуцентите да са тъкмо там. С кредитната карта на свободата може да отидеш навсякъде.      ", "date": "2019.09.23", "title": "Господарите, а поне две добри думи за Вучков? "}
{"url": "https://www.actualno.com/society/koj-beshe-prof-ulian-vuchkov-news_1378054.html", "text": "       . Кой обаче бе той?      Юлиан Димитров Вучков е роден на 31 януари 1936 година във Варна. Средното си образование завършва в Хасково, а по-късно и театрознание във ВИТИЗ през 1958 г. Защитава докторска дисертация в Института за литература при Българската академия на науките на тема \"Българската драматургия (1878 – 1944)\".Завежда кабинет по режисура в Творческия дом на актьора през 1959 – 1969, а от 1969 до 1990 е главен редактор на списание \"Театър\".   Познат е на зрителите с работата си в редица телевизии. Работи дълги години в Канал 1 (в предаването „Всяка неделя“) и 7 дни. Първото си предаване „Ум робува, ум царува“ води по Канал 2001 в продължение на три години, а по-късно води предаването „Размисли и страсти“ по телевизия СКАТ.До февруари 2009 г. Вучков е водещ на предаването „Времена и нрави“ по телевизия ТВ2. От март 2014 г. предаването му \"Времена и нрави\" е преместено в телевизия Евроком. е автор на около 150 публикации в печата и на повече от 20 книги в областта на художествената култура и етиката.  През 1970 г. Юлиан Вучков получава орден \"Кирил и Методий\" I степен, пет години по-късно става лауреат на Димитровския комсомол за публицистичния си труд „Човешки нрави“. През 1977 г. става Заслужил деятел на културата, а през 1983 г. – Народен деятел на изкуството и културата. През 1986 г. е удостоен с орден „Народна република България“ I степен, а през 1998 г. Съюзът на българските писатели отличава книгата му „Кратка история на световната драматургия“ с наградата за литературна история и критика.\r\nПрез май 2006 г. получава награда за цялостно творчество от Съюза на българските писатели.    ", "date": "2019.09.23", "title": "Кой беше проф. Юлиан Вучков?"}
{"url": "https://www.actualno.com/europe/vzriv-v-supermarket-v-avstrija-news_1378117.html", "text": "      Взрив избухна в хранителен магазин в Тирол. Ранени са 9 човека, а възрастна жена все още е под развалините, съобщава „Курир”, цитиран от БГНЕС.      Експлозията е предизвикала пожар, вследствие на което обитателите на съседните домове е трябвало да бъдат евакуирани.   Причината за инцидента засега остава неясна, но се предполага, че става въпрос за изтичане на газ. Строителни работници са сигнализирали за проблема, след което подаването на газ е било преустановено. Малко по-късно е проехтяла експлозията. Ранени са намиращите се в и пред магазина хора.\r\nВследствие на детонацията са счупени стъклата на намиращата се наблизо банка. Разрушена е и една къща.  Няма опасност за живота на пострадалите, съобщават от спасителната служба. ", "date": "2019.09.23", "title": "Взрив в супермаркет в Австрия "}
{"url": "https://www.actualno.com/society/intenziven-trafik-sled-trite-pochivni-dni-news_1378001.html", "text": "      В последния почивен ден - очаквания за засилен трафик в цялата страна. Камиони над 12 тона няма да се движат по основните пътни артерии от 14.00 до 20.00 часа.      На територията на цялата страна ще се проведе и полицейска акция за скорост, както и шофиране след  употреба на алкохол или наркотици.\r\nМобилни и стационарни камери ще са извадени по основните направления, съобщи Нова тв.\r\nОт \"Пътна полиция\" напомнят, че заради ремонтите, трафикът по магистрала \"Хемус\" в района на тунел \"Витиня\" е проблемен.  В последния почивен ден ще бъдат осигурени две платна в посока София, в опит да се избегнат километричните задръствания. ", "date": "2019.09.23", "title": "Интензивен трафик след трите почивни дни "}
{"url": "https://www.actualno.com/society/borisov-rabotim-za-dostyp-do-naj-modernite-metodi-za-lechenie-news_1378149.html", "text": "      „Българското правителство активно работи не само за осигуряването на качествено здравеопазване за пациентите, но и те да имат достъп до най-модерните методи и иновации в лечението“.      Това заяви министър-председателят Бойко Борисов на срещата си с водещи наши и чужди специалисти по повод ХI европейски конгрес по роботизирана хирургия, който ще се проведе от 26 до 28 септември в Софийския университет „Св. Климент Охридски“. Домакинството на престижния форум спечели Медицинският университет (МУ)-Плевен след сложна конкурсна процедура преди четири години в Париж.\r\nПредседател на научния комитет на форума е ректорът на МУ-Плевен проф. Славчо Томов, а чл.-кор. проф. Григор Горчев е президент на конгреса в България.\r\n„България разполага с блестящи лекари и медицински специалисти, чиито опит и експертиза са известни в цял свят“, изтъкна премиерът Борисов, пред когото организаторите на форума отбелязаха, че за конгреса в София пристигат над 300 специалисти от Европа и Америка, както и китайските партньори на МУ-Плевен. От българска страна ще участват много наши лекари и студенти по медицина. „За първи път в конгреса ще участва и т. нар. Световен отбор от топ хирурзи“, очерта пред премиера Борисов чл.-кор. проф. Григор Горчев.     Българският професор допълни, че на форума МУ-Плевен ще реализира две демонстрации на 3D хирургия на живо: на робот-асистирана операция от екип на самия проф. Горчев и на ХАЙФУ хирургия - от екипа на доц. Добромир Димитров.\r\nИзлъчването на демонстрациите е с обучителна цел по европейски проект по Оперативна програма „Наука и образование за интелигентен растеж“. Премиерът Борисов акцентира, че основен приоритет на правителството е образованието и именно конгреси като настоящия допринасят за още по-добрите резултати в работата на учени и лекари.\r\nМотото на ХI европейски конгрес по роботизирана хирургия е „Отвъд границите“, като посланието е за разширяване на асоциацията с млади специалисти от Източна Европа, които в бъдеще ще прилагат високите технологии и новите хирургични методи.    По време на срещата с премиера Бойко Борисов, на която присъства и министърът на здравеопазването Кирил Ананиев, лекарите припомниха, че през миналата година МУ–Плевен отбеляза 10 години от въвеждането на роботизираната хирургия в Югоизточна Европа и в България. ", "date": "2019.09.23", "title": "Борисов: Работим за достъп до най-модерните методи за лечение"}
{"url": "https://www.actualno.com/curious/4-te-zodii-koito-shte-syzdadat-semejstvo-do-edna-godina-news_1377643.html", "text": "             Никога не сте си мислели, че животът може така да ви изненада. И то много приятно! Ще срещнете правилния човек още края на май, а догодина по това време вече ще сте женени. Година е и малко, и много време. Достатъчно, за да разберете, че най-накрая сте се запознали с вашата половинка. Любовта се познава още в началото, когато е истинска и от сърце. В края на 2018 г. може да очаквате и бебе.    Ще запомните това лято с много емоции и отговорни решения. Едва ли си представяте, че само след няколко месеца ще кажете голямото \"Да\" и ще се обвържете завинаги с човека, който обичате. Чудесата се случват точно тогава, когато най-малко очакваш. Бъдете сигурни, че сте с човек, който ще ви разбира и подкрепя до края на живота ви. Не се съмнявайте в искрените му чувства. Вярно е, че понякога сте скептични,  когато заговорим за любов. Но точно за това и тя ще ви докаже, че вие грешите, а тя съществува. Имате малко време, за да определите какво точно търсите в един човек, за да познаете признаците, когато той се появи. Една година ще ви бъде напълно достатъчна, за да разберете, че искате да прекарате живота си с този романтичен и любящ партньор. Чака ви голяма и пищна сватба.   Най-бързо човек разбира, че нищо не контролира в този живот, когато съдбата му поднесе изненада. За ваше щастие тази изненада ще бъде от най-приятните и вълнуващи. Ще усетите какво е истинска обич и уважение. Ще обичте така, както никога досега. Ще бъде споделено и щастливо... а хубавите неща не винаги стават бавно. Особено във вашия щастлив случай. Скоро може да станете и родители. ", "date": "2019.09.23", "title": "4-те зодии, които ще създадат семейство до една година "}
{"url": "https://www.actualno.com/society/borisov-dyrjavata-moje-da-ima-redica-polzi-ot-reklamirane-na-arheologicheskoto-j-bogatstvo-news_1378058.html", "text": "      Дружбата ни със САЩ не върви само по линия на базите, ученията и отбранителната мощ, с тях правим и неща за археологията, културата и историята. Това заяви министър-председателят Бойко Борисов в Пловдив, където посети Епископската базилика на Филипопол, съобщиха от правителствената пресслужба. Премиерът изрази благодарност към Фондация „Америка за България“, която съвместно с правителството и общината работи по мащабния и оригинален проект за реставрация и социализация на базиликата. Пловдив е от „живите градове“, легнал върху такава история и хората ще имат все повече възможности да я виждат, ще идват повече туристи, отбеляза министър-председателят.      Премиерът Борисов акцентира върху сериозната подкрепа, която правителството оказва за разкриването и съхраняването на уникални археологически обекти в България. Според министър-председателя, по модела на Гърция и Италия страната ни може да има редица ползи от промотирането на археологическото си богатство.   В Пловдив министър-председателят Борисов посети и новата галерия на улица „Гладстон“. Строежът на галерията приключи в края на август, а в началото на септември в нея беше открита първата изложба. Строителството на изложбената зала продължи близо година, като стойността на проекта е 4,2 млн. лв. От тях 3,5 млн. лв. са отпуснати от държавата във връзка с домакинството на Пловдив като Европейска столица на културата 2019. ", "date": "2019.09.23", "title": "Борисов: Държавата може да има редица ползи от рекламиране на археологическото й богатство"}
{"url": "https://www.actualno.com/business/zaplaha-za-bylgarskija-pazar-zaradi-falita-na-britanskija-turoperator-tomas-kuk-news_1378134.html", "text": "      Правителството на Великобритания и британският орган по гражданско въздухоплаване, който ще поеме управлението на \"Томас Кук\" след фалита, са предприели всички стъпки, така че британските и не само, коитос а резервали своята почивка чрез \"Томас Кук\", да бъдат върнати обратно по домовете си. Това ще стане за сметка на британския орган по гражданско въздухоплаване чрез техния гаранционен фонд \"АТОЛ\", съобщи на пресконференция министърът на туризма Николина Ангеловая. Тя уточни, че в България в момента, по данни на посолството, има около 2500 туристи, пристигнали чрез компанията, като се очаква днес да бъдат изпълнени два полета в от летище Бургас към Великобритания. На единия има може би около 180, на другия около 175 пътника. За утре се планират други два полета от Варна и Бургас, допълни тя.      Следим ситуацията непрекъснато, за да защитим пазара на България. Предстои изключително сериозна работа, каза тя.   \"В интерес на истината ние от петък сме в контакт с ръководството на компаниятa и и с главния изпълнителен директор, от когото бяхме информирани, че събота и неделя ще бъдат критични с оглед на преговорите, които се водят за спасителния пакет на компанията. За съжаление явно до положителен резултат не се е стигнало и в 4.00 ч. българско време бе обявен фалитът на компанията\", каза тя.\r\n\"Искам да благодаря на британското посолство за подкрепата. Те са предприели действия за покриване на разходите на туристите\", заяви Ангелкова. По думите й утре ще се проведе среща с всички туроператори и хотелиери, които са работили с \"Томас Кук\" за това какви биха били последиците и какъв е точният брой туристи и хотели, които са били засегнати. \"Нямаме информация за български туристи, които са останали там заради фалита на фирмата\", посочи още тя.  Британският туроператор \"Томас Кук\" (Thomas Cook) прекратява дейността си и решението влиза в сила незабавно, съобщиха по-рано британските авиационни власти. Заради фалита се отменят почивките на стотици хиляди клиенти. Според информация на сайта на \"Томас Кук\" годишно компанията обслужва 22 милиона туристи, нейна собственост са 200 хотела и над 100 самолета.\r\nВ момента клиентите на компанията, които са на почивка в чужбина са 600 000 души, около 150 хил. от които британски граждани.   В петък туроператорът, който дълго време изпитваше проблеми с обслужването на заеми, потвърди, че търси 250 милиона долара допълнителни средства, за да избегне фалит.    \"Томас Кук\" е създадена преди 178 години. Фалитът й заплашва 22 хиляди работни места, включително 9 хиляди в Обединеното кралство. ", "date": "2019.09.23", "title": "Заплаха за българския пазар заради фалита на британския туроператор \"Томас Кук\"?"}
{"url": "https://www.actualno.com/curious/v-turcija-otkriha-peperuda-ot-lednikovata-epoha-news_1377997.html", "text": "      Застрашен вид пеперуда е заснета за първи път след 50 години на надморска височина от 3800 метра на източния връх Ари от двама експерти.      Лапландската Fritillary или Euphydryas iduna на латински език, последно е наблюдавана на планината Ари в източна Турция на 4 август 1970 г.\r\nВ наши дни, често срещани в скандинавските страни, само високите склонове на планината Ари представляват другото естествено местообитание на пеперудата в Турция след последната ледникова епоха, предаде БГНЕС.\r\nПриродозащитникът и изследовател на пеперуди Сюлейман Екшиоглу и специалистът по дивата природа Емин Йогурткуолу разказаха за 3-дневното си пътуване, довело до откритието пред Анадолската агенция.     „В първия момент на откриването не можахме да повярваме. Тогава, разбира се, видяхме още няколко от този вид “, каза Екшиоглу.\r\nЕкшиоглу сподели: \"Обикновено това не е естественото местообитание на този уникален вид, но след последния ледников период те са останали тук като реликва. Нямало е къде да отидат и този вид е „заседнал” на планината Ари.\"\r\nУченият каза, че пеперудата се е спускала към склоновете на връх Ари преди 12 000 години през късната ледникова епоха и е останала там, след като ледниците започнали да се образуват.    Подчертавайки, че лапландската Fritillary е свикнала със студен климат, той каза: „„ Бъдещите изследвания на вида могат да предоставят информация за въздействието от глобалното затопляне. Трябва редовно да наблюдаваме пеперудите.” ", "date": "2019.09.23", "title": "В Турция откриха пеперуда от ледниковата епоха "}
{"url": "https://www.actualno.com/europe/djonsyn-shte-nastojava-pred-makron-i-merkel-da-njama-promjana-na-datata-na-brekzit-news_1378066.html", "text": "      Британският премиер Борис Джонсън се готви да се срещне с европейските си колеги в Ню Йорк, докато се опитва да се справи с намаляващите варианти около Brexit след като Камарата на общините гласува закон срещу напускане без сделка.      Очаква се Джонсън да призове канцлера на Германия Ангела Меркел и френския президент Еманюел Макрон да изключат възможността за удължаване на Брекзит с с надеждата да накара депутатите да подкрепят преработено споразумение, съобщава \"Дейли мейл\", цитирани от БГНЕС.   Смята се, че Джонсън, който пристигна в Ню Йорк снощи за сесията на Общото събрание на ООН, планира тристранни преговори с Меркел и Макрон, за да опише подробно плановете си за замяна на предпазната клауза за Северна Ирландия и да ги убеди, че всяка нова сделка ще трябва да бъде приета до 31 октомври.\r\nТова потенциално би могло да заобиколи новото законодателство, изискващо Джонсън да търси още тримесечно удължаване на Брекзит, освен ако споразумението не бъде одобрено от парламента до 19 октомври. Източниците обаче признават, че Джонсън първо трябва да убеди лидерите на ЕС да направят компромиси с ирландската клауза.  Британският премиер в понеделник предупреди, че пробив около Brexit по време на разговорите в кулоарите на Генералната асамблея е малко вероятен. ", "date": "2019.09.23", "title": "Джонсън ще настоява пред Макрон и Меркел да няма промяна на датата на Брекзит "}
{"url": "https://www.actualno.com/chronicles/syzdadeno-e-kralstvo-sauditska-arabija-news_1377927.html", "text": "      Кралство Саудитска Арабия, по-известна като Саудитска Арабия, е най-голямата по територия държава на Арабския полуостров, заемаща по-голямата част от него, и втората по големина арабска страна в света (след Алжир). Тя граничи с Йордания и Ирак на север и североизток, Кувейт, Катар и Обединените арабски емирства на изток, Оман на югоизток и Йемен на юг. Тя е свързана и с островната държава Бахрейн посредством моста на крал Фахд. На североизток от нея е Персийският залив, а на запад – Червено море. Саудитска Арабия има площ около 2 250 000 km2 и население от 33 милиона души, от които около 5,5 милиона са чужденци;      Кралство Саудитска Арабия е основано от Абдул Азиз бин Сауд през 1932 г., въпреки че завоеванията, които в крайна сметка довеждат до създаването на Кралството, започват още през 1902 година, когато Абдул Азиз завзема град Рияд, седалище на неговото семейство – Ал Сауд, дало впоследствие сегашното име на страната. Правителството на Саудитска Арабия е устроено под формата на ислямска абсолютна монархия. Кралството е познато и като „Земята на двете свещени джамии“ във връзка с Мека и Медина, двете най-свещени места в Исляма. Двете джамии са Масджид ал-Харам (в Мека) и джамията Масджид ал-Набауи (в Медина).   Саудитска Арабия има най-големия запас и е най-големият износител на петрол в света. Нефтът съставлява над 90% от износа и почти 75% от държавните приходи, улеснявайки създаването на социална държава. Въпреки това, правозащитни организации като Амнести интернешънъл и Хюман Райтс Уоч неколкократно са изразявали загриженост за състоянието на човешките права в страната. Саудитска Арабия понякога е определяна като тоталитарна страна. ", "date": "2019.09.23", "title": " Създадено е Кралство Саудитска Арабия"}
{"url": "https://www.actualno.com/europe/symnitelen-paket-zatvori-garata-na-letishteto-na-manchestyr-news_1378053.html", "text": "      Сапьори пристигнаха на летището в Манчестър заради съмнителен пакет, предаде БГНЕС.      Британската полиция съобщи, че най-малко един човек е задържан заради съмнителния пакет, затворил гарата на летището в Манчестър. Говорител на летището съобщи, че районът е евакуиран заради съобщения на граждани, че са видели подозрителния пакет. На мястото е пристигнал екип сапьори.   В момента следователи са на мястото, но все още няма информация дали става въпрос за взривно устройство.\r\nВсички влакове са спрени заради инцидента.   ", "date": "2019.09.23", "title": "Съмнителен пакет затвори гарата на летището на Манчестър  "}
{"url": "https://www.actualno.com/plovdiv/tyrsi-se-donor-na-kosten-mozyk-za-25-godishen-student-po-medicina-news_1378002.html", "text": "      УМБАЛ-Пловдив и МБАЛ „Медлайн“ организират акция в търсене на потенциален за своя колега и приятел Петър Радев. Той е 25-годишен студент в Медицинския университет в града под тепетата. За да се намери подходящ дарител обаче трябва да се направи тест за HLA съвместимост, за което е нужно само вземането на 6 милилитра кръв.       Тестът е безплатен и всеки, който иска да помогне, може да се тества в едно от двете лечебни заведения. След това, кандидатът ще бъде вписан анонимно в международната листа на донори и ако се окаже, че е съвместим с някой пациент, ще има възможността да стане негов дарител. „Цялата процедура по вземане на костен мозък трае 1-2 минути. Малко е болезнена, но не крие никакви рискове за донора и може да спаси нечий живот\", написа Петър Радев в профила си във Фейсбук.    в лабораторията на МБАЛ \"Медлайн\" в Пловдив на улица \"Филип Македонски\" №37 или в Заседателната зала на УМБАЛ-Пловдив (бившата Окръжна болница, чийто адрес е Пловдив, булевард „България“ №234, етаж 1). ", "date": "2019.09.23", "title": "Търси се донор на костен мозък за 25-годишен студент по медицина"}
{"url": "https://www.actualno.com/society/myj-zagina-na-hemus-news_1378025.html", "text": "      66-годишен мъж е загинал, след като в блъснат от товарен автомобил в района на летище „Варна“ при качването на автомагистрала „Хемус“. Това съобщиха от ОДМВР - Варна.      Инцидентът е станал вчера около 23.30 часа в района на летище „Варна“ при качването на автомагистралата. 54-годишният водач на товарен автомобил „Волво“ по време на движение блъска пешеходец, който пресича пътното платно. Вследствие на инцидента мъжът (на 66 г.) е загинал на място.\r\nИзясняват се причините и обстоятелствата около инцидента. По случая е образувано досъдебно производство.   ", "date": "2019.09.23", "title": "Мъж загина на \"Хемус\""}
{"url": "https://www.actualno.com/asia/rusija-pokaza-moshtta-na-raketite-kinjal-video-news_1377973.html", "text": "       Руското военно министерство публикува видео от стрелба от кораби от арктическата група на Северния руски флот в района на архипелага Земя на Франц Йосиф в северната част на Баренцово море, съобщават руските медии.      На кадрите може да се види моментът на изстрелването на зенитни ракети, както и стрелба от корабна артилерия.\r\nВ ученията са участвали екипажи на големия кораб за борба с подводници \"Вицеадмирал Кулаков\", както и големите десантни кораби \"Александър Отраковский\" и \"Кондопога\".\r\nРуските военни моряци са отработвали отблъскване на въздушно нападение от условен противник на различна височина и посоки, използвайки зенитните ракетни комплекси \"Кинжал\", артилерийските системи АК-100, АК-725 и противовъздушните системи АК-630.  За противодействие на високоточните оръжия на условния противник, на корабите са били отработени пасивни и активни системи за заглушаване на системите за радиоелектронна борба.\r\nКакто отбелязват от руското военно ведомство, учението се е провело при бурно море и силен вятър.      ", "date": "2019.09.23", "title": "Русия показа мощта на ракетите \"Кинжал\" (ВИДЕО)"}
{"url": "https://www.actualno.com/celebrate/sv-mychenica-iriada-news_1377929.html", "text": "      Светата дева Ириада живеела в Александрия. Веднъж, като отишла на извора, за да си налее вода, тя видяла един кораб, който спрял на брега; на този кораб се намирали множество девици, мъже, иереи, дякони и монаси; всички те били оковани във вериги, защото ги водели на мъчение заради изповядване на името на Иисуса Христа. Внезапно Ириада пламнала от голяма любов към Господа; като се отказала от носенето на вода, тя доброволно се присъединила към Христовите затворници и била окована във вериги заедно с тях. След като корабът пристигнал в египетския град Антинопол, света Ириада преди всички други претърпяла жестоки изтезания и била посечена с меч, а след нея и всички останали запечатали с кръвта си своето изповядване на вярата си в Иисуса Христа.       ", "date": "2019.09.23", "title": "Св. мъченица Ириада"}
{"url": "https://www.actualno.com/society/prognoza-za-vremeto-23-septemvri-ponedelnik-news_1377959.html", "text": "      Днес в 10 часа и 50 мин. е есенното равноденствие и започва астрономическата есен. Денят ще започне със слънчево време, но след обяд от запад облачността ще се увеличава и вплътнява. В Източна България ще духа до умерен вятър от юг-югозапад.      Максималните температури ще са между 24 и 29°, в София около 26°. Атмосферното налягане ще се понижава и ще бъде по-ниско от средното за месеца.\r\nТова съобщи за Агенция \"Фокус\" дежурен синоптик Виктория Клещанова от Националния институт по метеорология и хидрология (НИМХ).\r\nПо Черноморието ще бъде слънчево. Ще духа слаб до умерен вятър от юг-югозапад. Максимални температури между 22° и 25°, температурата на морската вода е 21-22°. Вълнението на морето ще бъде 1-2 бала.  Над планините преди обяд ще бъде предимно слънчево, след обяд над масивите от западната половина от страната облачността ще се увеличава и вплътнява. Ще духа слаб до умерен юг-югозападен вятър, а по най-високите части – умерен запад-северозападен. Максималната температура на 1200 метра ще е около 21°, на 2000 метра – около 14°.\r\nВъв вторник ще преобладава облачно време, с превалявания, на повече места и повече като количество - в следобедните часове в западната половина от страната. Минималните температури ще са по-високи, дневните ще се понижат.\r\nВ сряда все още ще превалява, но на по-малко места и в процес на спиране. В четвъртък облачността ще е променлива, по-често значителна, на места ще има и превалявания, на повече места в Западна България.     ", "date": "2019.09.23", "title": "Прогноза за времето - 23 септември (понеделник)"}
{"url": "https://www.actualno.com/plovdiv/systezanie-po-smjana-na-gumi-i-vryzka-s-mejdunarodnata-kosmicheska-stancija-na-panaira-v-plovdiv-news_1378004.html", "text": "       По време на изложбата „Ауто сити Пловдив 2019“ те ще обясняват рисковете от високите скорости. Инициативата е част от кампанията „Отговорни на пътя“, която се организира от Международен панаир Пловдив, ОДМВР и „Пътна полиция“ в областния град. Тя ще се проведе за втори път в рамките на Международния технически панаир, като тази година периодът на провеждането й е от 23.09.19 г. до 28.09.19 г. Целта на инициативата е да се повишат спокойствието и сигурността по пътищата.      Познати рали пилоти пък ще изготвят кът, наподобяващ състезателен бокс, в палата №3. Там ще има екипи, гуми и други принадлежности, а също – пистова кола. Така посетителите ще могат да усетят атмосферата на автомобилната надпревара. „Искаме да покажем на всички шофьори какви са рисковете от високите скорости и да ги убедим, че те са само за специалните трасета, а не за населени места и шосета“, обясни Николай Арабаджиев - известен автомобилен състезател. На ученици от пет пловдивски училища ще бъде изнесен урок за правилата на движение и безопасност, съвместно с представител на „Пътна полиция“-Пловдив. Активисти на БЧК ще учат малчуганите как да оказват първа помощ.    Ще се дава информация за начина на регистрация на моторни превозни средства. Ще се правят консултации за безопасно шофиране. Ще се дават съвети за овладяване на агресията. Това са основни фактори за намаляване на катастрофите, тъй като липсата на опит при младите шофьори в комбинация с несъобразена скорост е сред основните причини за пътни инциденти у нас, казват експерти. Кампанията „Отговорни на пътя“ акцентира на информираността и дисциплинирането на участниците в движението, за да намалеят трагичните случаи. Изложението предлага и много атракции за любителите на високи скорости в рамките на кампанията „Отговорни на пътя“, която се провежда за втори път. Нейните организатори са включили състезание за смяна на гуми като на истинско рали. Желаещите да участват ще бъдат облечени с автентични екипи и каски, ще работят с оригинални инструменти  и трябва да подменят гумите на пистов автомобил за най-кратко време. Предвидена е и викторина с въпроси за управлението на лека кола в различни ситуации. Най-запалените могат да пробват професионален тренажор симулатор.  Футуристични автомивки пък ще бъдат представени за първи път у нас на изложбата „Ауто сити Пловдив 2019“, само няколко дни след европейската им премиера в Амстердам. Те са сред новостите на Международния технически панаир в Пловдив. Водеща компания в Европа ще покаже автомивка, за която твърди, че е най-красивата, а дизайнът е в пет варианта. Преимущество са иновативните компоненти, използвани за първи път в света, като платформа за контрол и маркетинг през мобилни устройства, SMS разплащане, подово измиване и други, твърдят изложителите. Вторият модел е на производител от САЩ, който е в световния топ 3. Съоръжението представлява тунел от неръждаема стомана, в който са разположени системи, направени с нови технологии и материали. Включени са много функции, което дава възможност за почистване без предварителна подготовка дори при големи обеми и висока скорост.\r\nПосетителите ще видят и голямо разнообразие от леки коли и бусове с изцяло преобразен вътрешен дизайн. Ултралуксозните дизайнерски автомобили съчетават широко пространство с изискана обстановка на 5-звездна лимузина и много екстри за максимален комфорт на пътуващите. Трансформациите се постигат с помощта на 200 вида кожи и други материи. Гостите ще имат възможност да разгледат още четири изложби, представящи иновации от  строителството, електротехниката, електрониката, машиностроенето, роботиката, автоматизацията, дигиталните и информационните технологии, енергетиката, екологията, водния сектор и химическата промишленост. Робот художник пък е една от сензациите на Международния технически панаир тази година. Творбите на рисуващата машина не се отличават от тези, които са направени от хора, твърдят нейните създатели от Сант-Петербургския електротехнически университет. Засега картините са само в сиво, но вече е разработен способ за използване на всички цветове. С помощта на изкуствен интелект ще се получават уникални изображения, каквито са класическите произведения на изкуството. Според изобретателите роботизираната живопис може да се използва от художници, типографи, магазини, музеи и галерии за създаване на висококачествени копия на художествени творби.    Сеансът ще се състои на утре (24.09.19 г.) между 19:00 ч. и 19:20 ч. Посетителите ще имат вълнуващо преживяване - директно общуване с хора, намиращи се на повече от 360 километра над Земята. Това е кулминацията в Тържествената вечер на Руската федерация, чието почетно участие се организира от Министерството на науката и висшето образование. Нейната експозиция  представя над сто иновативни и научни решения, върхови технологии и изследователски проекти от 50 университета, изследователски институти и иновационни организации в направленията: роботика, микроелектроника, машиностроене, информационни технологии, изкуствен интелект, усвояване на космическото пространство и други.     ", "date": "2019.09.23", "title": "Състезание по смяна на гуми и връзка с Международната космическа станция на Панаира в Пловдив"}
{"url": "https://www.actualno.com/society/72-godini-ot-jestokoto-ubijstvo-na-nikola-petkov-news_1377934.html", "text": "      На 23 септември се навършват 72 години от обесването на Никола Петков – водач на обединената опозиция в VI Велико народно събрание.      Борбата на Никола Петков за запазване на парламентарната демокрация е обявена от комунистите за контрареволюционна дейност.   На 5 юни 1947 г. е снет депутатският му имунитет и още в сградата на Народното събрание той е арестуван. Освен това са касирани 23 депутати от опозицията, с което на практика представителството на опозицията в законодателната власт е разгромено.\r\nНа 5 август 1947 г. започва режисиран съдебен процес с измислени обвинения срещу него и на 16 август същата година е осъден на смърт чрез обесване по обвинение в шпионаж.  На 23 септември около 00.15 ч след полунощ е изпълнена смъртната присъда на земеделския водач Никола Петков. Според решението на Народния съд врагът на отечеството трябва да бъде умъртвен чрез обесване, но разсекретени архивни документи от зловещата 1947 г. показват, че големият демократ е убит зверски с чукове по главата, а след това провесен на въже. ", "date": "2019.09.23", "title": "72 години от жестокото убийство на Никола Петков"}
{"url": "https://www.actualno.com/america/amerikancite-sa-naj-bogatite-v-sveta-sochi-prouchvane-news_1378072.html", "text": "      Американците са най-богатата нация в света, след като взеха първото място от швейцарците, докато богатството на другите страни по света се стопява, сочи годишния доклад за Глобалното богатство, цитиран от БГНЕС.      Нетните финансови авоари на хората, живеещи в САЩ са 184 411 евро на глава от населението, в сравнение с 173 838 на глава от населението за втория в класацията – Швейцария. Данните се отнасят за 2018 година.   Покачването на САЩ до челното място в списъка се дължи на силата на долара, както и на американските домакинства, които са основен двигател на средствата, като две трети от всички спестявания в индустриалните държави са в САЩ, показва проучването.\r\nДокладът показва, че спестяванията в глобален мащаб са достигнали рекордно високо ниво до повече от 2 700 милиарда евро. Това се дължи на данъчната реформа в САЩ миналата година, с което спестяванията на американските граждани са се увеличили с 46%.  САЩ и Сингапур са доста по-напред в сравнение с третата в класацията – Сингапур, където нетните финансови авоари на глава от населението са само 100 370 долара. ", "date": "2019.09.23", "title": "Американците са най-богатите в света, сочи проучване "}
{"url": "https://www.actualno.com/politics/prezidentyt-radev-prizova-synarodnicite-ni-v-sasht-da-se-vyrnat-news_1377998.html", "text": "      Президентът Румен Радев се срещна с българската общност в Ню Йорк, ден преди да започне участието му в 74-ата Генерална Асамблея на ООН. Държавният глава отправи покана към сънародниците ни за връщане в страна и заяви, че България се развива, но въпросът е каква е скоростта на промяната, съобщи кореспондентът на БНР в Ню Йорк, цитиран от БГНЕС.      Пред около 60 души в залата на Генералното консулство в Ню Йорк  Радев поздрави присъстващите с Деня на независимостта и подчерта постиженията на сънародниците ни в една изключително конкурентна среда.   „Това, което вие вършите тук популяризира и издига авторитета на България, повишава инвестиционното доверие към вашата страна. Знам, че много от вас работят и за привличане на още инвестиции към България, издигате и популяризирате българската култура, българското изкуство“, каза държавният глава.\r\nПрезидентът отправи покана за връщане в страна и заяви, че България се развива, но отбеляза, че въпросът е каква е скоростта на промяната. И даде за пример други постсоциалистически страни, които са с по-добри показатели.  Радев говори и за нуждата от повече служители в представителствата на България в Америка като обоснова това с увеличаващия се брой българи зад Океана.\r\nСлед речта на президента, заместник министър-председателят по правосъдната реформа и министър на външните работи Екатерина Захариева, която придружава Радев, заяви:\r\n„Служителите на Министерството не са се променили от 1980 г., ако се не лъжа, а пък българите зад граница са много повече от тогава. Но това, което се опитваме да направим и правим е, чрез промяна на законодателството и новите технологии да предоставим по-добро обслужване не само след увеличение бройката на хората, защото тези хора се плащат от данъците на хората в България“.       В изказването си Радев засегна и темата за даване право на българи по рождение, придобили двойно гражданство да могат да се кандидатират за народни представители, президент и вицепрезидент.\r\nПо въпроса за визите за Америка бе изтъкнато, че премахването им ще бъде знак, който съответства на стратегическите отношения със САЩ.\r\nДнес българският държавен глава се включва в среща на върха, с която ООН поставя на преден и централен план въпросите на климата. На форума ще бъдат обсъдени мерки за насърчаване на изпълнението на целите на Програмата за устойчиво развитие до 2030 г. По същото време ще се проведе и събитие на високо равнище, посветено на защитата на религиозните свободи, домакин на което е президентът на САЩ Доналд Тръмп.\r\nЗаради това събитие, по информация на американски медии, Тръмп няма да уважи срещата на върха за климата. Президентът Радев ще се включи и в двете събития.\r\nПо време на посещението си българският държавен глава ще направи изказване в рамките на панела на високо равнище, организиран от ЮНЕСКО и посветен на темата за бъдещето на образованието. Румен Радев ще участва в Глобалния бизнес форум на Майкъл Блумбърг.    ", "date": "2019.09.23", "title": "Президентът Радев призова сънародниците ни в САЩ да се върнат "}
{"url": "https://www.actualno.com/balkani/puskat-do-mesec-magistralata-ot-syrbija-do-bylgarija-news_1378098.html", "text": "      Сърбия планира да завърши източния участък на Трансевропейския транспортен коридор X, свързващ Ниш с българската граница до 31 октомври, съобщи министерството на инфраструктурата на страната, цитирано от SeeNews.      Mестната компания Integral, която е изпълнител на проекта, в момента се справя със свлачище пред тунела \"Банцарево\" и очаква до 31 октомври да завърши изграждането на участъка Банцарево-Цървена река.    \"Завършихме 75% от работата\", съобщи заместник-директорът на държавната компания за строителство на магистрали Koridori Srbije Душан Пурич.  Въвеждането в експлоатация на 22.5-километровия участък е е от голямо значение за пътната безопасност, тъй като шофиращите по пътя от Ниш за Пирот и Димитровград (Цариброд) вече няма да се налага да преминават през Сичево дефиле (опасен участък над пълноводна част от река Нишава, б.р.), съобщиха от министерството.      ", "date": "2019.09.23", "title": "Пускат до месец магистралата от Сърбия до България"}
{"url": "https://www.actualno.com/europe/6000-nelegalni-migranti-sa-zadyrjani-v-turcija-za-sedmica-news_1378011.html", "text": "      Най-малко 6000 нелегални мигранти са задържани в Турция през последната седмица, съобщи Аналдолската агенция като се позова на източник от силите за сигурност, цитирана от БГНЕС.      Общо 1858 души са били задържани от жандармерията при различни операции в северната провинция Одрин и Киркалери, по границата с България и Гърция. Останалите са арестувани в крайбрежните турски провинции Чанаккале, Баликесир, Айдън, Измир, Мугла и Анталия, докато се опитвали да влязат в Гърция.   Сред арестуваните мигранти има граждани на Пакистан, Конго, Сирия, Ираг, Афганистан, Тунис, Кувейт, Мароко, Туркменистан, Египет, Бангладеш, Индия, Алжир, Сомалия, Гана, Йемен, Еритрея и Нигерия.\r\nТурция е ключова транзитна точка за нелегални мигранти, които се опитват да достигнат в Европа и да започнат нов живот, отбелязва вестник „Сабах“. Пред 2018 година 268 000 нелегални мигранти са задържани в Турция, сочат данните на вътрешното министерство на страната.   ", "date": "2019.09.23", "title": "6000 нелегални мигранти са задържани в Турция за седмица "}
{"url": "https://www.actualno.com/healthy/tri-dni-bezplatni-kardiologichni-pregledi-za-bremenni-v-plovdiv-news_1378197.html", "text": "       по повод Световния ден на сърцето - 29-ти септември. Мотото на инициативата тази година е „Бременност и сърце – погрижете се за своето сърце!”. Бременните жени от Пловдив и региона, които искат да бъдат прегледани, трябва да посетят , съобщи началникът на клиничното звено професор доктор Федя Николов. Здравното зведение е разположено на 12-ия етаж в Хирургичния блок на булевард „Пещерско шосе” №66.      Сърцето е един от органите, които в най-голяма степен претърпяват адаптационни промени при нормално протичаща бременност. Чести са оплакванията от сърцебиене, ускорен пулс, ниско артериално налягане, отоци по долни крайници, а в по-късните месеци – задух и лесна уморяемост. Обикновено това е израз на физиологична адаптация, но в някои по-редки случаи може да се касае за влошаване на сърдечна патология, съществувала преди, както и за такава, провокирана от бременността. Отличаването на двете състояния – норма и патология, е от полза за вземане на правилните решения през остатъка от бременността, а също и за допълнителните грижи след раждане.    Безплатните прегледи за бременни жени по повод Световния ден на сърцето се организират от Дружеството на кардиолозите в България – Работна група „Сърдечно-съдов риск при жени” съвместно с три университетски болници: УМБАЛСМ „Пирогов” – София, УМБАЛ „Свети Георги” – Пловдив, УМБАЛ „Доктор Георги Странски” – Плевен. ", "date": "2019.09.23", "title": "Три дни безплатни кардиологични прегледи за бременни в Пловдив"}
{"url": "https://www.actualno.com/balkani/gyrcija-shte-e-v-plen-na-nacionalna-stachka-na-24-septemvri-news_1377946.html", "text": "      Общонационална стачка на служителите от обществения транспорт и екипажите на морския транспорт в Гърция, както и в други сектори, е обявена за 24 септември.      За 24 часа работа спират кораби, фериботи, градски транспорт, включително метро. Ще стачкуват и медицински персонал, преподаватели, частично - банкови служители и медии.   От МВнР препоръчват на българските граждани, пребиваващи или пътуващи до Гърция, да се информират предварително за разписанията на обществения  и  морския транспорт.\r\nСъгражданите ни могат да се информират за предстоящи и настоящи стачни действия и на , който е наличен само на гръцки език.  При необходимост от съдействие българските граждани могат да се свържат с Посолството ни в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 или с Генералното ни консулство в Солун на телефони: +30 2310 829 210; +30 2310 869 520. ", "date": "2019.09.23", "title": "Гърция ще е в плен на национална стачка на 24 септември "}
{"url": "https://www.actualno.com/politics/bojko-borisov-stranata-ni-usileno-vyrvi-kym-evrozonata-news_1378073.html", "text": "      \"Всички световни кредитни агенции повишават кредитния рейтинг на държавата. Уверено вървим към чакалнята на еврозоната. Ръстът на икономиката е 3,5 процента\", заяви премиерът Борисов на откриването на 75-ото издание на Международния панаир на който се представят най-новите открития в сферата на машиностроенето, енергетиката и дигиталните технологии.      Премиерът поздрави всички участници и пожела успех на форума, който дава възможност да се развиват нови партньорства в бизнеса.\r\nТой изтъкна, че държавата прави всичко, което зависи от нея за икономическия просперитет. \r\n\"Дружбата ни със САЩ не върви само по линия на базите, ученията и отбранителната мощ, с тях правим и неща за археологията, културата и историята, каза премиерът.     Той изрази благодарност към Фондация „Америка за България“, която съвместно с правителството и общината работи по мащабния и оригинален проект за реставрация и социализация на базиликата.\r\nВ Пловдив ще участват близо 600 фирми от 34 държави, а страна партньор е Русия.\r\nТази година специализираните изложения са пет – машиностроене, строителна техника, автомобили, транспорт и оборудване, информационни и дигитални технологии и енергетика и екология.     ", "date": "2019.09.23", "title": "Бойко Борисов: Страната ни усилено върви към еврозоната "}
{"url": "https://www.actualno.com/ruse/nov-bylgarski-hram-sv-joan-rilski-shte-se-izgrajda-v-bukuresht-news_1378079.html", "text": "      По покана на Румънската патриаршия, Негово Високопреосвещенство Русенски митрополит Наум, отговарящ за взаимоотношенията между Българската и Румънската православна църква, проведе официална работна среща с Негово Блаженство Румънския патриарх Даниил в столицата Букурещ, във връзка с предстоящото изграждане на нов български храм „Св. Йоан Рилски” в града.      Българският архиерей се придружаваше от представители на българското посолство в Румъния, членове на НПО „Св. Йоан Рилски” и свещеник Кирил Синев от Русе. По време на сърдечния разговор, Негово Високопреосвещенство запозна патриарх Даниил с одобрения от страна на Св. Синод на БПЦ-БП проект за изграждането на храм с прилежаща сграда, където ще се оформи и един своеобразен културно-просветен център на българската общност в Румъния, а тяхното строителство ще се подпомогне и от българското правителство. Негово Блаженство патриарх Даниил даде някои свои препоръки относно реализирането на проекта, като изрази задоволството си от благополучното развитие на предприетите градивни начинания, добрите връзки между двете православни църкви и ползотворното сътрудничество с Негово Високопреосвещенство Русенския митрополит Наум.    ", "date": "2019.09.23", "title": "Нов български храм „Св. Йоан Рилски\" ще се изгражда в Букурещ"}
{"url": "https://www.actualno.com/europe/avstrijci-si-porychvat-drehi-po-internet-poluchavat-ekstazi-za-500-000-evro-news_1378095.html", "text": "      Брачна двойка от австрийския град Линц поръчала дрехи по пощата, но получила хапчета екстази на стойност около 500 хиляди евро в пощенска пратка, съобщи “Курир“, цитирани от БГНЕС.      Според изданието семейството поръчало две рокли онлайн от Холандия. Пристигнали два колета, като единият бил доста тежък. Когато получателите го отворили, жената първо решила, че става въпрос за декоративни камъни, но съпругът й веднага разбрал, че става въпрос за наркотици - в пакета били 24 800 таблетки екстази за обща сума от около половин милион евро.   Учудени, „късметлиите“ отишли с неочакваната пратка до пощенската станция, откъдето пък  съответно бил подаден сигнал в полицията. Австрийските служители на реда установиха, че колетът от Холандия е предназначен за жител на Шотландия. Местните власти вече са установили самоличността на истинския адресат и са го задържали.\r\nСпоред „Курир“  холандските власти все още не са разбрали кой е изпратил пакета със синтетичната дрога.   ", "date": "2019.09.23", "title": "Австрийци си поръчват дрехи по интернет, получават екстази за 500 000 евро "}
{"url": "https://www.actualno.com/europe/poveche-ot-340-vtorichni-trusa-v-albanija-news_1378031.html", "text": "      Албания беше разтърсена от повече от 340 вторични труса след в събота с магнитуд 5.6 и 5.3 по Рихтер, предаде БГНЕС.      Сеизмологичният институт на Сърбия е регистрирал повече от 40 земетресения само в неделя, най-силното от което е било 4.0 по Рихтер. Епицентърът му е бил по-близо до Тирана в сравнение с двата първи труса.   Според албанското министерство на отбраната, това са били най-силните земетресения в страната през последните 20-30 години.\r\nДо момента албанските власти в Дуръс и Тирана не позволяват на много хора да се върнат по домовете си заради множеството вторични трусове. Около 500 души са прекарали и изминалата нощ във временни убежища. Армията е издигнала палатки на футболни стадиони и е изпратила медицински екипи.  Броят на пострадалите е 105 души. Щети са нанесени на повече от 600 сгради, повечето от които построени преди 1990 година.\r\nПремиерът на Албания Еди Рама обяви, че е получил предложения за помощ от Италия, Германия и няколко други европейски правителства. ", "date": "2019.09.23", "title": "Повече от 340 вторични труса в Албания "}
{"url": "https://www.actualno.com/europe/sajtove-za-dezinformacija-pecheljat-235-mln-ot-reklami-news_1378086.html", "text": "      Приходи от реклами ефективно поддържат уебсайтове, обозначени като източници на дезинформация с милиони долари, показва проучване, цитирано от БГНЕС.      Въпреки разговорите за регулиране, експертите казаха на Дойче веле,  че въпросът се нуждае от „цялостно решение на индустрията“.\r\nУебсайтовете, предназначени да подведат обществеността и да разпространяват дезинформация, получават реклами в размер на  милиони долари от някои от най-големите компании в света - въпреки че последните вероятно не знаят за проблема.\r\nОколо 20 000 уебсайта, представляващи риск от дезинформация, генерират приблизително 235 милиона долара годишно, показва проучване, публикувано  от базиран в Лондон глобален индекс за дезинформация (GDI).     „Дезинформацията се ръководи от множество различни участници с различни стимули“, каза за Дойче веле програмният директор на GDI Крейг Фаган. \"Един от стимулите, които виждаме, е финансовият.\"\r\nВсъщност рекламните приходи отдавна допринасят за жизнеспособността на противоречивите сайтове, като бившият помощник на Тръмп и крайно десният идеолог Стив Банън описва това като основен поток от приходи за десни медии във видеоклип, публикуван по-рано тази година.\r\nСлед по-нататъшно разследване Дойче веле установи, че реклами за големи германски компании присъстват в  уебсайтове като Twitchy и Zero Hedge, които са маркирани като източници на дезинформация.    Компаниите включват железопътния оператор Дойче Бан, автомобилния производител „Опел“, „Дойче телеком“, „Пощенска банка“ и др. Макар че е малко вероятно тези компании да са наясно, че техните рекламни пари ефективно финансират дезинформация, фактът подчертава проблема с днешната дигитална рекламна екосистема. ", "date": "2019.09.23", "title": " Сайтове за дезинформация печелят $235 млн. от реклами "}
{"url": "https://www.actualno.com/politics/listata-na-gerb-za-mestnite-izbori-lekari-uristi-arhitekti-news_1378162.html", "text": "      ГЕРБ-София се регистрираха в ОИК за местните избори, предаде репортер на ТОПНОВИНИ. След внасянето на документите областният координатор на ПП ГЕРБ Цветомир Паунов разкри и листата, с която ГЕРБ и СДС ще се явят на изборите в столицата след месец.      Водач на листата на ГЕРБ за общински съветници е Йорданка Фандъкова, втори е кардиологът д-р Иво Петров, трети е досегашният председател на Столичния общински съвет Елен Герджиков, лидерът на групата на ГЕРБ в СОС Малина Едрева е под номер четири. Пети е архитект Ивайло Петков, шести в листата е зам.-председателят на СОС Николай Стойнев. Следват д-р Антон Койчев от СДС и проф. д-р Асен Николов от \"Майчин дом\", обяви областният координатор на партията Цветомир Паунов.   \"Освен представители на гражданска квота има и обновяване на листата от страна на ГЕРБ. От досегашните колеги в СОС на по-предни позиции са Лорита Радева, Силвия Христова, Зафир Зарков и други\", допълни той.\r\nШефът на 119-о училище и бивш зам.-министър на образованието Диян Стаматов и журналистът в БГ радио Симеон Колев, адвокат Георги Геориев, Борислав Бориславов и Радослав Абрашев от СДС са също в листата на ГЕРБ.  Във връзка с критиките на Мая Манолова към управлението на Столична община, председателят на ГЕРБ в СОС Малина Едрева заяви, че  \"лицето, което познаваме от времето, в което беше много ясно задкулисието, днес е основният оратор за прозрачност в Столична община\". \"СДС и ГЕРБ имат своя кандидат за кмет и ние носим отговорност за това. Задкулисието не е присъщо за нас\", посочи още тя и допълни, че ГЕРБ и СДС влизат в кампанията с много ясна програма за развитието на града и с ясни темпове за това. ", "date": "2019.09.23", "title": "Листата на ГЕРБ за местните избори: лекари, юристи, архитекти"}
{"url": "https://www.actualno.com/society/manolova-shte-rabotja-za-grad-bez-periferija-news_1378090.html", "text": "      Дигитализиране на услугите в общината, допитване до гражданите по всички сериозни теми, прозрачни обществени поръчки и публично оповестяване на подписаните от общината договори, запазване на същите нива на данъците, създаване на възможност гражданите да могат да следят как се разходват публичните средства, спиране на източването на общинските дружества, ревизия на „Топлофикация“, изграждане на нови 11 парка в града и промяна на модела на управление на столицата са само част от целите, които са заложени в предизборната програма на кандидата за кмет на градаи бивш омбудсман Мая Манолова за управлението на София до 2023 г., предаде БГНЕС.      Мерките са разписани в пет стълба – „София - светла, умна и почтена\", \"София - чиста, уютна и зелена\", \"София - удобна и подредена\", София - с грижа за гражданите\", \"София - привлекателна и заможна\". Освен споменатите 23 мерки, развити в петте стълба, Манолова ще разчита на още над 340 мерки.   „Светла - защото схемите не обичат светлината. Почтена – защото липсата на корупция е най-добрата инвестиция в една държава и в една община. Умна – защото още от днес трябва да започнем превръщането на нашия град в интелигентен град. Аз искам столицата на България да бъде управлявана от гражданите й. Това не значи, че няма да нося отговорност. С гласа на хората трябва да се вземат решенията. Затова ще въведем електронни референдуми, базирани на блокчейн технология. Блокчейн е не просто най-сигурната технология, а е и най-ефективната антикорупционна мярка. Защото не допуска вмешателство и гарантира истинност на резултата“, заяви кандидатът и разкри, че невъзможността да помогне на много хора като омбудсман, защото тя не отговаряла по дадени теми, я е провокирало да се кандидатира за кмет. Манолова обяви, че кампанията й ще бъде под мотото „Аз отговарям“ и увери, че ще носи отговорност за всяк свое действие, ако бъде избрана за кмет на София.\r\nСред останалите й приоритети са довършването на Околовръстния път и изграждане на вътрешни градски рингове за разтоварване на трафика, премахване на привилегиите за паркиране на висши общински служители, 4-годишна програма за изграждане и ремонт на тротоарите, изграждане на паркинги в центъра, конкретни мерки за чист въздух  - въвеждане на бял билет в дните със змърсен въздух, който ще дава право на жителите да пътуват безплатно в транспорта, миене на града поне 12 пъти в годината, по-добро почистване на града и редовно сметоизвозване; ефект  ивен контрол и строги санкции за горене на отпадъци,  и възстановяване на фасадите на историческите сгради в столицата.\r\nМанолова обеща да положи усилия за съхраняване и възстановяване на „зелените клинове”, осигуряващи свеж въздух от планината, върху които се планира изграждането на част от новите 11 парка. .\r\n„Днес Витоша само визуално изглежда близо до София. В делнични дни гражданите практически нямат достъп до нея. Ще осигурим автобуси всеки ден, ще възстановим лифтовете в съществуващите трасета, ще я превърнем отново в място за отдих и спорт“, закани се Манолова и увери, че ще върне на софиянци къпалнята „Мария Луиза” в Борисовата градина в съществуващите параметри.       Кандидатът за кмет се зарече, че ще спре презастрояването.\r\n„Междублоковите пространства, детски площадки и паркове няма да бъдат застроявани. Собствениците на тези имоти ще бъдат справедливо обезщетявани и ще бъдат освободени от такса смет за терени за озеленяване“, отсече тя и добави, че ще развива София на Север.\r\n„Ще планиране и ще започнем да изграждаме Северна София като привлекателна зона за нискоетажни сгради и еднофамилни къщи. Общината ще изгради инфраструктура и ще осигури транспортни връзки за северния град, разположен между полите на Стара планина и Северната тангента. На терена на летището в Доброславци ще развием центъра на този нов квартал.\r\nИнвестициите няма да бъдат насочвани само към центъра на столицата. Защото София не е само София 1000. София е „Люлин“, „Младост“, „Панчарево“. Културен център и спортна зала ще има във всеки голям квартал. А също и училища. И достатъчно детски градини. И детски площадки. Ще изграждаме канализация там, където няма, както и важни транспортни връзки. Ще продължим развитието на метрото в града“, обяви Манолова.\r\nНаред с това планира да върне лекарските и стоматологични кабинети в общинските училища, както и да въведе общинско направление за лекар-специалист и изследвания в общинските здравни заведения за уязвими групи. Ще работи също така и за осигуряване на архитектурна достъпност за хората с увреждания – скосени тротоари, работещи асансьори, рампи и платформи в метрото, подлезите и трамвая.    ", "date": "2019.09.23", "title": "Манолова: Ще работя за град без периферия"}
{"url": "https://www.actualno.com/curious/10-citata-za-jivota-ot-profesor-vuchkov-news_1378165.html", "text": "             Юлиан Димитров Вучков е роден на 31 януари 1936 година във Варна. Познат е на зрителите с работата си в редица телевизии. Професорът е автор на около 150 публикации в печата и на повече от 20 книги в областта на художествената култура и етиката.\r\nС най-добри чувства припомняме десет от най-култовите изказвания на уважавания професор за различни теми от живота:                 Млада зрителка вбесява по телефона професора с думите:                       ", "date": "2019.09.23", "title": "10 цитата за живота от професор Вучков"}
