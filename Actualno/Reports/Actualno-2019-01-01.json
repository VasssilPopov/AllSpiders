{"url": "https://www.actualno.com/society/novinite-naj-vajnoto-za-denja-1-januari-news_713959.html", "text": "   По традиция, редакционният екип на Ви представя обобщено най-важното за деня!       Дано тази година е по-добра от предишната и дано имаме повече желание да я направим по-добра.   Силни думи, безспорно. Правдиви слова, пълни с горчива истина. И може би щях да им се възхитя, ако не си спомнях кой точно е Румен Радев. 2018 година е в историята. В историята са и цял куп абсурди от действителността ни. Решихме да си спомним някои от тях - без да класираме кой е по-по-най.     Действа както електронна винетка, така и такава, която важи само през почивните дни (събота и неделя). За два интересни сигнала през последното денонощие, адресирани до \"Бърза помощ\" в София, съобщи говорителят на спешната медицинска структура Катя Сунгарска.    Кой какво каза и пожела за нова година от най-големите и известни световни лидери - има общо усещане на еднаквост в уж различните речи, но има и уникални пожелания, типични за публично известния характер на всеки от държавници. 37 души, които живеят в поразения от газова експлозия блок са в неизвестност. Извадено беше обаче живо . Девет души са били ранени, единият от тях – сериозно, когато мъж в кола се е врязал в тълпата, празнуваща настъпването на Новата година на прочута улица в Токио. Въоръжен мъж, крещящ \"Аллах Акбар\", успя да рани трима души, включително и полицай, след като извърши нападение с нож на жп гарата \"Виктория\" в Манчестър. Мъж е бил арестуван в Германия, след като в новогодишната нож опитал умишлено да прегази хора в два града – Ботроп и Есен. Стратегическото командване на САЩ, което е отговорно за ядрения арсенал на Америка, се извини за съобщение в официалния си профил в Twitter, в което казва, че е готово да \"пусне нещо много, много по-голямо\" от топката на \"Таймс Скуеър\" в Ню Йорк. Всички фенове на футбола и спорта обаче със сигурност пазят топли спомените от изминалата година, намирайки поне едно събитие от света на спорта, което ги е зарадвало или вдъхновило.", "date": "2019.01.01", "title": "Новините: Най-важното за деня, 1 януари"}
{"url": "https://www.actualno.com/asenovgrad/mladeji-ot-asenovgrad-s-misija-da-pomagat-na-nujdaeshti-se-news_713749.html", "text": "  Коледните и новогодишните празници отминаха, но добрите дела в Асеновград не приключват с празничните дни. Учениците от Общинския младежки съвет в града са си поставили мисия. А тя е да помагат на нуждаещи се асеновградчани. С тази цел те организираха базари и други благотворителни инициативи за , страдаща от \"Сарком на Юинг\", чиято терапия се провежда в Германия.     Само от последното мероприятие младежите събраха сума в размер на над 1 200 лева. Средствата постъпиха по сметката на детето, като дарения, след проведения базар, наречен ''Коледни усмивки''. Освен изделията, като украсени бутилки и свещи, коледни венци и други, които бяха ръчно изработени от членовете на Общински младежки съвет, се продадоха и две футболни фланелки на \"ЦСКА\" и \"Левски\". Те бяха дарени от един от членовете на младежката организация и предложени на търг, който се проведе в социалната мрежа. В крайна сметка тениските бяха продадени за по 100 лева всяка. В благотворителната кауза своя принос за Ева оставиха и съветници от Общинския съвет на Асеновград.    Следващата благородна инициатива, с която се заемат учениците от Младежкия съвет, е събирането на средства, с което да бъде подпомогнато лечението на . За момичето местният парламент също отпусна средства в размер на 5 000 лева. Лиза страда от множествена склероза и за да не остане парализирана на инвалидна количка се нуждае от вливки, които трябва да й се направят на всеки три месеца за определен период от време. За да подпомогнат идеята, младежите предоставиха останалите от коледния базар за Ева изделия на вече организирания от друга асеновградчанка такъв, за Лизавета. Следващата им стъпка е да разпространят кутии за дарения по града в обекти, като магазини, заведения, фитнес зали.  ", "date": "2019.01.01", "title": "Младежи от Асеновград с мисия - да помагат на нуждаещи се"}
{"url": "https://www.actualno.com/pleven/posreshtat-na-ploshtada-v-pleven-36-ija-ni-kontingent-v-afganistan-news_713938.html", "text": "  С тържествен ритуал на площад „Възраждане” в Плевен на 3 януари ще бъде посрещнат официално 36-ият  контингент на Българската армия, участвал в мисията на НАТО  в Афганистан „Решителна подкрепа“. Ритуалът ще започне в 11,30 ч. пред параклис - мавзолей „Свети Георги Победоносец”. Очаква се на него да присъстват министърът на отбраната Красимир Каракачанов, началникът на отбраната генерал Андрей Боцев, зам.-командващият на Съвместното командване на силите генерал-майор Иван Лалов и зам.-командирът на Сухопътните войски  бригаден генерал Валери Цолов, съобщиха от Единния център за начална подготовка в Плевен.     Контингентът е от 158 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Веселин Василев, помощник-национален командир за формированието в Кабул – подполковник Недялко Киров, помощник-национален командир за формированието в Кандахар – подполковник Димитър Димитров, а командир на ротата за охрана е майор Велин Кехайов.\r\nМеждународната мисия на НАТО в Афганистан „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като член на НАТО, поясниха от Единния център.", "date": "2019.01.01", "title": "Посрещат на площада в Плевен 36-ия ни контингент в Афганистан"}
{"url": "https://www.actualno.com/asia/predpolojenie-tjaloto-na-hashogi-moje-oshte-da-e-skrito-v-rezidencijata-na-sauditskija-konsul-v-istanbul-news_713939.html", "text": "  Все още неоткритото тяло на убития саудитски журналист Джамал Хашоги се намира в кладенеца на градината на къщата на саудитския консул в Истанбул. Такова предположение и твърдение отправя авторитетният турски ежедневник Hurriyet на база нова книга със заглавие: \"Дипломатическо зверство: Тъмните тайни в убийството на Хашоги\", цитиран от Агенция \"Фокус\".     Според написаното \"турските власти смятат, че тялото е в кладенеца, но може да бъде и на друго място в резиденцията\". Саудитска Арабия разреши на турските власти да вземат проба от водата в кладенеца, което не доведе до резултати, но Рияд настоятелно отрече исканията на Анкара да бъде изпразнен кладенеца и да извърши претърсване в него.   \"Тялото можеше да бъде поставено вътре в кладенеца, след като бъде изолирано от водата. Например, може да е поставено в пластмасова торба. Ако е така, все още съществува голяма вероятност тялото да е в кладенеца”, обяснява един от авторите, като отбелязва, че Турция не е в състояние да извърши претърсване на консулската резиденция поради дипломатическия имунитет, произтичащ от Виенската конвенция.\r\nСамата книга е написана на база разкази на турски официални лица, които са чули аудиозаписите от убийството на Хашоги. В тези записи саудитски държавни служители, един от които офицер от разузнаването, обсъждат какво ще направят с Хашоги. След това има и звуци, които представят ясна картина какво се случва с дисидента. А един от основните изпълнители - Салах Мухамад ал-Тубайги, все още не е арестуван и живее със семейството си във вила до Джеда.  ", "date": "2019.01.01", "title": "Предположение - тялото на Хашоги може още да е скрито в резиденцията на саудитския консул в Истанбул"}
{"url": "https://www.actualno.com/europe/germanija-opovesti-celite-si-kato-nepostojanen-chlen-na-syveta-za-sigurnost-na-oon-news_713949.html", "text": "  Външният министър на Германия Хайко Маас определи приоритетите на Германия, която днес (1 януари) зае мястото на страна непостоянен член на Съвета за сигурност (СС) на ООН. Освен Германия, към СС се присъедини временно и Белгия.     Сред целите на Берлин са проблемите на ядреното разоръжаване и контрола върху въоръженията, урегулирането на конфликти, борбата срещу климатичните промени, укрепването на международното хуманитарно право. Тези приоритети са изброени в изявление, разпространено от германското външно министерство, предаде БГНЕС.   \"Съветът за сигурност е най-важния орган на ООН. Германия вече за шести път става негов непостоянен член, но никога  досега очакванията ни не са били толкова големи. Добре сме се подготвили  и искаме да приемем тези предизвикателства\", подчерта Маас.\r\n\"В качеството си на член на Съвета за сигурност на ООН ние ще се концентрираме върху сътрудничеството при урегулиране на кризи\", каза Маас и добави, че Германия също така има намерение \"да включи в дневния ред собствени теми\". Ръководителят на германската дипломация например смята, че трябва да се обсъди проблема, че в много региони на света климатичните промени може да се превърнат в заплаха за сигурността. \"Имаме намерение да работим за това жените да играят по-значителна роля в предупреждението за и преодоляването на конфликти и че жените и девойките да бъдат по-добре защитени от сексуално насилие\", уточни Маас.  ", "date": "2019.01.01", "title": "Германия оповести целите си като непостоянен член на Съвета за сигурност на ООН"}
{"url": "https://www.actualno.com/europe/spasiha-malko-bebe-v-magnitogorsk-news_713947.html", "text": "  Руските пожарникари и спасители успяха да спасят 11-месечно бебе, попаднало под руините на срутилия се след блок в град Магнитогорск, предаде БГНЕС.     \"Спасителите чуха плач. Бебето било спасено, тъй като било в люлка, топло облечено и завито\", написа във Facebook губернаторът на Магнитогорск Борис Дубровски.   Бебето е момченце на 11 месеца. То било откарано в болница, където го проверяват за фрактури. Здравословното му състояние било оценено като положително, детето е в съзнание.\r\nБебето беше открито, след като спасителите временно бяха прекратили  действията си по издирване на оцелели поради опасност от срутване.  Момиченцето е оцеляло при смразяващи температури, достигащи нощно време  до минус 27 градуса по Целзий, съобщи ТАСС. Родителите му също са живи, както и тригодишният му брат, но момиченцето ще бъде транспортирано в Москва, тъй като състоянието му е много тежко.  Част от 10-етажен жилищен блок в Магнитогорск, на около 1700 км. източно от Москва, се срути на 31 декември след експлозия на газовата инсталация в сградата. Досега са открити осем жертви на инцидента, бяха открити само шестима оцелели, сред които и 13-годишно момче.\r\nЕксплозията на газовата инсталация напълно разруши 35 жилища в един вход, други 10 са повредени. В блока от съветската ера са живеели 1100 души. 36 души остават в неизвестност.", "date": "2019.01.01", "title": "Спасиха малко бебе в Магнитогорск"}
{"url": "https://www.actualno.com/sofia/falshivi-signali-do-byrza-pomosht-za-napadnat-ot-mechka-i-za-gorjashta-kyshta-pylna-s-hora-news_713941.html", "text": "  За два интересни сигнала през последното денонощие, адресирани до \"Бърза помощ\" в София, съобщи говорителят на спешната медицинска структура Катя Сунгарска.     Първият е бил за нападение от мечка срещу млад мъж в Банкя. Жена е подала сигнала и е казала, че вижда как млад мъж бил атакуван от мечка и тя почнала да го яде, имало много кръв, пише Агенция \"Фокус\".   \"Моментално е била изпратена линейка. Колегите са заварили 24-годишно момче, което във вилната зона е излязло навън по потник и къси гащи и е премръзнало. Изпаднало е в състояние на хипотермия, което може да бъде и живото застрашаващо състояние, така че по най-бързия начин сме го закарали в противошокова зала на „Пирогов\", обясни Сунгарска, като уточни, че мечка и кръв на мястото не е имало. По-късно проф. Асен Балтов, ръководителят на \"Пирогов\", коментира, че изглежда пациентът е употребил екстази.\r\n\"Имахме един фалшив сигнал за горяща къща в село край Своге. Беше ни подадено, че вътре има бедстващи хора\", каза още Сунгарска. И разказа, че жена с температура 37,2 градуса искала да ѝ бъде пратена линейка и заплашвала, че ако това не стане, ще се обади на \"Господари на ефира\". В крайна сметка бил пратен лекарски екип, който премерил температурата на въпросната госпожа и тя била 36,8 градуса.  Общо в новогодишната нощ \"Бърза помощ\" в София е реагирала на 198 сигнала.\r\nИначе вътрешният министър Младен Маринов благодари на полицаите, пожарникарите и служителите на МВР, които бяха дежурни през новогодишната нощ. Той специално посочи два случая на добра реакция - пожарникари, овладели бързо пожар в резервна постройка към заведение в центъра на София и автопатрул, задържал 47-годишен криминално проявен мъж в Бургас. Полицаите го забелязали сред събралите се да празнуват хора, докато изважда оръжие. Благодарение на бързата им реакция не бе допуснат нежелан инцидент, посочва Маринов.", "date": "2019.01.01", "title": "Фалшиви сигнали до \"Бърза помощ\" - за нападнат от мечка и за горяща къща, пълна с хора"}
{"url": "https://www.actualno.com/plovdiv/plovdiv-napredva-s-podgotovkata-za-spektakyla-s-kojto-se-otkriva-evropejska-stolica-na-kulturata-news_713954.html", "text": "  Сцената за откриването на Пловдив – Европейска столица на културата 2019, вече се издига на 3 нива. Строежът започна на 28 декември и работата по него тече неуморно под надзора на артистичния директор на германската компания Свен Сьорен Байер и техническия ръководител Щефън Фукс. Кулата, на която на 12 януари ще се състои спектакълът \"Ние сме всички цветове\", с който ще започне \"царуването\" на Пловдив, ще има 6 нива и два подиума от по 100 метра, съобщават от Пловдивска община.        Части от кръглата сцена ще бъдат издигани с кран на 3 януари. Очаква се кулата да бъде построена до 5 януари, като екипът на германската компания-организатор Phase 7, изграждащ съоръжението, е от над 200 души. В следващите дни ще продължи конструкцията на двата подиума на булеварда. В седмицата до спектакъла ще бъдат монтирани и над 350 прожектора, които ще превърнат сцената в светещ символ на Пловдив – Европейска столица на културата. До 12 януари ще бъдат проведени редица технически тестове, сред които и такива за видео предаване на мащабни екрани, разположени по кулата. С тяхна помощ зрителите ще могат да наблюдават всеки детайл от спектакъла отблизо, независимо къде се намират.\r\nНа 10 януари ще бъдат поставени буквите, които изписват слогана \"ЗАЕДНО\". Тогава ще бъдат монтирани и пиротехническите средства за голямата художествена заря, с която ще завърши шоуто \"Ние сме всички цветове\".  Зашеметяващата 30-метрова кула, осигуряваща видимост от 360 градуса, ще тежи 200 тона заедно с участниците. Кулата има капацитет да побере едновременно 1500 участници и да предостави на зрителите добра видимост към зрелищния спектакъл, независимо дали се намират на бул. \"Цар Борис III Обединител\", бул. \"Княгиня Мария Луиза\" или на площад \"Централен\". Техническото обезпечаване е поверено на българската компания Joker Media Rental.", "date": "2019.01.01", "title": "Пловдив напредва с подготовката за спектакъла, с който се открива Европейска столица на културата"}
{"url": "https://www.actualno.com/plovdiv/navryh-nova-godina-pojar-izpepeli-pazar-v-plovdiv-news_713955.html", "text": "  Голям пожар изпепели до основи две сергии в квартал „Христо Смирненски“ в Пловдив. Огънят е обхванал съоръженията на импровизирания пазар на кръстовището на улиците „Солунска“ и „Царевец“ в първите минути на Нова година.      Предполага се, че огънят е тръгнал от фойерверките, изстреляни в небето над Пловдив с настъпването на 2019-та година. Общо три са сергиите на това място, като две са напълно изпепелени. По чудо не се е запалил и намиращия се в непосредствена близост магазин „Сани“, като единствено табелата е пострадала от стихията.\r\nПо случая работят разследващи от Второ РУ, които отговарят за район „Западен“ в Пловдив.  ", "date": "2019.01.01", "title": "Навръх Нова година: Пожар изпепели пазар в Пловдив"}
{"url": "https://www.actualno.com/sciencelogy/novo-ustrojstvo-obeshtava-napredyk-v-lechenieto-na-parkinson-news_713961.html", "text": "  Учени са разработили безжично устройство, което може да стимулира мозъка с електрически поток, което потенциално предоставя фино настроено лечение на пациенти със заболявания като епилепсия и болестта Паркинсон пише БГНЕС.     Невростимулаторът, наречен WAND, работи като \"пейсмейкър за мозъка\", следейки електрическата активност на мозъка и доставяйки електрическа стимулация, ако открие нещо нередно, заявиха изследователи от Калифорнийския университет в Бъркли, САЩ. Тези устройства могат да бъдат изключително ефективни за предотвратяване на изтощителни тремори или припадъци при пациенти с различни неврологични състояния, според проучване, публикувано в списание Nature Biomedical Engineering.   Въпреки това, електрическите сигнатури, които предхождат припадък или тремор, могат да бъдат изключително фини, а честотата и силата на електрическата стимулация, необходима за предотвратяването им, са също толкова чувствителни. Може да отнеме години леки корекции от лекарите, преди устройствата да осигурят оптимално лечение.\r\nWAND, което значи безжично устройство за невромодулация без артефакти, е едновременно безжично и автономно, което означава, че след като се научи да разпознава признаците на тремор или припадък, той може сам да регулира параметрите на стимулиране, за да предотврати нежеланите действия. Тъй като устройството може да стимулира и записва едновременно, то е в състояние да регулира тези параметри в реално време.  WAND може да записва електрическа активност през 128 канала, или от 128  точки в мозъка, в сравнение с осем канала при други системи от този тип.  За да демонстрира устройството, екипът използва WAND, за да разпознае и  забави специфичните движения на ръцете при маймуна макак.\r\n\"Процесът на намиране на подходяща терапия за пациент е изключително скъп и може да отнеме години,\" каза Рики Мюлер, асистент в Калифорнийския университет в Бъркли. \"Значителното намаляване на разходите и продължителността може потенциално да доведе до значително подобряване на резултатите и достъпността,\" каза още Мюлер.   \"Искаме да дадем възможност на устройството да прецени какъв е най-добрият начин да се стимулира даден пациент да даде най-добри резултати. И можете да го направите само като слушате и записвате нервните сигнатури\", уточни той.    ", "date": "2019.01.01", "title": "Ново устройство обещава напредък в лечението на Паркинсон"}
{"url": "https://www.actualno.com/business/arhiven-dokument-pokazva-kak-sssr-probutva-defektno-oborudvane-za-aec-kozloduj-news_713801.html", "text": "  Буквално месеци преди „падането на комунизма”, Държавна сигурност (ДС) е съобщила, че СССР опитва да ни пробута дефектно оборудване за V-ти и VI-ти блок на АЕЦ \"Козлодуй\". Това става ясно от от архива на ДС. Документът е от февруари 1989 г. и е подписан от началника на Общинското управление на МВР-ДС – Козлодуй, като е адресиран до началника на Областното управление на МВР-ДС – Михайловград (Монтана). Той е част от пазените от Комисията по досиетата архиви.     Освен установените дефекти на различно оборудване, в документа е констатирано и, че СССР не признава дефектите, а дошлите да ни „напътстват” съветски специалисти много-много не обръщат внимание на експертизата на българските си колеги.    Те са сумирани в 18 точки в архивния документ. Първият пример касае регенеративния топлообменик на филтърната система за очистване на топлоносителя на I-ви контур на V-ти блок. Топлообменникът не може да осигури необходимите топлотехнически параметри, гласи българското заключение. В крайна сметка той е сменен с нов.  Друг пример – твърде малко разстояние между колекторите и корпуса на парогенераторите на V-ти и VI-ти блок. Освен това – челните съединения на статорната намотка на двигателите на циркулационни помпи не са добре укрепени. Заради това е трябвало да се направи допълнително укрепване. Отстранени са и шупли с недопустими размери от корпуса на цилиндър с високо налягане на турбината за VI блок – от български монтажници. А може би най-шокиращият пример е, че е имало повишаване на радиация в реакторното отделение заради разхерметизиране на топлоотделящи елементи. Едно от най-впечатляващите заключения е, че е имало съветски специалисти, опитали да \"критично и обективно\" да посочват недостатъци на оборудването, но според ДС върху тях \"е забелязано въздействие\". Много от съветските експерти обаче през работно време решавали кръстословици, четели вестници, коментирали спортни и политически събития, вместо да работят, казва още ДС. Освен това, \"сутрин автобусите със съветски специалисти са много по-пълни, отколкото в 16:00 часа\", пише в архивния документ.    ", "date": "2019.01.01", "title": "Архивен документ показва как СССР пробутва дефектно оборудване за АЕЦ \"Козлодуй\""}
{"url": "https://www.actualno.com/plovdiv/edno-novorodeno-v-plovdivska-bolnica-i-edno-postradalo-ot-pirotehnika-dete-news_713936.html", "text": "    е проплакало точно в 11:10 ч. Младата госпожица тежи 2 370 грама и е висока 47 сантиметра. Все още не е ясно дали тя е първото бебе, родено за 2019 г. в града под тепетата. На 31.12.18 г. пък в същата болница на бял свят са се появили две деца - едно момиче и едно момче. Дамата, родена в малките часове на последния ден от миналата година - 02:50 ч., е с тегло 3 200 грама и височина 51 сантиметра. Момченцето е проплакало точно в 08:55 ч. сутринта на 31.12.18 г. То тежи 2 850 грама и е високо 49 сантиметра.      То е с нараняване в областта на лицето. Раната му е обработена в Клиниката по лицево-челюстна хирургия. Пострадалият малчуган е освободен за домашно лечение.    Нито един от тях не е хоспитализиран, като петимата са потърсили здравна помощ още преди 23:00 ч. на 31.12.18 г.", "date": "2019.01.01", "title": "Едно новородено в пловдивска болница и едно пострадало от пиротехника дете"}
{"url": "https://www.actualno.com/asia/tvyrdenie-vodeshtijat-izraelskata-armija-podkrepjal-variant-za-ubijstvoto-na-bashar-asad-news_713963.html", "text": "  Новият началник-щаб на израелската армия генерал-майор Авив Кочави е искал сирийският президент Башар Асад да бъде свален, но това било отхвърлено от израелското правителство, което предпочело да си има работа с познат противник, твърди саудитският в. \"Елаф\", предаде БГНЕС.     Цитирайки неназован старши израелски служител, всекидневникът от Саудитска Арабия пише, че Кочави, тогава директор на военното разузнаване, е бил за премахването на Асад от власт заради подкрепата за режима в Дамаск от \"Хизбула\". Съобщава се, че Кочави дори бил готов да приеме вариант за убийството на сирийския лидер. Ръководителят на \"Мосад\" Йоси Коен обаче не бил съгласен, тъй като е считал Асад за човек, с който може да се комуникира по западните канали.   \"Продължителният конфликт в Сирия показа, че Израел често води преговори с режима в Дамаск, за да постигне споразумение в Сирия\", се казва в информацията, цитираща неназования служител, добавяйки, че кабинетът за дипломатическа сигурност \"проведе широки дискусии относно ситуацията в Сирия и реши, че Израел няма да допусне там иранско военно присъствие\".\r\nВ публикацията се посочва, че докато Израел имал няколко възможности да вземе на мушка Асад и представители на неговия висш екип по време на осемгодишната гражданска война, Йерусалим вместо това решил да се съсредоточи върху предотвратяването на иранското окопаване в Сирия. Израелският източник казва за \"Елаф\", че неотдавнашните обсъждания на кабинета по сигурността относно сирийската ситуация подчертават, че Израел няма да приеме каквото и да е иранско военно присъствие в Сирия и че ще направи всичко необходимо, за да изгони Иран от Сирия на всяка цена.  Израелските власти нееднократно изразиха загриженост относно нарастващото иранско присъствие на границите на Израел и контрабандата на модерни оръжия към “Хизбула” от Техеран до Ливан през Сирия, като подчертаха, че и двете са червени линии за еврейската държава. Работейки за предотвратяване на укрепването на иранските сили и прехвърлянето на модерни оръжия към \"Хизбула\", военновъздушните сили на Израел признаха, че извършват стотици въздушни удари в Сирия.", "date": "2019.01.01", "title": "Твърдение: Водещият израелската армия подкрепял вариант за убийството на Башар Асад"}
{"url": "https://www.actualno.com/moresport/sportnata-2018-godina-frenski-strasti-v-rusija-i-detroniraneto-na-mesi-i-ronaldo-news_713052.html", "text": "  2018 година вече е в историята. Всички фенове на футбола и спорта обаче със сигурност пазят топли спомените от изминалата година, намирайки поне едно събитие от света на спорта, което ги е зарадвало или вдъхновило. В следващите редове ще ви представи едни от най-важните събития, както в света, така и в България, които оставиха трайна следа.      2018 година мина под знака на . В продължение на месец всички погледи бяха насочени към терените в Русия, където станаха и не малко изненади. Големите фаворитi като Испания, Бразилия и Германия се сгромолясаха много преди да стигнат до мечтания финал, за да отстъпят място на . Именно на Мондиала „шахматистите“ показаха колко силно е това футболно поколение. Хърватия стана първата държава от Източна Европа, която участва във финала на Световното. Отборът на бившата югославска република направи исторически пробив , с която победа опияни от радост хърватския народ.  По този начин \"шахматистите\" за пръв път в своята история играха на финал на Мондиал, а поколението на Модрич, Ракитич и Манджукич постигна това, което Шукер и компания не успяха през 1998 година.\r\nВъпреки всички паметни срещи в Русия и трите поредни двубоя с продължения, хърватите не успяха да се противопоставят на звездната селекция на „петлите“. Франция без много да блести успя да прескочи груповата фаза, където бе изигран може би най-скучният двубой на целия форум, а именно този с Дания. . Въпреки това през целия турнир френският тим показа най-постоянна игра и предвид падението на всички останали фаворити логично грабна втората си световна титла – точно 20 години след първия големия триумф. „Петлите“, начело с Дидие Дешан показаха по превъзходен начин, че са си научили урока от преди 2 години, когато у дома загуби на финала на Европейското първенство от Португалия. Играчите показаха по най-добрия начин как може да се реваншират за една подобна изпусната титла, а младият Килиан Мбапе впечатлия цял свят с уменията си и само потвърди, че го очаква огромно бъдеще. Той остави в сянката си дори „двамата големи“ – Лионел Меси и Кристиано Роналдо. Аржентина с Меси премина с много мъки групата, а . Голямата звезда на Барселона за пореден път не успя да покаже лидерски качества във важен момент и отнесе огромни, и заслужени критики след Мондиала. Толкова много, че все още не е ясно дали ще продължи кариерата си в „гаучосите“. Роналдо успя да счупи някой и друг рекорд с попаденията си, но това не помогна да стигнат по-далеч от 1/8-финалите. 33-годишният и се превърна в най-възрастния играч на Световно с хеттрик.  Като любопитни факти от Мондиала може да се отбележи, че за пръв път в историята на Мондиалите от първия Мондиал през 1930 г. насам нито една от трите големи сили на Световните първенства – Бразилия, Германия и Аржентина, не бе сред полуфиналистите. Също така първите четирима в последната до лятото класация за „Златната топка” (за 2017 година) също рано-рано си взеха сбогом със Световното - носителят Кристиано Роналдо, подгласникът Лионел Меси, третият Неймар, а четвъртият Джанлуиджи Буфон не пристигна със своята Италия на световните финали. Има само един подобен случай на Световните първенства и той датира от 1962 година.  Едва за пети път в историята се случи  на полуфиналите да се класират само европейски отбори – Англия Хърватия, Белгия и Франция. Предишните четири случая са през 1934, 1966, 1982 и 2006 г. Също така никога досега не се е случвало Европа да спечели четири пъти последователно световната купа, както се случи и това лято. след крайните победи през 2006 на Италия, 2010 на Испания и 2014 година на Германия. По-рано най-много две последователни титли са отивали на сметката на европейците. На последно място, но не и по значение на този Мондиал бе използван за първи път системата за видеоповторение, която се намеси решаващо няколко пъти. Макар и да бяха допуснати отново грешки, то ВАР вече има все по-решаваща роля в европейския и световен футбол. След невероятното Световно първенство, както и с изявите си с Реал Мадрид - Лука Модрич, спечели куп награди през 2018 година. . Той имаше невероятна година, след като бе с основна заслуга за спечелването на , а след това изведе Хърватия с капитанската лента до исторически финал на Световното първенство в Русия. По този начин хърватската звезда сложи край на доминацията на Кристиано Роналдо и Лионел Меси, които през последното десетилетие неизменно грабваха отличието. Звездата на Барселона дори не попадна в топ 3 на най-добрия футболист. Аржентинският гений остана извън призовата тройка за първи път от 2006 година насам, когато бе на 19 години.    Петкратният носител на \"Златната топка\" Кристиано Роналдо пък завърши на второ място в анкетата за шести път в кариерата си, след като бе победител в последните две години, за да изравни големия си съперник Лео Меси. До средата на 2018 година именно Роналдо се считаше за фаворит за „Златната топка“, тъй като направи великолепен сезон и за трета поредна година вдигна трофея от Шампионска лига заедно с Реал Мадрид. След това обаче настъпи времето за Мондиала, където Лука Модрич впечатли повече от него и . Според мнозина футболни специалисти има и друга причина Роналдо да не грабне приза. А именно транферът му от Реал в Ювентус. Редица от световните медии веднага използваха момента, за да пренасочат вниманието към боса на „белия балет“ Флорентино Перес и за това колко силно лоби има във футболните централи и високите етажи на управление на футбола. Това обаче по никакъв начин не омаловажава заслугите на Лука Модрич през 2018 година и това, че наградата му е напълно заслужена.\r\nСъс спечелването на \"Златната топка\" Модрич обра всички големи индивидуални награди, след като по-рано през годината бе обявен за най-добър играч на годината на УЕФА и ФИФА. Отличието на ФИФА и \"Златната топка\" бяха обединени от 2010-та до 2015-та година, но след това се разделиха поради неразбирателства. Модрич се превърна също така в първия хърватин, носител на „Златната топка“, както и общо втория представител на Балканския полуостров след Христо Стоичков, който бе определен за номер 1 в анкетата през 1994 година.\r\nСъщо така хърватинът стана първият футболист в историята, спечелил в една година приза за най-добър футболист на Световното първенство, най-добър играч на УЕФА, приза The Best\" на ФИФА и \"Златната топка\" на \"Франс Футбол\". С подобно постижение не може да се похвали нито един от рекордьорите по брой отличия \"Златна топка\" Лионел Меси и Кристиано Роналдо, въпреки че от десет години насам неизменно един от тях двамата печели най-ценната индивидуална награда във футбола. Модрич обаче сложи край на двойната хегемония и влезе завинаги в историята на футбола. През изминалата година Реал Мадрид сътвори нещо, което малцина вярваха, че ще успее. - трофея от Шампионска лига. Така, срещу успеха си срещу Ливърпул на Олимпийския стадион в Киев, \"белия балет\" стана за 13 път в историята си Крал на Европа и показа, че именно Шампионска лига е техният турнир. Празненствата не продължиха много дълго, тъй като дни по-късно стана ясно, че , за да потърси ново предизвикателство пред себе си. Френският специалист натъжи феновете на Реал и шокира Флорентино Перес с решението, тъй като босът не е свикнал някой да си тръгва без самият той да го е планирал.   Другата голяма \"изненада\" дойде от Кристиано Роналдо. Още след спечеления финал той намекна, че ще напусне \"Сантяго Бернабеу\" след 9 години прекарани там. . Поругалецът напусна Реал, за да подпише с Ювентус. Оствяйки куп рекорди и трофеи след себе си, Роналдо вече пише нова история с \"бианконерите\", с които през 2019 година ще опита да спечели още една Шампионска лига и да вдигне трофея с трети различен отбор. В спортния обзор за 2017 година първата ракета при мъжете бе определен за светлия лъч в родния спорт. Това се случи след завоюваната титла на българина на финалния турнир на ATP в Лондон. Точно след тази титла всички фенове и анализатори смятаха, че Димитров е направил така нужната крачка напред, която в последните години все му убягваше. Хасковлията започна сезона като №3 в световната ранглиста, но след като не успя да спечели нито една титла и се представи изключително бледо в почти всички турнира . В първия за годината турнир – в Бризбън – . Така, тенисистът ни не успя да защити титлата си от 2017 година, както и спечелените точки. На първия турнир от Големия шлем в Австралия Димитров стигна само до ¼-финал, където . Интересното в случая е , че българинът беше сочен за фаворит за спечелване на турнир, нещо което не му се беше случвало досега. Всичките му съперници играеха на границата на възможностите си, а той не винаги успяваше да се нагоди към играта им и правеше куп грешки. На последвалия турнир в Ротердам успя да стигне до финал, където се изправи срещи Роджър Федерер. Там драма има само в първите геймове, тъй като след това Григор получи травма в глезена, и .\r\nМалко преди това се изигра и вече ежегодният турнир в София, на който . Въпреки че през 2017г. вдигна трофея на родна земя и вдъхнови феновете му в родината с една от малкото си изяви в България, то отказа да вземе отново участие с предтекст, че има контузия. След Ротердам нещата за Григор станаха още по-трудни. В Дубай и Индиън Уелс напусна надпреварите още в първия кръг, като дори и 116-ия в света .  До края на сезона най-доброто си представяне записа в Торонто на Роджърс Къп, като на ¼-финалите отпадна от Кевин Андресън. Що се отнася до останалите три турнира от Големия шлем, извън този на Australian Open, представянето му също бе разочароващо. . Българският тенисист загуби от испанеца Фернардо Вердаско с 6:7 (4), 2:6, 4:6 и за девети път при деветото си участие не успя да стигне до втората седмица на най-престижния турнир на червени кортове.  На Уимбълдън отпадна още на старта от Стан Вавринка, който тогава все още се възстановяваше от контузия. Това бе един от многото двубои за Григор, в които просто не съумя да намери играта, на която бе способен и всички негови грешки бяха наказани.\r\nЗа втора поредна надпревара от най-силните в тениса .  След 1:3 на Уимбълдън, в Ню Йорк падна още по-безапелационно на US Open - 3:6, 2:6, 5:7 и се прости с надеждата си за запаметяващо участие в Ню Йорк. Това бе първо отпадане на толкова ранна фаза за българина тук от 2013 г. През 2017 година той се прости с надпреварата във втори кръг с поражение от Андрeй Рубльов.\r\nСезонът за Григор определено не беше от най-добрите, но светът на тениса вече се вълнува . След като Григор бе избран за голямото разочаровение на изминалия сезон, то идната година е точният момент, в който да покаже целия си талант и възможности. Точно, когато и очакванията към него са сведени. Американецът дойде в щаба на българина по покана на треньора му Дани Валверду и всички ще работят заедно, за върнат Григор обратно към успехите. След като 2017 година поднесе повече разочарование за най-добрия български боксьор в тежка категория, то 2018 година бе изпълнена с надежда за . В началото на година той все още се възстановяваше от травмата, която го спря за . Така, в началото на март след възстановяването на българина вече започнаха да се изброяват и имена на боксьори, срещу които Пулев да се изправи след повече от година без двубой. Първоначално от международната боксова федерация (IBF) насрочиха промоутърски търг за мач между българската звезда в тежката категория на професионалния бокс и американеца Доминик Бризийл, който да се проведе през април. Не след дълго обаче този ватиант отпадна и веднага на хоризонта се появи ново име – Дилиън Уайт. Причината да отпадне двубоя с Бризийл бе, че вече е имал насрочен двубой с Дионтей Уайлдър за световната титла на WBC (Световен боксов съвет) през лятото, тъй като счита това за по-лесния път към върха.\r\nТогава мениджърът  на Антъни Джошуа и Уайт, Еди Хърн също се намеси и обяви, че е получил писмо от IBF, от където насрочват мач между Кобрат и Дилиън, а победителят ще се изправи срещу Джошуа.  Перфектният вариант за Кубрат, за да се добере отново до възможност за битка със световния шампион. Да, ама не. Въпреки че българинът . Уайт не е одобрил поставените условия и заедно със своя мениджър Еди Хърн не се поколебаха да предпочетат за съперник Джоузеф Паркър. Така месеците минаваха, а Кобрата така и не съумяваше да си намери противник. Джарел Милър – „Голямото бебе“ бе също сред спряганите, но само, за да се изгуби още повече време до завръщането на Кубрат на ринга. Въпреки близо почти година в търсене, все пак имаше бой, и то на родна земя. Кобрата се изправи на родна земя срещу братовчеда на Тайсън Фюри – Хюи. Именно той бе, може би, най-сериозният противник за българина след разбира се Владимир Кличко. Мачът в „Арена Армеец“ бе истинско зрелище, а . Българинът спечели претендентския мач във версия IBF на световния бокс и заслужи правото да е задължителен опонент на световния шампион Антъни Джошуа. Кога ще е мачът помежду им, все още не е ясно.\r\nИзминалата година бе важна за Пулев и в един друг аспект в професионален план. През 2018 година , която дълго време се възползваше от лоялността му и го използваше, за да бъде спасена компанията от фалит. В крайна сметка обаче, Пулев скъса договора си с германците и веднага се насочи към българина Ивайло Гоцев, който е сред топ промоутърите в бокса с неговата агенция \"EPIC Sports and Entertainment\". Самият боксьор дори призна, че сам е платил неустойката си само и само да се раздели с немците, а двамата с Гоцев организираха заедно двубоя с Хюи Фюри. Самият Гоцев сподели, че вярва в това Кубрат да стане световен шампион, но задължително трябва да мине през подготвителен лагер в САЩ. А българинът дори предприе още по-решителна стъпка.\r\nВ началото на декември бе обявено, че . Професионалният боксьор подписа договор с компанията \"Топ Ранк\", ръководена от популярния мениджър Боб Аръм. 87-годишният Аръм е сред най-влиятелните личности в този бизнес в САЩ. Неговата фирма е организирала мачове с участието на Мохамед Али, Шугар Рей Леонард, Джордж Форман, Ивендър Холифийлд, Оскар де ла Оя и Мани Пакиао. Заедно обявиха големи цели и 3 двубоя на българина за 2019 година, които вече са заложени в договора му. А дали един от тях ще бъде срещу Антъни Джошуа... Предстои да видим. През 2018 година имахме и немалко поводи за гордост със спортните  постижения. Тайбе Юсеин стана световна и европейска шампионка по борба,  като донесе единствения златен медал за България от световни първенства в  олимпийска дисциплина през 2018 г. .  Юсеин има и две сребра зад гърба си, спечелени през 2012 и 2013 година.  Тази година обаче се оказа повратна в кариерата на Тайбе, която покори  световния връх и зарадва цяла България. Преди нея пък Биляна Дудова  спечели сребро в категорията до 57 килограма. Шестото място на  Александра Жекова в сноуборда пък беше най-силният резултат на страната в  зимните олимпийски игри в Пьонгчанг.\r\nНай-добрият български плувец в момента Антъни Иванов се класира за  финала на 200 метра бътърфлай. Иванов даде шесто време в сериите -  1:51.81 минута, като това е и национален рекорд в дисциплината. Той  подобри собственото си постижение от 2016 година в Канада - 1:54.80  минута. в малък басейн в Ханчжоу. Той счупи постиженията на 50 метра бътерфлай и  на 200 метра свободен стил за мъже в четвъртия ден на шампионата на  планетата. На 50 метра бътерфлай Иванов финишира 30-и в сериите с време  23.42 секунди и си върна рекорда в дисциплината, който за кратко бе  притежание на Иван Алмаджиев - 23.81. През август завърши на 8-о място  във финала на Европейското първенство по плуване в дисциплината 200  метра бътерфлай.\r\nИзминалата година бе невероятна и за една млада надежда в леката атлетика. Малко  по-късна талантливата българка грабна златото на младежките  Олимпийски игри в Буенос Айрес (Аржентина). Тя стана сребърна медалистка  на Европейското първенство до 18 години в Гьор (Унгария). На балканско  ниво Александра взе титли в зала в София на първенство до 20 години на  троен скок и в Истанбул до 18 години на скок на дължина и на троен скок.  Постижението от 14.18 метра от Световното първенство е най-добро в  света за годината за девойки под 20 години и европейски рекорд до 18  години. С това постижение тя получи квота за участие на Европейското  първенство в Берлин.\r\nВтората в класацията за най-добър спортист в Берлин. Българската скачачка в скока на височина преодоля 200см,  което се оказа достатъчно за отличието. Преодолените 200см от Демирева  са изравнен нейн личен рекорд. През тази година тя също преодоля веднъж  200-те сантиметра. .  Момичетата от Хасково триумфираха на двойки, след като на финала в  Уелва, Испания, разгромиха френския дует Ане Тран и Емили Лефел с 2:0  гейма (12, 10) само за 42 минути игра на корта. Ансамбълът ни по художествена гимнастика в състав Симона Дянкова,  Елена Бинева, Мадлен Радуканова, Лаура Траатс и Стефани Кирякова, също  направи фурор. бронзов медал в многобоя, който им осигури квота за Олимпийските игри в  Токио 2020 г., и титлата на пет обръча. От Европейското гимнастичките  завоюваха злато на 3 топки и 2 въжета и бронзови отличия в многобоя и  отборното класиране заедно с девойките индивидуално. Краят на сезон 2017/2018 в Първа професионална лига не предложи нищо непредвидено за родните запалянковци. През май месец Лудогорец вдигна своята седма поредна шампионска титла и си гарантира участие в Шампионска лига. Разградчани, начело с Димитър Димитров – Херо, си и отново показаха, че останалите отбори са все още много зад тях в игрово отношение. Въпреки шампионската титла, . В началото на юни бе назначен Пауло Аутори за главен мениджър на отбора. Това обаче не се хареса на родния специалист и незабавно напусна клуба, оставяйки Аутори. . С подновяването на новия сезон и неособено доброто представяне на „орлите“ в Европа за техните стандарти – Аутори си тръгна бързо-бързо. По този начин се стигна до изненандващото за повечето назначаване на Антони Здравков за старши-треньор. Трябва да отбележим обаче, че от началото на новия сезон 2018/2019 разградчани отнасят сериозни критики за играта си. Въпреки че играха в групите на Лига Европа, , и са убедителни лидери в родното първенство – е видно за всички, че , която наложи през последните години. Лудогорец продължава да е най-добрият отбор в България, но вече разликата с останалите не е толкова голяма, колкото преди. И ако не бяха и на ЦСКА, както и не малко спорни отсъждания в полза на разградчани, то първенството, може би, нямаше да изглежда толкова предрешено още от сега. Като стана въпрос за основните конкуренти на „орлите“, то и за двата тима 2018 година не може да се счита за успешна. „Сините“ за пореден път се представиха много колебливо, но в края на сезона показаха силни игри и стигнаха до финал за Купата на България, където отстраниха „червените“. Само, за да се стигне . Тогава, воден от Делио Роси, отборът изигра силен мач, атакуваше постоянно и създаде куп положения, за разлика от „белите“, които не смееха да излязат от половината си. Мач, който може да остане в учебниците като описание срещу липсата на късмет. Нямаше никакво съмнение кой е по-добрият отбор на Националния стадион „Васил Левски“, но въпреки това купата отиде при Славия. Няма как обаче да не споменем и невероятния мач, който направи вратарят Георги Петков. Опитният страж сътвори великолепни спасявания, за да помогне на отбора си. „Белите“ обаче не успяха да стигнат до втори трофей, тъй като загубиха от Лудогорец за Суперкупата на България.  Въпреки загубения финал от „Герена“ не уволниха Делио Роси, но не задълго.  . С новия сезон се появи появи и малко светлина на „Герена“. Пристигна Славиша Стоянович за треньор, . До известно време отборът дори бе лидер в класирането, но след отпадане на 1/8-финал за Купата на България от Черно море абсолютно всичко се преобърна и вече отборът е на 10 точки от Лудогорец. И това дори вече не е най-големият проблем за феновете на тима. За „Весела Коледа“ пристигна предупреждение от УЕФА, което , ако не платят малко над 2 млн. лева до 28 февруари. Така, макар и без футбол празниците за „сините“ фенове се развалиха.\r\n2018 година не донесе трофей и на ЦСКА. Извън футболния терен бяха обявени две големи новини за отбора от „Армията“ – първо, че ще , а втората, че . Иначе, както е по стара футболна традиция и „червените“ смениха няколко треньора. Първо Христо Янев замени Стамен Белчев след края на миналия сезон. Легендата на тима обаче бе само за няколко месеца – до назначаването на Нестор Ел Маестро. Роден в Сърбия, но живял във Великобритания, Ел Маестро заинтригува всички с автобиографията си. Сменял няколко пъти името си, минал през Бундеслигата, печелил титлата със Спартка Търнава. Той обаче . Не толкова заради странните си изказвания понякога, а заради това, че откакто е начело . Заради това и на „Армията“ се прибягна до интерсен ход, който може да претърпи развитие в бъдеще. А именно назначаването на бившия треньор на Левски и Литекс Люпко Петрович като консултант на клуба. Каква обаче точно ще бъде неговата длъжност и дали няма да афектира на работата на Ел Маестро ще стане ясно през 2019 година.\r\nИнтересна бе изминалата година и за българския национален отбор. В края на януари стана ясно, че България ще бъде в една група в новия турнир на УЕФА Лигата на нациите с отборите на Норвегия, Кипър и Словения. Очаквания към „лъвовете“ този път бяха сведени до минимум, а и от щаба, начело с Петър Хубчев също не поставяха особено високи цели. Въпреки това националите ни направиха една доста прилична кампания в турнира и дори малко не им достигна да завършат на първо място, и да играят плейофи за място на Евро 2020. В Лигата на нациите отборът ни започна с три поредни победи и ентусиазира феновете. След това обаче и в крайното класиране Норвегия завършва с 13 точки, а България – с 11. Кипър остана на трето място с пет, а Словения последен в групата с едва три точки. Националният селекционер обаче показа, че е свършил много добра работа що се отнася до съблекалнята. Футболистите показаха, че могат . През 2019 година предстои голямо предизвикателство – квалификациите за Европейското първенство. Задачата ще е много трудна, защото сме в . Мачовете от квалификациите ще се проведат в периода март - ноември 2019-а година, като тогава националите ни ще покажат дали имат воля и сила за класиране на голям футболен форум. На фона на всички тези събития, свързани с българския футбол. . Самият той бе обявявал, че не смята отново да се кандидатира, но се видя, че това него желание се е изпарило. Михайлов е начело на БФС от 2005 година и на тези избори е преизбран за четвърти пореден път. А дали този мандат ще бъде запомнен с нещо по-добро от предишните... Всички се надяваме.", "date": "2019.01.01", "title": "Спортната 2018 година: Френски страсти в Русия и детронирането на Меси и Роналдо "}
{"url": "https://www.actualno.com/america/amerikanski-voenni-se-posheguvaha-che-shte-pusnat-jadrena-bomba-news_713948.html", "text": "  Стратегическото командване на САЩ, което е отговорно за ядрения арсенал на Америка, се извини за съобщение в официалния си профил в Twitter, в което казва, че е готово да \"пусне нещо много, много по-голямо\" от топката на \"Таймс Скуеър\" в Ню Йорк.     Първото съобщение, публикувано малко преди Нова година, гласеше, че ако някога има нужда, ще пусне нещо по-голямо от топката на \"Таймс Скуеър\". Съобщението с видеоклип, показващ стратегически бомбардировач В-2, който хвърля бомби, пише БГНЕС. Бързо обаче туитът беше изтрит и беше пуснато официално извинение.   Традицията с \"падането на топката\" на \"Таймс Скуеър\" започва през 1907   г. и се състои в това, че ярко осветена топка на специален стълб се   спуска на 43 метра в 60-те секунди преди полунощ, за да остане в покой,   когато започва новата година.\r\nИнцидентът предизвика възмущение онлайн. Бившият шеф на американската служба за правителствена етика Уолтър М. Шауб-младши написа: \"Що за маниаци управляват тази страна?\"  Джо Сиринчоне, автор на \"Ядрените кошмари, осигуряване на света преди да е станало късно\", каза: \"В началото не вярвах, че това може да е реално. Но беше\".\r\nСтратегическото командване на САЩ е едно от 10-те обединени командвания в американското министерство на отбраната на САЩ. То е базирано във военновъздушната база \"Офът\" в Небраска. Мотото на командването е \"Мир е нашата професия\", който също е бил използван в хаштаг формата в противоречивия туит.   ", "date": "2019.01.01", "title": "Американски военни се пошегуваха, че ще \"пуснат\" ядрена бомба"}
{"url": "https://www.actualno.com/tennis/grigor-dimitrov-igrae-vtorija-si-mach-v-brizbyn-rano-sutrinta-news_713960.html", "text": "  Първата ни ракета Григор Димитров ще се изправи срещу австралиеца Джон Милман в мач от втория кръг на турнира в Бризбън утре (2 януари) в 3 часа сутринта българско време. Това стана ясно, след като организаторите на турнира публикуваха програмата за третия ден на надпреварата.     Двубоят на първата ракета на България и 38-ия в световната ранглиста австралиец е насрочен за първи на централния корт в Бризбън, който носи името на легендата Пат Рафтър. Това ще бъде втора среща между двамата, като любопитното е, че първата бе отново в Бризбън преди година, и то на същата фаза на турнира. Тогава Гришо победи с 4:6, 7:6(8), 6:3.   Името на Милман стана по-популярно в света на тениса, след като през миналата година на US Open.\r\nПри успех сега Димитров ще се изправи срещу втория поставен в схемата Кей Нишикори или американеца Денис Кудла в спор за място на полуфиналите. Припомняме, че преди 2 години - през 2017 година, Димитров игра с Нишикори на финал точно на този турнир и спечели в три сета, като това е единствената победа на българина над японеца.  ", "date": "2019.01.01", "title": "Григор Димитров играе втория си мач в Бризбън рано сутринта"}
{"url": "https://www.actualno.com/curious/ima-li-zodii-koito-lesno-namrazvat-vsichki-news_713878.html", "text": "  Мизантроп е човек, който открито мрази човечеството. Подобни хора са вечно сърдитите съседи, които се оплакват, когато слушате музика след 10 часа. Хората, които се отдалечават от вас и вашето дете на самолета преди излитане, предполагайки, че детето ви ще бъде проблем, и администратор-асистент, който ви кара да се наредите обратно на опашката, когато имате нужда само от отговор на прост въпрос.     Срещаме се с такива хора всеки ден - но знаете ли, че има вярване, че  зодиакалният им знак също \"помага\" и ги прави толкова сърдити и негативни? Има някои зодиакални знаци, които са истински мизантропи. Ето кои са те: Не че Скорпионите очакват всеки да ги разочарова и да ги предаде, но те са склонни да бъдат подозрителни и да чакат тези неща да се случат. При Скорпионите сте виновни, докато не докажете, че сте невинни. Трябва да им докажете, че сте достойни за доверие и да ги убедите, че няма да ги разочаровате.  Тъй като Скорпионите са толкова чувствителни, лесно можете да ги нараните, без да знаете с какво точно. Тогава те ще развият негативно отношение и докато се усетите, ще започнат да мразят всичко и всички около себе си. Козирозите тайно мразят хората, когато ги отблъснат или не приемат начина им на работа. Козирозите знаят какво правят, затова не трябва да бъдат наблюдавани на всяка стъпка от пътя. Те са най-надеждният и трудолюбив знак, така че когато им нямате доверие, че ще свършат работата по най-добрия начин, това ги кара да се дразнят.       Те не се нуждаят от непоискани мнения. Нещо повече - те ги карат искрено да се дразнят и настройват негативно към човека, който си позволява да ги дава. Девите тайно мразят необмислени действия и хора, които не действат по начина, по който Девата иска. Ако не сте сериозни, когато трябва, или когато Дева иска, това може да доведе до неприятности и скандали. И ако не поставите мръсната си чиния в мивката или не върнете предмета, който сте взели, обратно на мястото му, Девата много ще се разстрои.\r\nКогато Девите се чувстват претоварени от невежеството на други хора и / или липсата на уважение и отговорност, те мразят всички хора по света.  Христина Лозанска    ", "date": "2019.01.01", "title": "Има ли зодии, които лесно намразват всички?"}
{"url": "https://www.actualno.com/society/fojerverkite-po-nova-godina-radost-i-negoduvanie-snimki-news_713942.html", "text": "  Количеството и феерията от фойерверки и пиротехника, с която традиционно се посреща Нова година, предизвикаха поредни ожесточени спорове във Facebook.     Във Facebook групата \"Забелязано в София\" няколко потребители публикуваха снимки с \"гилзи\" от фойерверки и попитаха кой ще чисти след празнуващите по този начин. Те бяха подкрепени от мнозина, но и мнозина им опонираха с аргументи като \"отидете в гората и ще ви е спокойно\", както и със вероятно от дрон на \"избухналата\" във фойерверки София.  Р. Василев/Facebook   Някои потребители пък подканят пускащите снимки да се хванат да почистят, вместо да снимат, а други посочват как в много държави в чужбина хвърлянето на пиратки е силно ограничено – например в Нова Зеландия се готви референдум всякаква пиротехника да бъде забранена и да се ползва за празнични поводи само от официални държавни и общински органи.  Emma Taylor/Facebook     Отделно, според приложението AirSofia около полунощ в София е имало замърсяване с фини прахови частици заради фойерверките - 500-600 микрограма на кубичен метър при пределна норма от 50 микрограма. Сега обаче въздухът над столицата е далеч по-чист, заради лекия вятър. ", "date": "2019.01.01", "title": "Фойерверките по Нова година - радост и негодувание (СНИМКИ)"}
{"url": "https://www.actualno.com/europe/v-germanija-arestuvaha-myj-probval-da-gazi-migranti-news_713953.html", "text": "  Мъж е бил арестуван в Германия, след като в новогодишната нож опитал умишлено да прегази хора в два града – Ботроп и Есен, предаде The Guardian.     Арестуваният е 50-годишен, като при първия опит да извърши покушение – в Ботроп, е бил усетен навреме от жертвите, които са се отдръпнали. След това обаче той, в центъра на Ботроп, мъжът успял да се удари няколко души, като ранените са от сирийски и афганистански произход.   След извършеното, нападателят подкарал към Есен. Там той опитал да блъсне хора на автобусна спирка, но е бил арестуван. При ареста той говорел против мигрантите, има непотвърдена информация и, че не бил психически стабилен. Няма потвърждение и дали нападателят е германец, но германската полиция казва, че е от Есен.", "date": "2019.01.01", "title": "В Германия арестуваха мъж, пробвал да гази мигранти"}
{"url": "https://www.actualno.com/sofia/shte-ima-dve-platna-za-vlizane-v-sofija-prez-vladaja-news_713909.html", "text": "  През днешния 1 януари, 2019 година (светлата част от денонощието) ще бъдат пуснати две ленти за влизащите автомобили в София през Владая (път I-1 /E-79/), съобщава АПИ.     Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".\r\nОт 14:00 часа до 20:00 часа се спира движението на камионите над 12 тона по автомагистралите и най-натоваренитe пътища. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). Става въпрос за всички автомагистрали, както и следните пътища:\r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;  - път I-1 - от Благоевград до ГКПП \"Кулата\"\r\n- път I-4 п. в. \"Коритна\" - Велико Търново - Шумен\r\n- път I-5 Русе - Велико Търново    - път I-8 ГКПП „Калотина“ - София\r\n- път I-9 Варна - Бургас\r\n- път II-18 Околовръстен път на град София\r\n- път II-99 Бургас - Царево   ", "date": "2019.01.01", "title": "Ще има две платна за влизане в София през Владая"}
{"url": "https://www.actualno.com/curious/dneven-horoskop-za-2-januari-news_713965.html", "text": "        През този ден ще ви се наложи да впрегнете всичките си сили и възможности, за да се справите с предстоящите задачи. Усилията ще си заслужават, така че не се отказвайте. През този ден силата ви ще е в преговорите и договарянето на условия. Вечерта нищо не ви пречи да продължите празнуването на Новата година.      Днес ще бъдете във върхова форма. Сега е моментът да започнете да реализирате всяка грандиозна идея, която ви хрумне.     Това е ден, който ще бъде линията, разделяща вашето минало от бъдещето. Очакват ви прекрасни дни, които напълно сте заслужили с добрината си.    Вашето търпение днес може да ви изиграе лоша шега. Понякога трябва да тропнем по масата и да не отстъпваме от мнението си. Това трябва да направите и вие. Пътят към ада е постлан с добри намерения. Това ще важи за вас днес с пълна сила. Не правете нищо извън силите и ресурсите си.   Днес нещата ще се развият точно по начина, по който сте ги предвидили преди време. Не бъдете жестоки и не казвайте: \"Аз ви казах!\" Наследете се мълчаливо на триумфа ви.    Днес не се колебайте да се свържете с всички, които сте забравили да поздравите за празниците. От телефонните разговори ще произтекат приятни срещи. Днес едва ли ще постигнете всичко, което сте наумили. А и така е по-добре. Иначе няма да може да се насладите на всеки едни успех подобаващо.    Това е ден, в който да се опитате да продължите почивката си. Със сигурност не е препоръчително да се захващате със сериозни дейности. Поспете повечко. Ако виждате, че моментът не е подходящ за изясняване на отношения и споделяне на чувствата - най-добре не го правете. Подарете си ден само за вас. Очаква ви натоварен, но плодотворен ден, в който ще сте доволни от себе си, въпреки страховете, които сте изпитвали. Това е моментът да се разделите със съмненията във вашите възможности.", "date": "2019.01.01", "title": "Дневен хороскоп за 2 януари "}
{"url": "https://www.actualno.com/europe/tragedijata-v-magnitogorsk-desetki-prodyljavat-da-sa-v-neizvestnost-video-news_713910.html", "text": "  Общо седем загинали са били извадени изпод развалините на жилищния блок в Магнитогорск в Урал, където вчера (31 декември) стана газова експлозия.     До момента е ясна самоличността на петима от намерените загинали. Още 37 души, които живеят в блока, обаче са в неизвестност, информира руската новинарска агенция \"Интерфакс\".   И в момента пожарникари и служители на съответните държавни служби продължават да работят на мястото на трагедията. Досега са извозени отломки с общо 37 самосвала – около 370 кубични метра материали от разрушението. Работата върви бавно, защото има опасност от допълнителни срутвания и трябва непрекъснато да се правят нови и нови изчисления.   В новогодишното обръщение на руския президент Владимир Путин, излъчено по \"Първи канал\" за часовата зона на Москва 1 час преди настъпването на новата 2019 година в България, руският държавен глава не спомена и с една дума трагедията. Той говори за повишаване на жизнения стандарт и необходимостта руския народ да се обедини, за да постига целите си, както и че Русия никога не е имала \"помощници\" и няма и да има в своя път.", "date": "2019.01.01", "title": "Трагедията в Магнитогорск - десетки продължават да са в неизвестност (ВИДЕО)"}
{"url": "https://www.actualno.com/society/2018-godina-v-35-absurda-news_713000.html", "text": "   2018 година е в историята. В историята са и цял куп абсурди от действителността ни. Решихме да си спомним някои от тях - без да класираме кой е по-по-най. Не се считаме за достатъчно квалифицирани да направим класация - такива висоти са ни непосилни!       1,3 млн. души в работоспособна възраст не се трудят и не си търсят  работа. Това показват статистическите данни на НСИ за последното  тримесечие на миналата година. Руският  патриарх Кирил в назидателна реч се скара на българските официални  власти за отношението им към Русия по случай 3 март. Това става ясно от  видео на срещата между Кирил, българския патриарх Неофит и президента  Румен Радев.  С подобни раболепни управници такова унизително отношение към България ни е гарантирано вовеки.    Президентът Румен Радев, който е на посещение в пловдивската 68-ма  бригада \"Специални сили\", изненада присъстващите с демонстрация на  коремно превъртане на висилка. Според източници на действията на Радев били предварително планирани и по сценарий, а не  спонтанно действие - доказателство е фактът, че всички присъстващи  телевизии заснеха всичко от началото до самия край.   Чудесно  е, че имаме президент-нинджа, като знаем как се развиват с ядрените  оръжия едни хора с по-дръпнати очи. Но все пак това са опасни упражнения  за националната сигурност, затова трябва да ползваме вицепрезидента.      До края на българското европредседателство борбата с корупцията ще   бъде на практика блокирана, алармираха юристи и депутати. Причината е,   че новата ресорна мегакомисия, която по закон трябва да заработи от   началото на тази седмица, ще се формира месеци наред. Не е ясно какво ще   работят дотогава служителите, които се прехвърлят в нея. Това ще  забави  плановете на премиера Бойко Борисов \"до две-три години\" да се  справи с  корупционния проблем, както обеща пред европарламента миналата  сряда.   Ние   отдавна живеем в \"пауза на борбата с корупцията\". И по всичко личи, че   тя ще продължи далеч след края на европредседателството.  Законът за мерките срещу изпирането на пари не може да бъде приложен  все още в България, защото Министерският съвет още не е написал  правилник за прилагането му. Това става ясно от официална позиция на  Асоциацията на българските работодатели (АОБР), в която въпросът се  поставя ребром пред премиера Бойко Борисов, правосъдния министър Цецка  Цачева, председателя на правната комисия в парламента и депутат от ГЕРБ  Данаил Кирилов и ръководителя на Агенцията по вписванията Габриела  Козарева.   : Правилно!  Ако не го блокира, ще блокира държавата! Защото тя от това живее - тази  държава, която всеки ден гледаме основно по телевизора!  Заради невъзможността да бъдат лекувани в България и да получат  навреме лечение в чужбина като български граждани принуждава немалко  българи да търсят алтернатива – да приемат гражданство на друга държава в  ЕС.   Разбираемо - когато държавата се откаже от гражданите си, и те правят същото.  Представители на хората с увреждания трябваше да се срещнат с  депутати от БСП, но ръководството на парламента не ги допуска в  сградата, защото бяха облечени с фланелки с надпис „Системата ни убива”.  : Всъщност хората с увреждания са в парламента - те са увредени и умствено, и морално.  Смърт, гибел – дали няма да ми направят животоспасяваща операция или  ще ми забият нож в гърба, това е едно и също. Моля тези хора да  преразгледат решението си – вместо да поживеем, да се порадваме на  живота, те ни карат да умираме. Това заяви Мария Стойнева – възрастна  жена, имаща спешна нужда от смяна на аортна клапа. Стойнева трябва да  доплати 10 000 лева, за да ѝ бъде сложена аортна клапа, а процедурата е  спешна.  От  думи явно не разбирате - тогава знайте, че някоя такава жена ще има  роднини. Те пари за клапа няма да имат, но за някоя пушка ще намерят!   между автобус и лек автомобил на АМ \"Тракия\" взе няколко човешки жертви   и както обикновено в такива случаи прикова медийното и общественото   внимание. Един от ярките примери обаче как не се отразява такава   трагедия и каква медийна политика се налага в такива случаи на някои   работни места беше даден от двете най-големи частни български телевизии -   Нова телевизия и bTV.    България продължава да изумява с безумно дългите и тромави процедури,  свързани с правенето на бизнес. Зашеметяващите 269 дни или около девет  месеца средно са нужни на една фирма, за да се \"върже\" към  електроразпределителната мрежа у нас.   Правилно! Търпението е основна бизнес ценност и само на най-упоритите трябва де се дава зелена светлина.  Бой, обиди и скандали - така започна драматичното заседание на  Националния съвет на СДС в \"Красно село\", на което трябва да се реши  съдбата на партията.  : Нуждата от бой назрява отдавна, но е много по-мащабна от въпросното мероприятие.  Министърът на вътрешните работи Валентин Радев сложи черна превръзка  на окото си в знак на солидарност с ранения полицай Гергана Зашева. : Някои са ранени само физически. Други - ментално. Развалените менталисти ни управляват - колко ни е тогава на нас акълът?  \"Противно на това, което се твърди в официалния клип на Съвета на ЕС,    чието председателство този месец пое България: \"Не\" никога не значи    \"да\". Основно правило за съгласие и уважение към жените\". Това написа    френския евродепутат Карима Дели, която е председател на Комисията по    транспорт и туризъм в Европейския парламент и която поиска сваляне на    клипа за българското председателство на ЕС.  В самия клип се прави    художествена алюзия с кимането с глава, което в България и в чужбина    означава различни неща. \"Когато я срещнете за пръв път, може да Ви даде    грешен сигнал. Помнете, тук \"не\" може да значи \"да\". Не че се опитва  да   ви обърка, кани Ви да я опознаете сами\", се казва в българското  видео.   Не е ясно дали Дели знае за тази българска национална  особеност.  То бива, бива борба срещу тормоза, но някои хора сериозно прекаляват...  Над 70 души - или общо 72-ма, са успели да избягат от затвора само за  последните 5 години. Повечето от бягствата обаче си остават \"тера  инкогнита\" за обществото - защото информация в публичното пространство  липсва. Бегълците са изтърпявали присъди за убийства, блудства,  изнасилвания, кражби, грабежи, наркотици, измами, контрабанда и телесни  повреди. Министерството на правосъдието обаче крие имената им с  абсурдния аргумент, че те не са дали съгласие личните им данни да бъдат  огласявани публично. : Като се замислим, нарушено им е и правото на свобода, а те просто си го защитават!  Бившият полицай Венцислав Ангелов-Чикагото е един от стотиците   издирвани от българската държава с ефективни, окончателни присъди.   Според прокуратурата има над 500 такива случаи. Случаят на Чикагото   обаче е по-различен – той се появи в ефира на Нова телевизия и заяви, че   не е осъден за наркотрафик, макар че така било съобщено.   След като никой не го издирва на практика, защо да не се появява човекът?  МВР ще продължи да привиква граждани заради техни постове в  социалните мрежи, които счита за застрашителни. Това стана ясно от  думите на вътрешния министър Валентин Радев.   По-внимателно и по-предпазливо в коментарите - властта дебне.  Сигнал на Гражданско движение БОЕЦ до Инспектората на ВСС (ИВСС)  относно потенциално превишаване на правомощия от страна на прокуратурата  беше прехвърлен от ИВСС на ... прокуратурата! : Нищо,  че на нас не ни изглежда така, със сигурност има някаква логика. В края  на краищата, кога се е случвало съдът и прокуратурата да взимат  нелогични и абсурдни решения?  Родители алармираха за грешка в задача №7 от вчерашната матура по  български език и литература за 12 клас. Според БАН грешката е сериозна.  Според МОН - не, тъй като е факт, но не е граматическа.  : Първо,  от МОН никога не са виновни. И второ, редно е учениците да са медиуми,  за да предвиждат кои грешки в изпитите са \"истински\" и кои - маловажни.  Всеки българин си има самоорганизация, дори не знам пред колко  български посолства и колко души ще се съберат. С тези думи  организаторът на започващия на 16 септември протест срещу сегашното  управление на държавата Емил Русанов отговори на въпрос каква активност  очаква за организираното от него събитие.  Министерският съвет, който е гласувал такова нещо, би следвало да   бъде в забрана да посещава храмовете на Българската православна църква,   ако не си изтегли предложението за ратификация на Истанбулската   конвенция. Що се отнася до народното представителство, тези, които си   позволят да гласуват подобно нещо, би следвало веднага да бъдат отлъчени   от църквата. С тези думи отец Дионисий коментира Истанбулската   конвенция.   Заради   постоянното ангажиране на църквата с изключително важни проблеми, в   храмовете така или иначе никой не стъпва. Така че заплахата не важи.  Увеличение от 20-30 стотинки на хляба за мен е нереалистично, защото  поскъпването на пшеницата не се пренася изцяло кумулативно в цената на  хляба. Това заяви земеделският министър Румен Порожанов. Порожанов обяви  и, че говорил с всички големи търговски вериги да няма печалба що се  отнася до цената на хляба, но да има надценка само колкото да се  покриват определени други разходи – например брак. Дали обаче ще има  съгласие още не е ясно. :  Същият този министър две-три минути по-късно си призна, че държавата не  прилага закона в стопанство с потенциално болни от чума кози и овце,  защото трябва да е \"репресивно\", а само това чакали \"някои хора\"!  Много ясно виждаме, че този протест е екологичен, т.е. политически.   Голяма част от хората, които протестират, не си дават сметка защо. Не е   моя работа, не знам кой е реалният собственик на \"Юлен\". Това заяви   екоминистърът Нено Димов по повод нестихващите протести за Пирин заради   внесеното от него и прието от правителството решение за изменение на   Плана за управление на Национален парк \"Пирин\".   Подозрително много станаха нещата, които \"не са работа\" на никоя отговорна институция. Даже прекалено много ...  В договора се цитират три територии, тоест още 2001 г. е направена  изключително дълбока грешка и трябва да се търси отговорност как е  направена тя, защото на практика не е определена никаква територия, каза  екоминистърът Нено Димов. : Г-н Димов, случайно 2001 година Вие къде бяхте? Ах, заместник-министър на околната среда и водите ли бяхте?  Програмният директор на БНТ реши да онагледи пред зрителите какво са  му пожелавали протестиращите, искащи оставката му, като преди това  спретна кръстосан разпит с помощта на бившия екоминистър Нона Караджова  срещу съпредседателя на \"Зелените\" Борислав Сандов. Трудно се вижда, г-н програмен директор, късичко е!  Добрич подобри собствения си антирекорд и се утвърди като световен  шампион по загуби на вода във ВиК мрежата. В центъра на града течовете в  земята достигат 92%, показва разчет на самия ВиК оператор. Според  главния инженер на водния оператор в града инженер Павел Павлов мрежата в  централната градска част е заприличала на сито. : Тази новина си е направо фалшива. На редакционната ни поща дойде и опровержение, лично от ВиК в Добрич. :  \"Данните за първите пет месеца на годината сочат, че дружеството успява  да редуцира загубите на вода от 84,49% през януари, до 80,15% през  май\". Абе тази вода да не се изля в София в понеделник?  Главният прокурор Сотир Цацаров ще подаде жалба до Комисията за  защита на личните данни (КЗЛД) заради телевизионен репортаж, показващ  лесния достъп до лични данни на гражданите. ЕГН лесно може да бъде  разкрит за броени минути, ако търсещият знае само името и рождената дата  на лицето, до чиито лични данни иска да стигне.  Лични, лични, колко да са лични данните... Както казва премиерът - \" \", това е положението - нахакано!  Две коренно различни версии за случай с 9-годишно дете и реакцията на \"Спешна помощ\" бяха оповестени в ефира на Нова телевизия. :  Тук сме повече от безмълвни - да пратиш екип и той пред входа да реши  да се върне, след като видял други лекари, но части, без да уведоми  чакащите - това си е класически пример!  Месеци след поредното наводнение в Мизия от 10 юли инфраструктурата  на града остава в окаяно състояние. Това принуждава възрастна майка да  носи на гръб дъщеря си, която е с увреждания. : Болен болен носи ...  Върховният административен съд (ВАС) остави без разглеждане жалбите  от граждани срещу повишението на цената на билета за градския транспорт в  София с 60%. 20 дни преди заседанието пред ВАС със свое Столичният  общински съвет прие изцяло нова Наредба за реда и условията за пътуване с  обществения градски транспорт на територията на СО, като отмени  действащата до приемането ѝ наредба, предмет на образуваното дело. ВАС в  своите мотиви посочва, че \"след като нормативният административен акт е  отменен, той е престанал да бъде част от позитивното право и затова за  оспорващите не е налице непосредствен правен интерес от отмяната на този  акт, респективно от продължаване на съдебното производство, което е  образувано по оспорването\". : Няма човек - няма проблем!  Как можеш да стане известен в \"най-младата медия в България\" т.е.  телевизия \"Алма матер\" или с други думи телевизията на считаното за  най-реномирано висше учебно заведение в България Софийския университет  \"Св. Климент Охридски\"? Оказва се, просто – трябва да си жена, да си  облякла по-късичка кожена пола, да носиш кафенце на шефа и той да хвърля  по един жадно-одобрителен поглед към задника ти. : Мъжете стават толкова онеправдани ...  И.ф. административният ръководител на Специализираната прокуратура  Димитър Петров, и.ф. административният ръководител на Апелативна  специализирана прокуратура Николай Найденов, наблюдаващият делото  прокурор в първоинстанционната прокуратура Тихомир Стоев и въззивният  прокурор Илиян Рангелов изпратиха писмо до председателя на Апелативния  специализиран наказателен съд, с което предлагат делото да не бъде  предоставяно за проверка от проверяващите съдии от Върховния касационен  съд (ВКС) до постановяване на определение от състава на Апелативния  спецсъд по протеста на прокуратурата срещу решението на първа инстанция  бившата кметица на \"Младост\" Десислава Иванчева и заместничката ѝ Биляна  Петрова да бъдат пуснати под домашен арест. Припомняме, че преди  няколко часа стана ясно, че председателят на ВКС Лозан Панов е наредил  да има проверка на организацията на работа на Апелативния спецсъд. : С  една дума - \"война\". Тук всякакъв коментар извън този, че ченгетата  трябва да бъдат натикани в тоалетната, където сега ходят Иванчева и  Петрова, е излишен!  Макар от полицията да се похвалиха, че кражбите на автомобили  намаляват през последните години, един от последните случаи е леко  куриозен, защото става дума за автомобила на шефа на агенцията за  подслушвания Цветан Китов. : Това е от тези случаи, в които статистиката е 100%!  Нова Държавна агенция към Министерския съвет ще съблюдава специално  колко безопасни са българските пътища. Това стана ясно от думите на  бившия зам.-министър на регионалното развитие Малина Крумова пред БНТ.  Планира се Крумова да поеме новата агенция, която ще е 12-ти такъв  орган, който се занимава с пътна безопасност. : Борим успешно безработицата!  Мъж се обади на полицията, за да предупреди, че благоверната му  шофира пияна. Жената се е качила след почерпка в Меричлери и тръгнала да  се прибира в Димитровград. Подгонили я патрулки, които тя ударила, за  да се измъкне.   Нещо куца в това семейство, но какво точно, е въпрос на гледна точка.  Шведското правителство се надява да бъде приет закона \"За съгласие за  секс\", така че от 1 юли тази година влизането в интимна връзка без  съгласие да се счита за незаконно.   Изисквани  документи: Нотариално заверен договор, двустранен протокол, пълномощно,  акт за раждане, свидетелство за съдимост и нотариален акт на  апартамента. Който има офшорна сметка - да дава паролата! ", "date": "2019.01.01", "title": "2018 година - в 35 абсурда"}
{"url": "https://www.actualno.com/business/minimalnata-rabotna-zaplata-veche-e-po-visoka-s-pochti-10-news_713934.html", "text": "  С днешна дата (1 януари), минималната работна заплата става 560 лева. Размерът ѝ ще се повиши с 9,8% в сравнение с 2018 година.     Увеличението на минималната работна заплата отразява заявения приоритет на правителството за устойчиво повишаване на стандарта на живот, припомня БГНЕС.   От 1 януари 2019 г. минималната работна почасова заплата ще бъде 3,37 лв.", "date": "2019.01.01", "title": "Минималната работна заплата вече е по-висока с почти 10%"}
{"url": "https://www.actualno.com/society/nova-godina-novi-vinetki-kakvo-trjabva-da-znaem-news_713895.html", "text": "  1 януари е и вече в сила са известни промени във винетната система в България. Действа както електронна винетка, така и такава, която важи само през почивните дни (събота и неделя) - т.нар. . Промените обаче носят след себе си и други изменения.      Всички хартиени винетни стикери, купени през 2018 г. и които изтичат след 1 януари 2019 г., запазват своята валидност. Шофьорите трябва да ги запазят, залепени на предното стъкло на автомобила до датата, на която изтичат.\r\nСайтът дава възможност за конвертиране на валидните хартиени винетки към електронни, като операцията не е задължителна. Тя обаче се препоръчва за улеснение при пътуването. При спиране от тол контрола - по закон това ще са инспектори, шофьорите няма да се считат за нарушители, след като имат валидна винетка, залепена на стъклото.   Според официално съобщение от Агенция \"Пътна инфраструктура\" (АПИ), макар да се препоръчва да ползвате електронна винетка, всъщност първо се проверява имате ли хартиена. Ако нямате, следва проверка в електронната система и ако се окажете без никаква винетка, идва ред на глобите. : . Издава се и един вид касова бележка, с която да се удостовери плащане, ако провинилият се шофьор бъде отново спрян. АПИ напомня, че ако бъдете спрени от КАТ или служители на МВР, няма да може да платите компесаторна такса на място.    Може обаче да бъде платено и по банков път - както и в пунктовете за продажба  – в брой или чрез картово разплащане. На ГКПП ще бъде възможно и плащане в брой - ако не сте платили, съответният автомобил няма да бъде пуснат да премине границата.    Електронна винетка може да се купи чрез сайта , мобилно приложение и терминалите за самотаксуване в ГКПП и търговските обекти. Запазва се и традиционният начин за продажба - в брой в търговски обекти и в областните пътни управления на Агенция \"Пътна инфраструктура\".\r\nПри покупка чрез и на терминалите може да се плаща с кредитна и дебитна карта, а през сайта е възможен и банков трансфер. Ако шофьорите изберат последната възможност, трябва да предвидят 1-2 дни, които са необходими, за да се отрази плащането в системата, както е при всички банкови плащания.\r\nНеобходимо е първо да се избере каква винетка ще се ползва - уикенд, седмична, месечна, тримесечна или годишна  винетка за леките автомобили и дневна, седмична и месечна за тежкотоварните. За улеснение в сайта и в мобилното приложение автоматично е посочена българска националност на регистрационния номер. Чужденците, които трябва да купят електронна винетка, ще могат да го направят на още седем езика – английски, немски, руски, турски, гръцки, сръбски и румънски.   След избор на държавата, в която е регистриран автомобилът, за който се купува е-винетка, се въвежда регистрационният му номер. Графичният вид на символите от регистрационния номер трябва да отговаря на графичното изписване на буквите в номера, независимо дали се използва клавиатура на кирилица или на латиница. При изписването на номера се въвеждат само букви и цифри. В случай, че регистрационният номер съдържа тире, точка или интервал, те не се въвеждат. Буквените символи от регистрационния номер се изписват с главни букви.\r\nСлед това се избира период на валидност на винетката. Системата автоматично изчислява коя е крайната дата за валидността ѝ. Всички шофьори трябва да изберат категорията на автомобила си и да внимават за правилното вписване на регистрационния номер. Системата позволява е-винетката да бъде активирана с дата най-късно 30 дни след  момента на купуването ѝ.   По желание може да бъде посочена електронна поща, на която да се получи обратна разписка. Не е нужно да тя да се разпечатва, нито да се носи в автомобила си, нито да се представя на контролните органи. След получаване на идентификационен номер на транзакцията за купена е-винетка, може да бъде изтеглен файлът с разписка или да се въведе електронен адрес, на който да бъде пратена разписката и след това да се приключи процедурата по покупката.\r\nВ рамките до 5 минути след купуване на винетката, тази информация ще бъде въведена в системата и всеки сам ще може да провери дали тя е валидна чрез специалния бутон \"Проверка на е-винетка\".\r\nЕ-винетката е държавна такса и съответно при сгрешена транзакция или покупка, в съответните областни пътни управления трябва да бъде подадена писмена молба в свободен текст. Ако шофьорът има разпечатана разписка за покупката, това би помогнало много за бързото разясняване на случая. Системата за купуване на електронни винетки позволява с помощта на един банков превод юридическите лица да купуват до 100 електронни винетки, при това такива, които са с различен срок на действие и за различни категории превозни средства. Целта е максимално улеснение на фирмите с голям автопарк.    Хората с увреждания могат да подадат заявление-декларация за получаване на безплатна електронна винетка лично в дирекция \"Социално подпомагане\" по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги.\r\nПо информация от Министерството на труда и социалната политика .\r\nДирекциите \"Социално подпомагане\" обработват и одобряват документите в 7-дневен срок от подаването им.\r\nАгенцията за социално подпомагане ще изготвя и предоставя по електронен път чрез защитен канал на Агенция \"Пътна инфраструктура\" дневна заявка по образец за издаване на безплатни годишни електронни винетки. В срок до края на работния ден, следващ деня на получаване на дневната заявка, АПИ ще издава безплатна годишна електронна винетка със срок на валидност една година. Няма да е необходимо хората с увреждания да ходят втори път до дирекциите \"Социално подпомагане\".", "date": "2019.01.01", "title": "Нова година, нови винетки - какво трябва да знаем"}
{"url": "https://www.actualno.com/business/bylgarija-shte-ima-izlishyk-po-fiskalnata-programa-za-treta-poredna-godina-news_713899.html", "text": "   или 0,2% от БВП очаква финансовото министерство (МФ) по Консолидираната фискална програма (КФП) за 2018 година. Това ще е трета поредна година на излишък.     Според министерството подобрението на салдото по КФП е от 1,3 млрд. лева спрямо поставената цел за 2018 година.   Приходите и помощите по КФП за 2018 година се очаква да бъдат в размер на (103,7% спрямо годишния разчет), като спрямо 2017 г. се отбелязва ръст от 4,327,6 млрд. лева. Ръстът спрямо предходната година се дължи основно на по-високите данъчни и неданъчни приходи, които се увеличават с 3,748,8 млрд. лв. (11,1%). Увеличение в размер на 578,8 млн. лв. се отчита и при постъпленията от помощи.\r\nРазходите по консолидираната фискална програма (вкл. вноската ни в бюджета на ЕС) за 2018 г. са в размер на , което е 100,4% спрямо годишния разчет. Номиналното нарастване на разходите спрямо предходната година се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз. Като причина за увеличението на разходите МФ сочи увеличението на пенсиите, по-големите заплати на учителите, докато по сметките за средства от ЕС нарастват основно капиталовите разходи.  Частта от вноската на Република България в бюджета на ЕС, изплатена  към 31.12.2018 г. от централния бюджет, възлиза на .", "date": "2019.01.01", "title": "България ще има излишък по фискалната програма за трета поредна година"}
{"url": "https://www.actualno.com/europe/komik-razstrelvasht-deputati-se-kandidatira-za-prezident-na-ukrajna-video-news_713921.html", "text": "  Един от най-популярните комици в Украйна – Владимир Зеленски, реши да се кандидатира за президент на Украйна. Той стори това с обръщение към украинците от ефира на украинския телевизионен канал „1+1” минути преди настъпването на Нова година – точно когато и сегашният украински президент Петро Порошенко отправи своите поздравления, съобщава сайтът \"Медуза\".         Зеленски е особено известен в Украйна с с привкус на черна комедия \"Слуга на народа\". Главен герой в сериала е учителят по история Василий Голобородко. Заради случващото се в страната, той стига до Върховната рада (украинския парламент) и там разстрелва куп депутати.\r\nТелевизионният канал „1+1” е собственост на украинския милиардер Игор Коломойски, а Зеленски е считан за негов приближен. Коломойски е в топ 3 по богатство в Украйна, с лично състояние от над 1 млрд. долара. Преди 10 години състоянието му е от 3 до 6 пъти по-голямо, но има слухове, че през годините украинските власти почват все по-сериозно да обръщат внимание на дейността му, а след анексирането на Крим активите му там са национализирани. Премиерът на Крим Сергей Аксьонов оправда национализацията с думите, че Коломойски е един от инициаторите на антитерористичната украинска операция в Източна Украйна, заради която загинали руски граждани. По това време Коломойски е губернатор на Днепропетровската област и е обвиняван от сепаратистите като фашист, макар че е от еврейски произход.  Изборите за нов президент на Украйна ще се проведат на 31 март, 2019 година, а началото на предизборната кампания беше дадено вчера (31 декември).", "date": "2019.01.01", "title": "Комик, \"разстрелващ\" депутати, се кандидатира за президент на Украйна (ВИДЕО)"}
{"url": "https://www.actualno.com/viewpoint/rechta-na-prezidenta-za-nova-godina-news_713907.html", "text": "  Чухте я, нали? Може би дори си я спомняте? Ако не, ето ви я отново, в следващите редове:      \"Уважаеми сънародници,  Минути ни делят от новата 2019 година. Повечето от нас имат щастието да я посрещнат с близките и приятелите си. Други и в този час са на работа, а стотици хиляди са далеч от родината. В изминалите месеци някои са загубили роднини и приятели. Други отново ще посрещнат празника в недоимък. Нека в тези часове и в следващата година не забравяме за тях. Когато отваряме сърцата си и подаваме ръка на слабите, получаваме от тях повече сила и смисъл, отколкото им даваме.  През изминалата година не сторихме нужното, за да може 2019-а да бъде по-лесна. Напротив: това бе година на корупционни скандали и ерозия на демократичните права и институции. Проблемите бяха отсрочвани, но не и решавани. Примирихме се със застоя и безвремието, с липсата на цели и реформи. Преглътнахме ръста на цените и ниските доходи. Зачеркнахме машинното гласуване и други идеи, гарантиращи честни избори. Продължава отстъплението на закона и справедливостта пред произвола.    Тази вечер мнозина ще говорят за бъдещето си, а някои ще споделят и планове за емиграция. Други ще пуснат и неканения гост на празничната трапеза - политиката. Но политиката не се прави на масата, а се определя и решава от усилията на милионите осъзнати личности. Вярвам, че за изминалите години българите свикнаха да дишат въздуха на свободата и няма да позволят тя да бъде ограничавана. Убеден съм, че нашият народ може да излезе от всяка криза и безпътица, когато надмогне егоизма и страха и обедини усилия в името на справедливостта, законността, суверенитета и просветеното бъдеще. В това е смисълът на единението. В това е бъдещето ни като народ и държава.  Бог да пази България и да благослови усилията на достойните, които творят добро. Такива винаги е имало. Има и днес.  Скъпи сънародници,      В този миг всички ние си отправяме благопожелания за настъпващата година. 2019-а ще бъде такава, каквато я сътворим с общи усилия. Нека тя да донесе здраве във всеки дом, сила на духа, за да преодолеем трудностите и дързост в сърцата, за да сбъднем мечтите си.     Да ни е честита новата 2019 година\". Силни думи, безспорно. Правдиви слова, пълни с горчива истина. И може би щях да им се възхитя, ако не си спомнях кой точно е Румен Радев. Човекът, който най-мишкарски се скри от въпроса за пиар на ВВС още като води военно-въздушните ни сили - по типичен шуробаджанашки начин, толкова омразен на всеки честен българин, който не разчита на мама, тате, батко, кака, чичо, вуйчо, калеко, леля, стринка и очинайка да му уредят живота. Човекът, който до степен \"а вие защо биете негрите\" случая с баща му, извършил пътно нарушение, довело до катастрофа - а точно темата с войната по пътищата е една от най-болезнените и един от най-разрушителните проблеми на обществото ни. Човекът, чиято жена хък-мък , че е била в , караща в насрещното по \"Фритьоф Нансен\", след като преди това във Фейсбоклук тръбеше как \"в този момент изобщо не съм била в този автомобил\" - заради едни рокли, като поредната лигава кифла! Хайде стига! Който иска да е морален пример, който иска да е стожер и двигател на истинска промяна, минимум първо признава и се извинява за собствените си грехове. Всичко друго е просто фалшива поза, колкото и добре да е опакована. Животът обаче е твърде кратък, за да го прекараме в ровене из опаковки. Честита нова година!    Ивайло Ачев ", "date": "2019.01.01", "title": "Речта на президента за Нова година"}
{"url": "https://www.actualno.com/europe/rumynija-poe-predsedatelstvoto-na-es-news_713924.html", "text": "  От днес, 1 януари, през следващите шест месеца Румъния ще председателства Съвета на ЕС.     Румъния ще трябва да координира дейността на Европейския съюз, когато Великобритания \"се развежда\" с Брюксел, след това ще има избори за Европейски парламент, които ще определят състава на новата Европейска комисия, а ще се водят и преговори за финансовата рамка в периода от 2021 година до 2027 година. Освен това Букурещ ще трябва да продължи да се бори за доверието на европейските си партньори, когато става въпрос за правова държава и да продължи борбата с корупцията, пише БГНЕС.   Девизът на румънското председателство е \"Сближаване - Обща европейска стойност\". Букурещ поставя \"европейския гражданин\" в центъра на председателството си през следващите месеци и обяви акцент върху политиките, които имат пряк и положителен ефект върху живота на хората, живеещи в ЕС.\r\nРумъния обяви, че ще се стреми към по-голяма интеграция, т.е. \"за един съюз, а не за няколко\". Румънският премиер Виорика Дънчила подчерта необходимостта от преодоляване на разделенията между старите и новите членове на Евросъюза, между Изтока и Запада, в представянето на приоритетите на председателството.  Сред приоритетите на Румъния през следващите шест месеца е интеграцията на Западните Балкани, както и Източното партньорство и усилията за приближаване на ЕС до Молдова, Украйна и Грузия.", "date": "2019.01.01", "title": "Румъния пое председателството на ЕС"}
{"url": "https://www.actualno.com/asia/netanjahu-njama-namerenie-da-podava-ostavka-dori-da-byde-obvinen-v-korupcija-news_713926.html", "text": "  Израелският премиер Бенямин Нетаняху няма да подаде оставка в случай, че прокуратурата го обвини в корупция, заяви самият министър-председател в момент, когато израелските власти го разследват по няколко случая.     Нетаняху каза, че няма да се оттегли в случай, че бъде призован за изслушване от главния прокурор преди парламентарните избори през април, което е необходима стъпка пред официалното повдигане на обвинение, предаде БГНЕС.   От Нетаняху няма да се изисква да подаде оставка, ако бъде обвинен по някой от трите случая на предполагаема корупция, но вероятно ще бъде подложен на силен политически натиск за това.\r\n\"Аз нямам намерение да се оттеглям - първо, защото нищо няма да излезе от разследванията, второ, защото законът не ме задължава да го направя. Това би било сериозно посегателство срещу израелската демокрация\", каза Нетаняху от Рио.  Решението на главния прокурор на Израел за повдигане на каквито и да е обвинения се очаква през следващите месеци, а анализаторите твърдят, че решението на Нетаняху да свика предсрочни избори е маневра за противодействие на всякакви обвинения при нов мандат. Премиерът отрича всички обвинения срещу него и социологическите проучвания показват, че той вероятно ще спечели вота от 9 април.\r\nНаскоро полицията препоръча срещу Нетаняху да бъде повдигнато обвинение във връзка с твърденията, че на телекомуникационната компания Bezeq са били предоставени регулаторни ползи в замяна на положително отразяване дейността на Нетаняху от страна на свързаната с Bezeq медийна компания. Според информации в израелските медии има достатъчно доказателства, за да бъдат повдигнати обвинения срещу премиера по делето Bezeq.   През февруари следователите препоръчаха Нетаняху да бъде обвинен и по други два случая. Единият от тях е свързан с .    ", "date": "2019.01.01", "title": "Нетаняху няма намерение да подава оставка дори да бъде обвинен в корупция"}
{"url": "https://www.actualno.com/asenovgrad/istorijata-na-asenovgradskija-hram-s-vienski-chasovnik-na-kambanarijata-si-news_713748.html", "text": "  В съвременния свят българинът, обичайно, е свикнал по празници по-често да се обръща към Бог. Да отправя молитви за здраве и благополучие и да пали свещи в църквите. Някак, по-забелязани стават храмовете в празничните дни, твърдят читатели на . Ето защо днес ще Ви разкажем за една емблематична християнска църква в Асеновград. Ще преминем в дебрите и тайните на \"Свети Георги Победоносец\", разположена в гръцкия квартал \"Амбелино\", което в превод означава \"лозарство\".     Историческите факти и разказва за уредникът в Етнографската къща на Асеновград - Николета Костадинова. Църквата представлява най-големият гръцки катедрален храм в Асеновград. Още през 1720 г. патриарх Хрисант Нотара посочва, че тя е била посветена на името на \"Свети Георги\". Как е изглеждала тогава няма данни, защото в края на XVIII век е била разрушена от кърджалиите. Във вида, в който е днес, храмът съществува от 1848 г. Той представлява внушителен трикорабен, трикуполен, едноабсиден храм с двойна емпория. Нартексът и наосът са разграничени само от дървена преграда и образуват общо вътрешно пространство. Чрез шест двойки колони, завършващи с красиви капители, то е разделено на три кораба.   Храмът се състои от две камбанарии. Едната се намира при североизточния, а другата - при северозападния край. Източната камбанария е изградена от две части, разположени една над друга. . Дали часовникът може пак да заработи, не може да се каже, обяснява Николета Костадинова, тъй като и самият храм има нужда от възстановяване на стенописи. А поради причината, че църквата е със статут на национален паметник на културата, реставрацията ѝ може да се реши единствено от съответното министерство. Т.е. ремонт на храма може да бъде направен, само с разрешение от държавата и съответно - със средства от Министерството на културата.\r\nДругата камбанарията - при северозападния вход - е построена през 1871 година. Тогава е била дървена, с интересна архитектура, но през 1948 г. е рухнала. От оригиналния ѝ градеж е запазен само стенописът \"Възкресение Христово\". Иконостасът в църквата \"Свети Георги Победоносец\" в Асеновград е обикновен. Стенописната украса на храма, както и по-голямата част от иконите са дело на одрински майстори от школата на зограф Йоан Мосху и са се съхранили още от времето на построяването му. Църквата е с най-добрата акустика, и е обявена за паметник на културата с национално значение.  ", "date": "2019.01.01", "title": "Историята на асеновградския храм с виенски часовник на камбанарията си"}
{"url": "https://www.actualno.com/society/ot-dnes-bez-personalna-pensija-za-deca-zamenja-ja-drug-vid-pomosht-news_713932.html", "text": "  Нов вид месечна помощ за деца без право на наследствена пенсия, която ще се отпуска без доходен критерий, влиза в сила от днес (1 януари). Помощта ще може да се получава с останалите видове помощи, предвидени в Закона за семейни помощи за деца, но няма да може да се получава с персонална пенсия, отпусната за дете, уточнява БГНЕС.     От 1 януари 2019 г. отпускането на персонални пенсии на деца се прекратява. Това предвиждат промени в Наредбата за пенсиите и осигурителния стаж, които бяха одобрени от правителството. Отпуснатите до 31 декември 2018 г. персонални пенсии на деца ще продължат да се изплащат в размерите, определени към тази дата по досегашния ред. Персоналната пенсия на дете, за което е отпусната новата месечна помощ, ще се прекратява поради отпаднало основание за получаването ѝ.   Чрез промени в Правилника за прилагане на Закона за семейни помощи за деца правителството уреди и редът за предоставяне на новата месечна помощ за деца без право на наследствена пенсия от починал родител. Регламентира се служебен обмен на информация между ангажираните институции - Агенцията за социално подпомагане и Националния осигурителен институт. Новата помощ ще се предоставя от 2019 г., като ще се отпуска без доходен тест. Очаква се около 8 000 деца да бъдат подкрепени.\r\nС промените се улесняват семействата и при отпускането на семейните помощи, като се премахва изискването за представяне на някои официални удостоверителни документи на хартиен носител. Дирекции „Социално подпомагане“ ще извършват проверка на декларираните данни по служебен път.  ", "date": "2019.01.01", "title": "От днес - без персонална пенсия за деца, заменя я друг вид помощ"}
{"url": "https://www.actualno.com/interview/ne-e-lesno-da-hodish-na-rabota-sys-samolet-no-pomaga-kogato-rabotish-za-facebook-news_713866.html", "text": "   Веселин Славов е телевизионен оператор, работил за различни медии в България.  Постиженията му в тази област са свързани най-вече с филмите, които прави с проф. Божидар Димитров, за войнишките паметници и за манастирите в Македония. Част от тези филми се съхраняват в ЮНЕСКО.       Той е съавтор на едни от първите репортажи, заснели участието на хора в корупционни сделки. Оператор е на първия частен телевизионен сериал „Има нещо гнило в Дания“, чийто сценарист и режисьор е Недялко Йорданов, снима филм за Николай Хайтов с режисьор Мартина Чачевска. Въпреки успешната си реализация, преди 15 години Веселин Славов заминава за Лондон и започва всичко отначало. Роден е през 1969 година в град Българово, на 18 км. от Бургас. разговаря с Веселин Славов в първия ден на 2019 година, когато той празнува и имен ден.  Всички да са живи и здрави, усмихнати, да гледат напред и да не гледат в канчето на другия.   Да. Имаме какво да научим от тях в тази насока.     Годината за мен беше пътуваща. Да ходиш на работа със самолет е сериозно предизвикателство. За една година имам 165 хиляди километра, или 320 часа във въздуха, което пък значи 84 полета. Всека неделя летя от Лондон и се прибирам в петък вечер. Така сбъднах една своя мечта, да пътувам. Но, разбира се, има и пренасищане. Работя за Facebook и няма как. Това е една от петте най-големи компании в света. За да избегна пътуването понякога оставам в града, в който работя. Сега бях в Мaрсилия, там беше 17 градуса, а в Лондон само два. Предпочетох да остана и през почивните дни. Градът е хубав, а и постоянно гоня самолети. Закъснението на някои полети е до четири часа. Работя със хора от цял свят. Хубавото е, че са специалисти, които си разбират от работата и са доста „смарт“ хора. Механизмът на работата е така направен, че всеки знае какво прави и това ни събира. Така всичко се постига. Тук искам да кажа, че от своя опит разбрах едно - има резултат, когато всеки застава с името си зад работата, която е свършил. Никой не се прави на важен. С колегите се уважаваме много и си помагаме. Има хора с големи доходи във Facebook, но когато не знаят нещо идват при мен и казват: “Вес, покажи ми това, как го правиш?“. А в България повечето заможни хора си мислят, че са „голяма работа“. Аз съм team-leader engineer зa \"Фейсбук-Европа/Африка\".   Понякога, за да ъпдейтнем системата, работя едновременно с хора от САЩ, Сингапур, а аз самият съм в Амстердам, например. И се разбираме и работим в синхрон. Това става, когато няма голямо потребление. Един прозорец е от 5 -6 часа и през това време трябва да приключим. Има напрежение, не е лесно. Хората са от различни националности. Има индийци, поляци, бразилци, българи, но всеки се държи вежливо, културно и работи без нерви. Има и случаи, когато накрая не светва зелена, а червена лампичка... Започваме да търсим проблема, но всеки гледа да ти помогне и да те улесни, за да може да се свърши поставената задача.\r\nФейсбук е една огромна фирма, в която работят хора от цял свят. Последно се запознах с колеги от Етиопия. Централният офис за Европа е в Дъблин. Той е огромен и има всичко - ресторанти, кафенета, фитнес зали... Даже има студио с барабани и китари. Ако ти се свири- свириш, има помещения за спане с удобни легла, всичко. Най-добрите готвачи приготвят огромно количество различни видове храни за всеки вкус.\r\nТака фирмата се грижи за нас, хората които стоим зад опциите в телефона, които обновяваме системата, за да има по-бърз трансфер на данни, видео с по-добро качество и всякакви други опции, които ползвате всеки ден. Около 14 години работих като data engineer в Лондон, на летищата \"Хийтроу\" и \"Гетуик\", преди да започна да работа за Facebook. А съвсем в началото бях строителен работник. Шокът беше, че от един строеж отиваш на друг, от една система в коренно различна, в друг свят. Бачках като звяр, без език, но се справих. Уволняваха англичани, а аз оставах на работа. Това стана благодарение на дъщерята на поета Ваньо Вълчев и нейния съпруг. Те ни помогнаха в началото. С бившата ми съпруга няколко месеца живяхме при тях, за което съм много благодарен. Имах намерение да остана една-две години и да се приберем. След това се роди дъщеря ни и животът се промени. С хубавото бързо се свиква. Работиш, получаваш добри пари. Купих кола, наех жилище, плащах сметки и осъзнавах, че ако работиш здраво, тогава бях в строителството, нещата се получават. Можехме да пътуваме през почивните дни сред природата или до непознати места, детето ни не беше лишено от нищо и си казах – да, няма ги родителите и приятелите, но живеем спокойно в уредена държава. Аз останах, докато бившата ми жена реши да се прибере в България.\r\nСлед това се намерихме с моята годеница. Тя дойде от България при мен в Лондон и всичко е наред. Не мога да се оплача. Работиш - получаваш, така е там. Трябва да си точен и да се докажеш, да държиш на думата си - това търсят хората.  Нормални отношения - да работиш здраво, защото никой няма да те търпи, ако шикалкавиш. Не съм бил дискриминиран в работата. За 15 години ми се случи веднъж в един бар, когато барманът много тенденциозно обслужваше само англичани и когато ме прескочи с поръчката за трети път, англичаните му казаха, че аз съм преди тях и трябва да обслужи мен. Лондон е мегаполис, извън него съм чувал, че не обичат много чужденци, но за Лондон, не. Да се прибера в България и да пътувам от тук, защото е по-лесно да работя за същата фирма. Но животът е динамичен, мога да бъда във всеки град, в който желая и затова Brexit не ме плаши. Сега трябваше да бъдем в Португалия, но в последния момент решихме и дойдохме в Бургас. Динамика, това е Англия. Нещата се случват бързо. Докато в България всичко става бавно и трудно. Може да се каже и така. За мен няма значение къде съм.Тази седмица съм във Франкфурт, другата в Марсилия, Париж... Европа се оказа малка. Хващаш самолета и за час и половина пристигаш. По-трудно даже се стига от едно място до друго в Лондон, отколкото до друга държава. Топ градовете ми са Виена, Стокхолм, Рим, Женева, Мадрид, Севиля, а най-неприятен ми е Париж. Там се виждат проблемите на Европа. Хора, които спят по улиците, държат се неприлично с момичета по улиците и никой не им прави забележка. Същото е и в Германия. За мен Франция и Германия вече са изгубени държави. Затова започна протестът на жълтите жилетки. Макар, че съм емигрант, не съм съгласен, защото си плащам всички такси и не искам някой да живее на чужд гръб. Системата позволява новите имигранти да живеят без да работят и те това търсят. Англичаните имат самочувствие и от тях можеш да се научиш на прагматизъм и спокойствие. Има много работливи и не чак толкова...Ние си мислим, че сме голяма работа, но не сме. Има какво да се научи. Когато трябва да се свърши някаква работа, те я вършат по-качествено, бързо, а ние през пръсти. Там конкуренцията е голяма. Ако не си на ниво системата те заменя. Започват работа 30 души, а накрая трябва да останат трима. За да си един от тях, трябва да си най-добрият.\r\nОсвен това искам да разбия мита, че англичаните били сухари. Нищо подобно. Те са големи купонджии и имат много интелигентно чувство за хумор. Позитивни са, търсят решение, докато ние мислим негативно. Не обичат кръшкачи и тарикати. Много българи си мислят, че им минават номерата, но скоро разбират, че не е така. Работодателите им казват - „благодаря и довиждане“. Нищо, освен близките ми хора. Дъщеря ми, родителите, брат ми, приятелите... В Лондон има български магазини, имам българска телевизия в дома си, а чрез телефона следя новините, бил съм в този бизнес. Година и половина работих за Нова тв от Лондон. Направихме много добри репортажи с колегата, но вече нямам време. Веселин Славов с покойния проф. Божидар Димитров  Да, лошото е, че заради големите разстояния губим часове, за да се срещнем. Само в едната посока може да се пътува по 2.30 часа, въпреки че сме в един град. Независимо от това се събираме в къщата, в която живея, в петък или събота. Купоните си ги правим, това не ми е чуждо, но е трудно. Всеки гледа да си отпочине и по-трудно се организираме заради разстоянията и динамичният живот. Както вече казах, на мястото, на което работя, се цени какво си свършил. Ако работиш здраво и си коректен всичко е наред. Искам да бъде така и в България. Всеки да стои зад работата с името си и да се знае кой какво е направил. Тогава всичко ще е наред. ", "date": "2019.01.01", "title": "Не е лесно да ходиш на работа със самолет, но помага, когато работиш за Facebook"}
{"url": "https://www.actualno.com/health/anglijski-syveti-sreshtu-mahmurluk-news_713915.html", "text": "  Как се вдига глава след извънредната и доста често прекомерна употреба на \"огнена вода\" в празнични вечери като тази при срещата на Нова година без медикаменти? Ето съветите, които Макс Фрийман-Милс предлага на страниците на британския вестник The Independent, цитирани от БГНЕС.     1. След много наздравици сутрин е полезно да се изпие макар и една чаша вода. Обезводняването предизвиква главоболие и умора, поради което лекарите съветват да започнете \"водопой\" дори още преди да си легнете.   2. Ефективно и сравнително евтино средство срещу \"камъни в главата\" е джинджифилът. Чашка джинджифилов чай сутринта отстранява жаждата в организма и оказва успокояващо въздействие на стомаха. Освен това тази лечебна напитка въздейства благотворно на сърцето, така че спокойно може да влезе в ежедневната ви диета. Специалистите съветват джинджифилът да се подправя с мед и лимон.\r\n3. Нормална и добра закуска може да помогне на сутринта след тежка нощ. Но не трябва да се използват много мазнини - по-добре е да се обърне внимание на мюсли и плодове.  Извън тези \"английски\" съвети, българските са ясни - айрян, зелева чорба и шкембе чорба. Всеки от трите варианта е изпитан през вековете, а най-хубавото е, че може да опитате и трите - само че все пак внимавайте, тъй като глаголът \"връща\" със сигурност дебне да влезе в употреба!", "date": "2019.01.01", "title": "Английски съвети срещу махмурлук"}
{"url": "https://www.actualno.com/analysis/novogodishnite-ravnosmetki-i-pojelanija-na-svetovnite-lideri-video-news_713931.html", "text": "  Кой какво каза и пожела за нова година от най-големите и известни световни лидери - има общо усещане на еднаквост в уж различните речи, но има и уникални пожелания, типични за публично известния характер на всеки от държавници.     Американският президент Доналд Тръмп в типичен стил се похвали като най-успешния държавник на САЩ и обяви, че американската икономика е толкова дръпнала напред, че хората вече не работели на повече от едно място. Той все пак предупреди, че 2019 година ще е \"страхотна\", но и \"сложна\", защото такава я правели \"хората\". Тръмп посочи като основна цел построяването на стена по границата с Мексико, иначе нямало как да има \"перфектна\" охрана и обеща да се бори и \"да спечели\" за всички американци.     В новогодишното си обръщение, излъчено по \"Първи канал\", руският президент Владимир Путин говори за необходимостта от подкрепа, обеща борба с цел повишаване на стандарта на живот в страната и предупреди, че за да се случи всичко добро и необходимо в Русия, руснаците трябва да са \"един отбор\". \"Никога не сме имали помощници и няма да имаме. Затова трябва да бъдем сплотен и силен отбор\", посочи Путин.   Севернокорейският лидер Ким Чен-ун пък предупреди, че може да потърси нов път в атомната политика, информира bTV. В новогодишното си обръщение той потвърди желанието си да се срещне отново с американския президент Доналд Тръмп, както и да продължи ядреното разоръжаване, но и отправи предупреждение.   \"Ако Съединените щати погрешно преценят търпението на нашия народ и упражнят санкции и натиск, без да спазят обещанието, което направиха пред света, нямаме друг избор, освен да потърсим нов път, за да защитим нашия суверeнитет и да запазим мира на Корейския полуостров\" категоричен беше Ким Чен-ун. Той призова Южна Корея да спре съвместните военни учения със САЩ и каза, че на Корейския полуостров не трябва да бъдат разполагани стратегически военни активи.    С новогодишната си реч британският премиер Тереза Мей потърси политическа подкрепа за споразумението ѝ с Европейския съюз по Brexit. \"Нова година е време да погледнем напред, а през 2019-а Обединеното кралство ще започне нова глава. Договорената от мен сделка за Brexit изпълнява вота на британския народ. Ако парламентът подкрепи сделката, Великобритания може да излезе от затруднено положение\", каза тя.\r\nФренският президент Еманюел Макрон обеща да продължи реформите и призова французите за търпение. \"Това е урокът на 2018-а за мен. Ние искаме на променим нещата, за да живеем по-добре и за да защитаваме нашите идеали\", подчерта той. Макрон  обеща промени в помощите за безработни, в администрацията и пенсионната система.", "date": "2019.01.01", "title": "Новогодишните равносметки и пожелания на световните лидери (ВИДЕО)"}
{"url": "https://www.actualno.com/society/pojelanijata-na-borisov-i-karajancheva-za-nova-godina-da-nadgrajdame-stabilnostta-stremglavo-news_713913.html", "text": "  Вече явно по традиция, освен , поздравления и пожелания за Нова година през Facebook отправят кажи-речи всички - и на по-важни държавни постове, и на по-малко важни, както и обикновени хора. Ето какво пожелаха за новата 2019 година премиерът Бойко Борисов и председателят на Народното събрание Цвета Караянчева (оригиналните правопис, пунктуация и граматика са запазени):     \" Измина една дълга година, изпълнена с много предизвикателства.    За първи път България пое председателството на Съвета на ЕС. Доказахме, че можем да бъдем активни участници в дебатите за развитието на ЕС, миграцията, присъединяването на Западните Балкани към Съюза, че може да защитаваме националния си интерес по важни въпроси като правата на българските граждани във Великобритания след Брекзит. Доказахме, че можем да бъдем лидер в региона, водейки активни разговори със съседите ни за реализирането на съвместни проекти и развитието на всички държави на Балканите.      През годината работихме активно и във вътрешен план. В сила влиза рекордно голям държавен бюджет с ръст на БВП, пенсии, заплати, като особено внимание отделяме на образованието и на хората в неравностойно положение.           Нека през 2019 година заедно да работим за надграждане на постигнатото и да бъде по-добра за всички! Честита Нова одина! \" \" Скъпи сънародници, пожелавам Ви новата 2019 г да донесе на всички ни светли хоризонти, положителни емоции и силата да вярваме в себе си, да градим и да опазим този наш земетръсен Балкански Вавилон, който дедите ни са завещали да обитаваме. Желая ви стремглаво ново начало и нови възможности. И не забравяйте, че границите са вътре в нас и само от нас зависи да ги прекосим! ЧЕСТИТА НОВА 2019 –та ГОДИНА ! \" ", "date": "2019.01.01", "title": "Пожеланията на Борисов и Караянчева за Нова година - да надграждаме стабилността стремглаво"}
{"url": "https://www.actualno.com/europe/ataka-s-noj-i-trima-raneni-na-izvestna-gara-v-manchestyr-news_713918.html", "text": "  Въоръжен мъж, крещящ \"Аллах Акбар\", успя да рани трима души, включително и полицай, след като извърши нападение с нож на жп гарата \"Виктория\" в Манчестър, предаде Manchester Evening News. То стана след като , за щастие без жертви.     Нападателят е арестуван, а ранените цивилни, както и полицаят са били откарани в болница.  Жената има наранявания по лицето и корема, а мъжът – в коремната област, полицаят е ранен в рамото. От болницата съобщават, че раните им са сериозни, но без заплаха за живота, пише Агенция \"Фокус\".   Няма данни нападението да е част от по-мащабен заговор.\r\nСпоред свидетелски показания нападателят крещял и, че \"докато продължавате да бомбардирате други страни, ще се случват такива гадости\".  ", "date": "2019.01.01", "title": "Атака с нож и трима ранени на известна гара в Манчестър"}
{"url": "https://www.actualno.com/curious/roditeli-pochetoha-bylgarskoto-vzeha-novorodenoto-si-s-gajda-ot-bolnicata-news_713745.html", "text": "  Изписаха с традиционна фолклорна носия и под мелодията на гайда бебе от пловдивска болница. Екипът на УМБАЛ Пловдив сподели, че подобно събитие се случва за първи път в здравното заведение. Новороденото момченце е асеновградчанче и носи името Румен. Детето се появи на бял свят още на 27.11.18 г., но тъй като се роди по-рано от определения термин на мама Мария, се наложи да остане в неонатологичното отделение на болницата още около месец.     Румен се роди рано сутринта - точно в 06:05 ч., с тегло 2,750 грама и височина 48 сантиметра. Когато дошло време бебето да се прибира у дома, таткото, бабата и дядото решили да си го вземат по типично български обичаи - с пита и мед и облечени в традиционни фолклорни носии. А и денят бил специален - изписали малкия Румен точно на Игнажден. Както знаем, на този ден, човек с какъвто характер ти влезе пръв в къщата, такава ще е цялата година за семейството. За новороденото било приготвено тракийско елече.    Пременени в родопски носии пристигнали татко Стоян и дядо Румен, а баба Нина била облечена с традиционно пиринско облекло. Семейството се старае да спазва всички български традиции. Така е била организирана и проведена и сватбата на младото семейство. Така че идеята е била планирана отдавна.  Историята с гайдата, пък, възникнала от вечерта, преди деня на изписване на новороденото. Тогава екипът на болничното заведение празнувал своето коледно парти. Бащата и дядото на малкия Румен, заедно със своя приятелка, решили да изненадат медиците, в знак на огромната си благодарност, че толкова време са се грижили с любов и всеотдайност към детето. Тогава, тримата неочаквани гости пристигнали отново облечени в носии и изпълнили прочувствен музикален съпровод. Така, на следващия ден, когато семейството пристигнало в АГО на УМБАЛ Пловдив, лекарският екип попитали къде са гайдите.   Разбира се, татко Стоян бил подготвен, като носел родопския инструмент в колата си. И след полученото разрешение, веднага се върнал да го вземе. Щастливите родители разказват, че нито едно от новородените в отделението не е заплакало при зазвучаването на гайдата. А медиците и останалите пациенти ги слушали с разтуптени сърца и сълзи от щастие в очите. Така, с китка родопски песни на Игнажден малкият Румен бил изписан от пловдивската болница.     \"Надяваме се, че с нашето почитане на традициите и жестът ни на безкрайна благодарност, изпълнен от сърце, ще допринесат за една по-добра и благодатна 2019 г. за завеждащият лекар - доктор Диана Аргирова, за доктор Хамиде Изет, за целия екип на АГО в УМБАЛ Пловдив и техните близки. Защото да имаш дете и то да се появи на бял свят точно преди коледните празници - това е истинско чудо. А и напоследък непрекъснато се изтъкват негативните ситуации и моменти, случващи се в българските болници. Но аз и цялото ми семейство с чисто сърце можем да кажем, че сме очаровани за грижата, която се полагаше през този един месец, докато бебето ни бе под лекарско наблюдение. И смятам, че за да получаваме отношение от лекарите, е редно да им благодарим, когато те са всеотдайни към нас и близките ни\", каза пред развълнуван бащата на бебето.", "date": "2019.01.01", "title": "Родители почетоха българското - взеха новороденото си с гайда от болницата"}
{"url": "https://www.actualno.com/chronicles/syzdadena-e-evropejskata-ikonomicheska-zona-news_712378.html", "text": "  Европейската икономическа зона (или ЕИЗ), по-рано Европейско икономическо пространство (или ЕИП), е създадена на 1 януари 1994 г. след споразумение между страните-членки на Европейската асоциация за свободна търговия (ЕАСТ) и Европейската общност (ЕО), преобразувана по-късно в Европейски съюз (ЕС).     Това позволява на страни-членки на ЕАСТ (днес Исландия, Лихтенщайн и Норвегия) да участват във вътрешния пазар на ЕС без конвенционално членство в ЕС.   В замяна на това те са задължени да приемат цялото законодателство на ЕС, свързано с единния пазар, с изключение на закони за селското стопанство и рибарството. Швейцария, макар да е член на ЕАСТ, не се присъединява към ЕИЗ.", "date": "2019.01.01", "title": "Създадена е Европейската икономическа зона"}
{"url": "https://www.actualno.com/celebrate/pochitame-sv-vasilij-news_712404.html", "text": "  На днешния ден празнуват Васил, Василен, Василена, Василий, Василия, Василка, Васка, Весела, Веселин, Веселина, Вълко, Вълчо!     Архиепископ на Кесария, вселенски отец и учител на Църквата, основоположник на кападокийското богословие. Роден около 330 г. в Кесария Кападокийска (Мала Азия) в знатно и благочестиво семейство, което се отличавало с непоколебима вяра и християнски добродетели. Св. Василий завършил с отличие кесарийското училище. Тук той се запознал с бъдещия бележит църковен отец св. Григорий Богослов. Образованието му продължило в Константинопол, а по-късно и в Атина - център на културата и просвещението. Младият Василий получил богати познания по философия, литература, риторика, математика, астрономия, медицина, изучавал задълбочено и богословските науки.   През 356 г. той се завърнал в родината си и приел св. кръщение. Светската кариера не го привличала. Стремейски се към подвижнически живот, той предприел пътешествие в Сирия, Палестина, Месопотамия и Египет, за да се запознае по-добре с монашеския живот и да намери пример за подражание сред тамошните отшелници. След двегодишно странстване св. Василий основавал монашеско общежитие в близост до Неокесария, на брега на р. Ирис. При него дошъл и св. Григорий. Двамата се отдали на изучаване на Свещеното Писание и съчиненията на църковните отци и писатели, както и на физически труд и молитва.\r\nТози период е белязан от засиленото влияние на арианската ерес, която въпреки осъждането й на Първия вселенски събор (365 г.), бил подкрепен от светската власт и продължил да смущава живота на Църквата. Св. Василий взел дейно участие в борбата срещу арианството.  През 364 г. той се завърнал в Кесария, приел презвитерски сан и станал близък помощник на Кесарийския епископ Евсевий. В продължение на шест години св. Василий се изявил като незаменим пастир за кесарийските християни. След смъртта на еп. Евсевий те го избрали за свой епископ през 370 година.\r\nС голяма всеотдайност той организирал създаването на благотворителен институт, като около новопостроения храм бил изграден голям комплекс, съдържащ болница, страноприемница, работилници, училище, жилища за епископа, свещениците, лекарите и служителите, които приютявали болни и недъгави, крайно бедни бездомници и сираци.   Св. Василий отделял най-голямо внимание на богословските спорове със савелиани, ариани и македониани и ревностно защитавал православието, които се водели по негово време. Роден малко след Първия вселенски събор, св. Василий отдал целия си живот на теоретическото обосноваване на истината в православното богословие и успява богословски да подготви догматичното изповядване на вярата от Втория вселенски събор (381 г.), проведен само две години след смъртта му. Израз на своята православна вяра и богати духовни дарования, св. отец дал в творенията си, като при това постигнал изумително хармонично съчетаване на теорията с практиката. Така св. Василий се проявил като вселенски учител на Църквата, стремящ се да я запази от ересите и да я укрепи и въздигне като \"стълб и крепило на истината\" (ср. 1Тим. 3:15).    Св. Василий вдъхновено разкрил същността на основополагащия християнски догмат за Свeтата Троица (в Adversus Eunomium, De Spiritu Sancto), като разяснил как всяко от Трите Лица на Света Троица е със Свой личен Ипостас с лични отличителни свойства, но при обща за Трите Лица природа. Св. Василий дал ръководство за истински християнски живот в своите монашески правила, тълкувал Свещеното Писание, като особено в изясняването на Шестоднева разкрил големите си богословски, философски и естественонаучни познания, проявил се и като литургист, съставяйки литургия, известна и до днес под името \"Василиева литургия\".\r\nСв. Василий починал на 1 януари 379 г. едва навършил 49 години. Паметта му се чества от Църквата на 1 януари (14 януари стар стил) и 30 януари (13 февруари).", "date": "2019.01.01", "title": "Почитаме Св. Василий"}
{"url": "https://www.actualno.com/healthy/novogodishnata-nosht-v-pirogov-stotici-postradali-i-mnogo-rabota-news_713929.html", "text": "  Около 600 души са минали през новогодишната нощ в \"Пирогов\", като 100 са останали на лечение. Повечето пострадали са търсили помощ заради неправилна употреба на пиротехника.     Най-натоварен е бил 108-ми кабинет - спешния травматологичен. Най-тежко пострадал е 16-годишен младеж, който е загубил единият си пръст заради фойерверки - наложила се е ампутация, съобщи хирургът д-р Кремена Йорданова.   В спешния кабинет по токсикология са потърсили помощ много пациенти с  алергични реакции. Четири от пациентите с алкохолна интоксикация остават  за лечение в клиниката. Двама от тях са мъже на близо 60 години. Две  непълнолетни момичета с алкохолно отравяне също са хоспитализирани в  Токсикологията на \"Пирогов\".\r\nТази година се наблюдава увеличение  на потърсилите помощ в Спешното на университетската болница \"Пирогов\" спрямо миналата година.  ", "date": "2019.01.01", "title": "Новогодишната нощ в \"Пирогов\" - стотици пострадали и много работа"}
{"url": "https://www.actualno.com/vidin/ognjan-cenkov-kym-vidinchani-neka-vjarvame-v-bydeshtija-prosperitet-na-grada-ni-news_713923.html", "text": "  По традиция Община Видин организира тържество в Новогодишната нощ на централния площад. В концертната програма взеха участие популярната народна певица .      Сред десетките хора, дошли да празнуват на открито, бе и кметът на Общината Огнян Ценков. Минути преди полунощ той поднесе приветствие и отправи своите послания. „Щастлив съм и ви от името на цялото общинско ръководство, че избрахте да посрещнем заедно Новата 2019-та година тук, на площад „Бдинци“. . С вашата добронамереност, с вашето уважение към традициите и с любовта си към нашия царствен Видин, с желанието да бъдем сплотени и да вървим напред. Изпращаме една успешна година, изпълнена с много предизвикателства, но и с възможности за промяна. Община Видин вече е финансово стабилна, активно работи и усвоява средства по европейски и национални програми; модернизираме образователната инфраструктура; Видин е университетски град, – една дългогодишна мечта, която е сбъдната за всички нас, видинчани; подобряваме жизнената среда; създаваме добри условия за реализиране на инвестиционни намерения. И аз съм сигурен, че в най-скоро време ще видим ” – каза Ценков. Кметът благодари на жителите за доверието през 2018 година и през всичките три години от мандата, както и за подкрепата от страна на държавната власт, на Общинския съвет, на гражданското общество. Той се обърна и към участниците в концертната програма и ги поздрави за това, че превръщат в незабравимо преживяване Новогодишната нощ. Заедно с хората, Огнян Ценков отброи оставащите секунди до настъпването на Новата 2019-та година. И пожела: „Нека бъде добра и щедра за всички, нека носи сполука, благоденствие и надежда във всеки дом!”.  Празникът продължи със заря и Дунавско хоро, на което се хвана и видинският кмет. За всички присъстващи Общината бе осигурила парче новогодишна баница и чаша червено вино.", "date": "2019.01.01", "title": "Огнян Ценков към видинчани: Нека вярваме в бъдещия просперитет на града ни"}
{"url": "https://www.actualno.com/actualno/chestita-nova-godina-news_713793.html", "text": "  Честита Нова година, уважаеми читатели и потребители на . Дано тази година е по-добра от предишната и дано имаме повече желание да я направим по-добра.     2019 година ще е добра, ако всеки от нас успее да направи поне една крачка към щастието. Щастието е нещо строго индивидуално и трудно може да се опише, но никой не може да го сбърка. Щастието е усмивката на любимия човек, радостта в детските очи, умилението в очите на родителите след поредната детска пакост, удовлетворението от сътвореното от теб в помощ на някой друг и въобще толкова още много неща, че няма да ми стигне един живот да ги опиша.\r\nНай-важното е да не забравяме - нашето щастие не бива да е за сметка на нечие друго, защото рано или късно това, което смятаме за щастие, ще се разпадне.\r\nНе бива обаче да не виждаме, да забравяме и пренебрегваме делата на тези, от които в крайна сметка зависи щастието на всички - тези, които са начело, макар да не заслужават. И да не допускаме да ни правят на маймуни - защото ако не уважаваме себе си, няма как да уважаваме и другите. Нека не си мълчим, когато не трябва, да задаваме въпроси, когато се съмняваме и да не позволяваме на идиотите да се превръщат в гении - това е сигурна рецепта за бягство от щастие. Примери безброй - когато премълчават предимствата на платежен инструмент, който е създаден от Европейския съюз с идеята да е в услуга на обикновения човек, поне да го кажем. Когато председателят на уж върховния символ на демокрацията в България т.е. парламента Цвета Караянчева като поне 4000, за да защити \"стабилността\", минимум да се възмутим. Когато Путин се хвали с , но не обяснява от какъв материал е направена тази ракета, че да издържи полет със скорост Max20, който ще доведе до нагряване на \"оръжието\" от 27 000 градуса по Целзий (температурата на повърхността на Слънцето е 5780 градуса по Целзий), поне да попитаме - може би Владимирович ще последва Ким Чен Ун и ? Когато и за Коледа пусне в Twitter видео, с което разкрива самоличността на бойци на \"тюлените\", да не пропуснем най-малкото да си помислим за него като за кандидат за Четвърти километър и да отречем всякакви \"български\" варианти на \"президент-бизнесмен-милиардер-технократ-идиот\". И когато Юнкер го стегне , да му препоръчаме дълга рехабилитация.  Досадно е, знам - да говорим за морал и ценности точно сега. Да се убеждаваме отново, че моралът и ценностите са пътните знаци по пътя към щастието. Но кога ще е приемливо да говорим, щом вече почнахме усърдно и да не ги виждаме? Докато \"Честита Нова година\" просто ще означава само и единствено \"Честита предишна\"? Колкото и да е неприятно, няма друг начин - каквото сами си направим, друг не може да ни го направи. Затова - пожелавам на всички да не бягаме от неприятното, защото иначе то ще ни развали приятното. И много, много здраве - наздраве!  Ивайло Ачев ", "date": "2019.01.01", "title": "Честита Нова година!"}
{"url": "https://www.actualno.com/asia/teroristichen-akt-v-tokio-zavyrshi-s-raneni-news_713908.html", "text": "  Девет души са били ранени, единият от тях – сериозно, когато мъж в кола се е врязал в тълпата, празнуваща настъпването на Новата година на прочута улица в Токио, предаде Агенция \"Фокус\", позовавайки се на AFP.     Инцидентът не е случайност, а преднамерено действие - поне това е заявил заловеният шофьор. Той е на 21 години и се казва Казухиро Кусакабе. Японецът е подкарал кола по улица \"Такешита\", намираща се в квартал \"Хараджуку\" - около десетина минути преди началото на 2019 година.   Според националната телевизия NHK, Кузакабе е заявил пред полицията, че е действал като \"отмъщение за смъртното наказание\" и не е дал повече обяснения.\r\nПолицията незабавно е реагирала и е блокирала улицата. От преслужбата ѝ са съобщили, че един студент, който има сериозни наранявания, се оперира. Кузакабе е арестуван с повдигнато обвинение \"за опит за убийство\".  Според местните медии, японецът е ударил общо осем души и след това е излязъл от колата, като е нападнал девети човек. Самата улица е била затворена за коли, тъй като в района са се събирали веселящи се хора, за да посрещнат Нова година. Улица \"Такешита\" е пълна с малки магазинчета и е известна като център на младежката култура и мода в Япония. Всеки ден тя привлича десетки хиляди туристи от страната и чужбина.\r\nЗа разлика от други големи градове посрещането на Нова година е относително тихо събитие. Няма зрелища с фойерверки, нито централно място, където да се събират шумни пияни групи.     Архив     ", "date": "2019.01.01", "title": "Терористичен акт в Токио завърши с ранени"}
{"url": "https://www.actualno.com/society/prognoza-za-vremeto-1-januari-vtornik-news_713906.html", "text": "  Облачен ден, но с температури, които не могат да се нарекат сурово зимни – това обещава прогнозата за времето за първия ден на 2019 година.     Макар че се очакват повече облаци, валежи почти няма да има. Температурите ще се движат в диапазон от минус 2 градуса по Целзий до 6 градуса по Целзий.   Най-топло обещава да е по традиция в Югозападна България – в Сандански и Благоевград, където ще има и най-много слънце, през следобедните часове. Там максималните температури ще се движат между 4 и 6 градуса по Целзий.\r\nНай-студено, но не особено като за януари месец, ще е в Плевен и Монтана. Там минималните температури ще са минус 2 градуса, но предимно през нощта. През деня навсякъде ще има слънчеви часове, само в Бургас е възможно да превали. Ще духа до умерен североизточен вятър. Вълнението на морето ще 2 - 3 бала. Температурата на морската вода е 6° - 7°.  Облачността в планините ще е значителна, но само на отделни места ще превали слаб сняг. Ще духа умерен, по високите и открити части - до силен вятър от изток-североизток. Максималната температура на височина 1200 ще е около минус 3°, на 2000 метра - около минус 7°.\r\nОчаква се атмосферното налягане да е доста по-високо от средното за януари.", "date": "2019.01.01", "title": "Прогноза за времето - 1 януари (вторник)"}
{"url": "https://www.actualno.com/curious/mesechen-horoskop-za-januari-2019-g-news_713603.html", "text": "        Честита Нова 2019 година! Бъдете здрави, разумни и вдъхновени! Новата година ще ви завари в романтично настроение. Онези от вас, които все още са сами ще имат шанса да срещнат любовта на живота си през януари. Оглеждайте се по-внимателно в хората около вас. Вероятно някъде съвсем близо до вас е човека, когото търсите. В работата ще имате късмет, но той няма да продължава дълго и в края на януари ще се наложи да поработите здраво, за да докажете, че заслужавате това, което получавате. Честита Нова 2019 година! Бъдете здрави, разумни и вдъхновени! Януари ще е успешен месец за всички отношения за представители на знака Телец. Най-силни ще сте в служебно положение. Сега може да поставяте условия, най-вече при постъпването на нова работа. Там ви очакват изключителни перспективи и сериозни шансове за повишаването на доходите ви. В личния живот ще имате пълно разбирателство от страна на половинката ви. Някои от представителите на знака ги очаква добра новина за попълнение в семейството.   Честита Нова 2019 година! Бъдете здрави, разумни и вдъхновени! В първите дни на Новата година може да имате сериозни противоречия с ваши колеги или близки хора. Не встъпвайте в открит конфликт, тъй като сега  доказването на правотата ви няма да ви донесе нещо добро. Най-добре се оттеглете от активни действия и се посветете на изпълнението на вашите идеи. През януари особено успешни ще са представителите на творческите професии. Освен това ще имате успех при полагането на изпити. Други представители на знака може да се замислят за повишаването на квалификацията си или продължаване на образованието. Не се колебайте да се разделите с това, което ви притеснява прекалено много. Няма нужда да пазите каквото и да било което ви причинявам отрицателни емоции.     Честита Нова 2019 година! Бъдете здрави, разумни и вдъхновени! Какво по-хубаво от това да започнете новата година с пътешествие и почивка. Това е най-добрият начин за вас да прекарате първите дни на януари 2019 година. Най-добре изберете нискобюджетен вариант, тъй като средата на месеца ще ви предложи неочаквани финансови затруднения. Обърнете се към приятел, който може да ви помогне. Също така не забравяйте за мерките, които трябва да вземете през студеното време. Не правете компромиси с топлото обличане. Честита Нова 2019 година! Бъдете здрави, разумни и вдъхновени! В началото на новата година  съдбата ще бъде изключително благосклонна към вас. Каквото не си пожелаете - това няма да се случи. През януари ви предстоят изключително интересни срещи и много нови познанства с хора, с чието сътрудничество ще може да постигнете много в професионален план. Интересно предложение ще ви накара да опитате да тръгнете в нова насока в професионално отношение. Известно време ще трябва да съчетавате повече от една дейност. Честита Нова 2019 година! Бъдете здрави, разумни и вдъхновени! Имате шанса да започнете годината начисто. Може да сте спокойни, че основните предизвикателства от изминалата година ще останат зад гърба ви. Някои представители на знака ще имат шанса да намерят нова работа с по-изгодни условия. Сега е време да се посветите на нови умения и знания, без да щадите силите и времето си за тях.   Честита Нова 2019 година! Бъдете здрави, разумни и вдъхновени! Януари е добър месец за работа върху усъвършенстване на характера ви. Това е време, в което може да ви се наложи да взимате бързи решения. Няма да имате време за мислене, така че си доверете на интуицията. През цялото време не губете грам увереност в себе си. Честита Нова 2019 година! Бъдете здрави, разумни и вдъхновени! В началото на годината ще имате енергия да извършите истински подвизи, но това не е подходящ период за промени. Най-добре насочете енергията си към хобито си или към създаването на такова. В личния живот също оставете нещата такива, каквито са. Колкото и да ви се иска да промените нещо, ако изисква прекалено големи компромиси, рискувате да загубите себе си в цялата история. Щастието скоро ще ви настигне. Честита Нова 2019 година! Бъдете здрави, разумни и вдъхновени! Януари посветете на семейството. Децата порастват бързо и много скоро ще разберете, че важните моменти са отминали. Не пропускайте това време и се опитайте да се сближите, колкото се може повече. Семейно събиране ще сплоти семейството и ще допринесе за усещането ви за удовлетвореност от живота.    Честита Нова 2019 година! Бъдете здрави, разумни и вдъхновени! Отдайте се на пълна почивка през последните дни декември, защото началото на Новата година ще ви предложи изключително много задачи за изпълнение. Ще възникват неочаквани проекти, с които ще ви е трудно да не захванете. Натовареността ви може да ви изиграе лоша шега с нервите ви и да доведе доконфликти в личните ви отношения. Това е месец, в който не бива да губите време и да се захванете с дейност, която може да ви изстреля нагоре в кариерата. Честита Нова 2019 година! Бъдете здрави, разумни и вдъхновени! Началото на годината ще бъде белязано от успехи в любовната сфера. Каквото имате да правите в тази насока използвайте първите две седмици на януари, тъй като по-нататък ще попаднете във вихъра на служебните си задължения. Главната ви задача през този месец ще бъде да контролирате емоциите си и да не се докарате до нервно изтощение.    Честита Нова 2019 година! Бъдете здрави, разумни и вдъхновени! Още в началото на Новата година рискувате да се преуморите заради преследването на служебни задачи. Бъдете внимателни с финансовите начинания, тъй като рискувате в края на месеца да останете без пари. Емоциите ви през януари ще са в излишък, но тук човекът до вас ще ви помогне със своята подкрепа. Не забравяйте за роднините си, особено тези които имат нужда от помощта ви. Помагайки на другите ще помогнете и на себе си.            ", "date": "2019.01.01", "title": "Месечен хороскоп за януари 2019 г."}
