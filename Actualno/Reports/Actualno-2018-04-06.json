{"url": "https://www.actualno.com/europe/oon-prizova-ispanija-da-ne-sydi-katalonskite-separatisti-news_668455.html", "text": "  Cпецдокладчикът на ООН по въпросите за защита на свободата на мненията Дейвид Кей призова властите на Испания да не предявяват обвинения срещу участниците в демонстрациите и политическите дейци на Каталония.  Това се казва в заявление, разпространено от офиса на Съвета на ООН за правата на човека, предаде БГНЕС.   \"Преследването за организиране на въстание, което може да доведе до дългогодишна присъда със затвор, поражда сериозна опасност да се подкопае напълно легитимността за изразяване на мнение. Свободата за изразяване на мнение е крайъгълен камък на всяко свободно и демократично общество и ще остане такова още дълго, след като приключат сегашните политически противоречия\", заявил Кей.   Спецдокладчикъг на ООН изрази загриженост, че властите на Исания предявяват обвинения в организирането на въстание заради действия, които не са били съпровождани с насилие или подстрекаване към насилие. По думите му това може да е в разрез с правото на обществен протест. Той напомни, че съгласно международното законодателство ограничаването на свободата на събирания може да бъдат наложени само в изключителни случаи и при пропорционалното им прилагане за защита.\r\n\"Надявам се, че Испания ще използва своите демократични институции за създаване на атмосфера за дискусия и ще търси съзидателни начини за диалог и помирение, за да намери решение на създалата се политическа ситуация\", отбеляза Кей.       ", "date": "2018.04.06", "title": "ООН призова Испания да не съди каталонските сепаратисти"}
{"url": "https://www.actualno.com/society/intenziven-trafik-po-am-hemus-i-trakija-news_668419.html", "text": "  Засилен е трафикът по автомагистралите „Хемус“ „Тракия“.  Полицейски екипи регулират пътния поток. Верижна катастрофа стана преди 13 часа на АМ “Тракия“, след Ихтиман, няма пострадали, съобщиха от МВР.  Засилен е трафика и на главен път Е-79. Все още е затворен пътят II - 19, Банско – Добринище. По-рано стана пътен инцидент между два леки автомобила и ТИР. На място загина един, други пострадаха. Извършва се оглед.   Натоварено е движението по изходите на София. На всички изходни артерии има полицейски екипи, които регулират движението. Осигурено е полицейско присъствие и контрол по главните пътища и възловите места в страната, на участъците с интензивен трафик са разположени  и допълнителни сили.   От ", "date": "2018.04.06", "title": "Интензивен трафик по АМ \"Хемус\" и \"Тракия\""}
{"url": "https://www.actualno.com/balkani/cipras-tyrsi-po-goljama-podkrepa-za-dogovora-s-makedonija-news_668414.html", "text": "  Правителството на гръцкия премиер Алексис Ципрас очаква договорът за разрешаване на спора за името на Република Македония да бъде одобрен от поне 180 народни представители.  Това съобщават няколко портала в Гърция. В парламента в Атина има 300 депутати. Управляващото мнозинство на премиера Ципрас разполага със 154 депутати. В правителството в момента се води дебат как след като Договорът влезе в Народното събрание той да получи подкрепата на 180 депутати, предаде БГНЕС.   \"Ако се постигне споразумение с БЮРМ, сътрудниците на премиера обсъждат варианта как той да бъде внесен в парламента и да бъде одборен, но не с обикновено мнозинство. Дебатите имат за цел да се увеличи мнозинството на 180 народни представители. Това е необходимо, защото става въпрос за международен договор и той не трябва да бъде приет с обикновено мнозинство\", съобщава гръцкият портал in.   Друг гръцки портал Eurotoday уточнява: Няма конституционно задължение гръцкият премиер да търси подкрепата от 180 депутати, но както обяснява един негов сътрудник, разрешаването на един национален въпрос, който стои нерешен вече 25 години, не трябва да се приема с обикновено мнозинство\".\r\nГръцкият министър на външните работи Никос Кодзияс приключи с консултациите с политическите партии в страната. Той подробно информира за хода на преговорите между властите в Скопие и Атина.       На 12-ти април се очаква нова среща между македонският министър на външните работи Никола Димитров и Никос Кодзияс. Тя ще се състои в Охрид, в Република Македония.", "date": "2018.04.06", "title": "Ципрас търси по-голяма подкрепа за договора с Македония"}
{"url": "https://www.actualno.com/europe/domashnite-jivotni-na-skripal-sa-myrtvi-news_668415.html", "text": "  Две морски свинчета и котката, чийто стопанин е бившият руски шпионин Сергей Скрипал, отровен във Великобритания, са мъртви, съобщи в четвъртък британски говорител след питане на Русия за тяхната съдба.  Месец след отравянето на Сергей Скрипал и дъщеря му Юлия, станало на 4 март в Солсбъри, съдбата на домашните животни на бившия шпионин стана публично достояние, предаде БГНЕС.\r\n\"Когато ветеринарен лекар получи достъп до имота\" на Сергей Скрипал, \"за съжаление две морски свинчета бяха мъртви\", заяви за АФП говорител на британското Министерство на околната среда, храните и селскостопанските въпроси на Великобритания.   \"Открито бе и коте в бедствено положение и ветеринарен хирург взе решението да евтаназира животното, за да сложи край на страданията му\", посочи говорителят. \"Това бе най-доброто за животното решение\", допълни още той.", "date": "2018.04.06", "title": "Домашните животни на Скрипал са мъртви"}
{"url": "https://www.actualno.com/africa/mirotvorci-zaginaha-v-mali-news_668418.html", "text": "  Най-малко двама миротворци от Многопрофилната комплексна мисия за стабилизиране на Мали (МИНУСМА) загинаха в четвъртък, други 10 са ранени, сред които и тежко по време на обстрел с минохвъргачки на техен лагер.  Инцидентът е станал в населеното място Агелхок в района Кидал.   През последните години има няколко подобни инцидента, при които загинаха миротворци от мисията на ООН.   ", "date": "2018.04.06", "title": "Миротворци загинаха в Мали"}
{"url": "https://www.actualno.com/sciencelogy/lichnite-danni-na-nad-27-mln-dushi-mogat-da-bydat-zasegnati-pri-skandala-s-iztichaneto-ot-facebook-news_668424.html", "text": "  Личните данни на над 2,7 милиона души могат да бъдат засегнати при скандала с изтичането от Facebook, който се разрази във връзка с дейността на британската маркетингово компания „Кеймбридж Аналитика“. Това съобщи говорителят на Европейската комисия Александър Винтерщайн в Брюксел.  \"По наши оценки личните данни на над 2,7 милиона европейци могат да бъдат засегнати\", каза той.   Европейският парламент по-рано покани създателя на Facebook Марк Зукърбърг да даде обяснения по случая и да предостави информация за мерките, които предприема компанията за защита на персоналните данни на своите клиенти, припомня БГНЕС.   На 4 април ръководството на Facebook обяви, че стартира редица нововъведения за повишаване на безопасността на личните данни на клиентите на едноименната социална мрежа, а също така изрази мнението, че „Кеймбридж Аналитика“ най-вероятно е събрала личните данни на 87 милиона клиенти на мрежата с помощта на наетата изследователска организация Global Science Research. В отговор на това предположение от „Кеймбридж Аналитика“ заявиха, че не могат да получат информация за такъв обем, тъй като са имали лиценз за използването на данните на не повече от 30 милиона души, получени от GSR.", "date": "2018.04.06", "title": "Личните данни на над 2,7 млн. души могат да бъдат засегнати при скандала с изтичането от Facebook"}
{"url": "https://www.actualno.com/europe/veche-njama-opasnost-za-jivota-na-sergej-skripal-news_668426.html", "text": "  Състоянието на Сергей Скрипал се подобрява и вече няма опасност за живота му. Според лекарите той реагира добре на лечението. Това съобщиха от болницата в Солсбъри, където се намират бившият двоен агент и дъщеря му Юлия.  Нейното състояние също се подобрява и тя вече е в съзнание и говори, като вчера от местната полиция дори разпространиха изявление от Юлия, в която тя споделя, че вече се чувства добре, предаде БГНЕС.   Скрипал и дъщеря му са в болница вече повече от месец, след като бяха намерени в безсъзнание на 4-ти март в град Солсбъри.   Отравянето на бившия шпионин предизвика дипломатически скандал между Лондон и Москва. Британското правителство обвинява Русия за отравянето, а от Кремъл отричат.", "date": "2018.04.06", "title": "Вече няма опасност за живота на Сергей Скрипал "}
{"url": "https://www.actualno.com/crime/mvr-pusna-oshte-snimki-na-izbjagalite-zatvornici-snimki-news_668427.html", "text": "  Полицията продължава да издирва двама мъже, избягали от затвора. Днес вътрешното министерство разпространи снимки на Радослав Колев и Владимир Пелов от преди реализирането на бягството, съобщиха от МВР.  Двама лишени от свобода осъществиха бягство на 3 април от Централния софийски затвор. Колев е рецидивист, осъден на наказание лишаване от свобода в размер на 26 години, за убийство. Пелов е осъден на наказание лишаване от свобода в размер на 30 години, за грабеж, отвличане и опит за убийство на двама служители на МВР.   Както вече бе съобщено, образувано е досъдебно производство по чл. 297 НК /бягство на затворници/, като предмет на проверка са и действията на охранителния състав в Затвора София. По първоначални данни, бягството е извършено и чрез заплаха на дежурни надзиратели с огнестрелно оръжие, с което затворниците са разполагали, като по този начин са преодолени няколко поста в корпуса на Затвора София. На място в Затвора София бяха изпратени двама прокурори от СГП, като действията по разследването се извършват от СДВР.   СДВР призовава гражданите, които разполагат с допълнителна информация за издирваните, да сигнализират при гарантирана анонимност на тел. 112 или в най-близкото поделение на МВР.\r\nОт дирекцията предупреждават гражданите да сигнализират веднага, в случай че забележат двамата мъже. По данни на полицията те са агресивни, възможно е да са въоръжени и да окажат съпротива.       Вижте снимки на затворниците в ", "date": "2018.04.06", "title": "МВР пусна още снимки на избягалите затворници (СНИМКИ)"}
{"url": "https://www.actualno.com/sciencelogy/ilon-mysk-shte-testva-mozychni-implanti-vyrhu-jivotni-news_668430.html", "text": "  \"Неуралинк\", компания основана от Илон Мъск, която цели да разработва мозъчни импланти за развиване на човешките умствени възможности, планира да започне тестове върху животни, съобщи БГНЕС.  Според статия на технологичния сайт Gizmodo съставена благодарение на писмо на служител на компанията изпратено до департамента на компанията в Сан Франциско, в което се споменават планове за \"малка лаборатория за тестове върху животни, както и малка стая за гризачи\".   Мъск не е говорил особено много за \"Неуралинк\" в миналото. Той съобщи, че преди компанията му да пусне устройствата си за широката публика (което според него ще се случи от 7 до 9 години) ще се постараят да се опитат да помогнат първо на хора с определен вид болести или увреди.   \"В началото технологията ще лекува мозъчни наранявания вследствие на операции за отстраняване на тумори, в които някой хора губят цял когнитивен елемент\", каза Мъск.\r\n\"Това може да помогне на хора с различни мозъчни травми, заради които те не могат да се движат нормално, въпреки работещите връзки и мускули в тялото\", заяви Мъск.       \"Може също да помогне и на хора, които страдат от проблеми с паметта вследствие на старостта чрез увеличаване на паметта, което ще им помогне да живеят по-добре през остатъка от живота си. Това би ни помогнало да се справим с различни видове умствени проблеми, с които всички се сблъскваме, когато остареем\", добави той.\r\nАрхитекти работещи в Сан Франциско обясняват, че \"Неуралинк\" вероятно търсят място за новата си лаборатория извън града.\r\nКомпанията започна да спонсорира изследвания в Калифорнийския университет. Същевременно \"Неуралинк\"са получили разрешително от местният департамент по здравеопазване да използват седалището си в Сан Франциско за предстоящите тестове върху животни.       ", "date": "2018.04.06", "title": "Илон Мъск ще тества мозъчни импланти върху животни"}
{"url": "https://www.actualno.com/america/sasht-s-novi-sankcii-za-7-ruski-oligarsi-news_668435.html", "text": "  Вашингтон наложи нови санкции на 7 руски олигарси и на 17 представители на руското правителство. Обвиненията срещу тях са, че са подкрепяли президента Владимир Путин и са се възползвали от опитите му да подрива западните демократични системи, съобщи БГНЕС.  Сметките на тези хора ще бъдат замразени в Съединените щати. Източници от Капитолия описват руснаците, на които са наложени санкции, като много богати бизнесмени, работещи на международния пазар, които обаче са част и от най-близкото обкръжение на Путин.       Представител на Белия дом нарича мерките ответна реакция от Вашингтон за продължаващата намеса на руското правителство в целия свят. По думите му, това включва „окупацията“ на Крим, неспиращото насилие в Източна Украйна, подкрепата за режима на Башар Асад в Сирия и кибератаките, идващи от Русия.", "date": "2018.04.06", "title": "САЩ с нови санкции за 7 руски олигарси"}
{"url": "https://www.actualno.com/europe/pusnaha-puchdemon-ot-aresta-v-germanija-news_668436.html", "text": "  Бившият лидер на Каталуния Карлес Пучдемон напусна германския арест в северната област Шлезвиг-Холщайн, след като плати гаранция от 75 000 евро. Излизайки от ареста, Пучдемон призова властите в Мадрид незабавно да започнат преговори с Барселона в опит да бъде разрешена кризата в Каталуния, довела до провеждането на обявения от испанския Конституционен съд референдум за независимост, предаде БГНЕС.  \"Вече няколко години искаме диалог и всичко, което получаваме е насилие и репресии,\" заяви Пучдемон пред журналисти.   \"Няма извинение за испанските власти да не се опитат да водят политически диалог с каталунските лидери\", добави още той.   Пучдемон се обяви и за освобождаването на останалите каталунски политици от затвора.\r\nСъдилището в Шлезвиг-Холщайн се произнесе, че Пучдемон няма да бъде екстрадиран. Причината е, че едно от основните обвинения, повдигнати на отстранения каталунски президент – в „бунт срещу държавата“ няма съответствие в германското законодателство. Местните прокурори стигнаха до извода, че най-близкото до това престъпление според германските закони е държавна измяна, но според системата в Германия това престъпление включва и използване на насилие, което не е част от обвиненията към Пучдемон.       Останалите престъпления, в които е обвинен, като злоупотреба с власт и държавни пари за организирането на обявения за незаконен референдум, обаче, са валидни и в Германия и той все пак може да бъде изпратен обратно в Испания, където да бъде съден.\r\nПреди да обявят окончателното си решение по този въпрос, германските съдии трябва да съберат допълнителна информация. През това време Пучдемон може да е на свобода в Германия, но не трябва да напуска страната и трябва да се отчита на местната полиция веднъж седмично.", "date": "2018.04.06", "title": "Пуснаха Пучдемон от ареста в Германия"}
{"url": "https://www.actualno.com/europe/times-novichok-idva-ot-saratov-news_668438.html", "text": "  От Великобритания твърдят, че са установили точно къде в Русия е произведено невротоксичното вещество \"Новичок\", използвано да отрови Сергей Скрипал и дъщеря му.  По информация на вестник Times \"Новичокът\" е произведен в химическа лаборатория в град Шикани в югозападната руска провинция Саратов. От британската медия цитират бившия началник на химическата и ядрена програма във Великобритания Хеймиш де Бретън Гордън. Според него в лабораторията в Шикани се пазят малки количества от невротоксичното вещество, така че по всяка вероятност то не е използвано за военни цели, а за единични убийства.   Де Бретън Гордън споделя още, че твърденията на руската страна, че \"Новичокът\" може да е бил произведен навсякъде по света нямат основание и доказателства, предаде БГНЕС.   Междувременно, руският депутат от Сартов Николай Панков твърди, че в Шикани никога не са се пазели химически оръжия.\r\n\"Последният път, когато е имало военна операция в Шикани, беше, когато Русия унищожи химическите си оръжия преди 20 години. В моя регион никога не е имало химически оръжия,\" казва още Панков пред ТАСС.       Според депутата всички обвинения към Русия по случая Скрипал са изфабрикувани и от Лондон със същия успех са можели да кажат, че веществото е било произведено в Германия или всяка друга държава, където руските военни части са били.", "date": "2018.04.06", "title": "Times: \"Новичок\" идва от Саратов"}
{"url": "https://www.actualno.com/society/patriarh-neofit-nie-s-vjara-trjabva-da-sledvame-hrista-prez-vsichki-dni-na-negovija-jivot-news_668441.html", "text": "  \"Ние с вяра трябва да следваме Христа през всички дни на Неговия живот, за да бъдем честити в своята вяра и в своето упование и надежда.\" Това каза Негово Светейшество Българският патриарх Неофит на Разпети петък, когато във всички епархии на Българската православна църква се отслужват Царски часове и вечерня с изнасяне на св. Плащаница, предаде БГНЕС.  \"Господ Иисус Христос умря за нас и за нашето спасение, и остави своите Апостоли да благовестят Неговия живот, Неговото учение, Неговата Божествена сила. Ние с вяра трябва да следваме Христа през всички дни на Неговия живот, за да бъдем честити в своята вяра и в своето упование и надежда. Всички ние чувстваме силата Господня и затова при всички дни, и при всички радостни и тъжни дни Неговата сила, Неговата любов към нас да я чувстваме и тя да бъде за нас спасителен пристан. За много години!\", каза патриарх Неофит в митрополитската катедрала „Св. Неделя”.   На Велики (Разпети) петък - най-тежкият ден за Божия син - не се отслужва литургия. Сутринта в храма се изнася светата плащаница, чието носене напомня за носенето на Христовото тяло към Гроба. Вечерта се извършва символичното опело Христово. При изнасянето на Плащаницата се спазва и специален ритуал. Певецът застава пред северната врата на Св. Олтар и започва бавно да пее първата стихира, а след него върви свещеникът и други църковнослужители, които носят Св. Плащаница, обикалят три пъти около разпятието и приготвената маса (кувуклия) и слагат плащаницата на масата.   Храмовете днес се изпълват с хора, които минават под Плащаницата. Много здраве, любов на целия български народ и на себе си пожела Богдана, която сподели, че претърпяла операция.\r\n\"Пожелах си да съм здрава, деца, внуци всички да са живи и здрави, и целият български народ да бъде здрав, да може да работи да се развива икономиката на България, да има на всички по равно всичко, да не се делим на бедни, на богати\", каза Вени, която също бе дошла в храма на Велики петък от Страстната седмица.       ", "date": "2018.04.06", "title": "Патриарх Неофит: Ние с вяра трябва да следваме Христа през всички дни на Неговия живот"}
{"url": "https://www.actualno.com/bgfootball/ludogorec-s-nemislim-obrat-sreshtu-cska-news_668428.html", "text": "  На Разпети петък и изиграха фантастичен двубой с марка Първа лига. Радостта обаче остана  за шампионите, които осъществиха невероятен обрат и спечелиха с 3:2,  въпреки че губеха с 1:2 до 84' на двубоя.  Скуката през първото  полувреме беше нарушена в добавеното време, когато Десподов вкара за 0:1  след брилянтно изпълнение на пряк свободен удар.   Второто  полувреме определено компенсира с качество и нерви. В 51' резервата Якуб  Свиерчок успя да изравни, а след това червен картон получи Джефесон,  който изключително глупаво избута Дяков в гърба и заслужено беше  изгонен. Въпреки че бяха с човек по-малко, \"червените\" отново поведоха в  резултата, след като Тиаго  - 1:2.   Столичани обаче не успяха да  задържат аванса си. В 84' след грешка в защитата Кешеру успя да изравни,  а само 3 минути по-късно перфектно центриране на Мисиджан беше засечено  с глава от Свиерчок - 3:2 в полза на шампионите. ", "date": "2018.04.06", "title": "Лудогорец с немислим обрат срещу ЦСКА"}
{"url": "https://www.actualno.com/curious/dneven-horoskop-za-7-april-news_668444.html", "text": "     Тази събота няма да ви липсва вълнение. Бъдете внимателни с непознати. Не се подавайте на първото положително впечатление за някого. Дайте си повече време, за да го опознаете.    Тази събота може да разкриете прекалено много от себе си. Най-вероятно вие самите ще направите така че тя да се разкрие. Дръжте се на ниво, няма нищо лошо в това да се разкриете.     Тази събота няма да може да си починете така, както го планирате. Очакват ви много приятни преживявания, които ще оставят красиви спомени. Не си правете планове за деня и всичко ще премине по най-добрия начин. Бъдете сигурни за себе си, че сте обичани точно, както го чувствате.     Тази събота бъдете смирени. Това ще ви помогне да разберете отговора на важен въпрос. Очаквайте приятна новина привечер. Ако днес ви предстои среща изберете дрехи, в които преди всичко ще ви  е удобно. Вечерта някой може да ви ядоса с мнението си, но това е неговият избор и вие нямате право да го съдите.    Денят ще е малко по-шумен отколкото предпочитате. Няма нищо лошо в това и съвсем спокойно ще може да го преживеете. В края на деня си подарете хубав филм.   Тази събота може да ви се наложи да почакате някого повече, отколкото ви е приятно. Поведението ви ще покаже важна част от характера ви на друг човек. Имайте го предвид.    Днес някой ще се опита да ви провокира.  Не позволявайте да ви се качват на главата, но го направете разумно и без да изпускате нервите си. Тази събота може да ви се стори уморителна, но по един много приятен начин. Ще бъдете едни от най-щастливите представители на Зодиака.    Днес може да получите напълно заслужена критика.Не бързайте да се сърдите, по-скоро помислете дали може да се извините. Прекарайте деня активно физически. Имате нужда от точно такъв заряд. Не забравяйте да запомните хубавите моменти от разходката ви.", "date": "2018.04.06", "title": "Дневен хороскоп за 7 април"}
{"url": "https://www.actualno.com/crime/vyzrasten-myj-zagina-pri-pojar-v-sofija-news_668447.html", "text": "  82-годишен мъж е загинал при пожар тази сутрин в София. Сигналът е подаден малко след 6.00 часа за пожар в апартамент в ж.к. „Зона Б19“. Това съобщиха от пресцентъра на МВР.  На мястото са изпратени два пожарни автомобила и линейка. В жилището е открито тялото на 82-годишния собственик. Причините са в процес на установяване.   ", "date": "2018.04.06", "title": "Възрастен мъж загина при пожар в София"}
{"url": "https://www.actualno.com/society/novinite-naj-vajnoto-za-denja-6-april-news_668432.html", "text": "      Полицията продължава да издирва двама мъже, избягали от затвора. Днес вътрешното министерство разпространи снимки на Радослав Колев и Владимир Пелов от преди реализирането на бягството    Според лекарите той реагира добре на лечението. Това съобщиха от болницата в Солсбъри, където се намират бившият двоен агент и дъщеря му Юлия.     Европейският парламент по-рано покани създателя на Facebook Марк Зукърбърг да даде обяснения по случая и да предостави информация за мерките, които предприема компанията за защита на персоналните данни на своите клиенти.     На служителя е оказана незабавна медицинска помощ в корпуса на затвора, а след това и във външно болнично заведение. Един човек е загинал, поне четирима са ранените при станалата тежка катастрофа край Банско. Сметките на тези хора ще бъдат замразени. Източници от Капитолия описват руснаците, на които са наложени санкции, като много богати бизнесмени, работещи на международния пазар.    За добро настроение и повече усмивки и през тази седмица, редакционният екип на Actualno.com избра за Вас най-любопитните новини и видеа от последите пет дни Откритото заседание в Комисията за защита от дискриминация (КЗД) е насрочено за 18 април. Казусът е от август месец миналата година. България излиза под номер 10 в първия полуфинал. ", "date": "2018.04.06", "title": "Новините: Най-важното за деня, 6 април "}
{"url": "https://www.actualno.com/america/brazilski-syd-naredi-aresta-na-bivsh-prezident-news_668417.html", "text": "  Федералният съдия в Бразилия Сержиу Моро издаде в четвъртък заповед за бившия президент на страната Луис Инасиу Лула да Силва, който остава фаворит за президентските избори. Телевизия \"Глобо\", която съобщава информацията, припомня, че той е признат за виновен по дело за корупция.  Решението на съда означава, че в най-скоро време политикът ще влезе в затвора по делото. В края на януари Лула да Силва бе осъден на 12 години и един месец лишаване от свобода. Бившият бразилски лидер, въпреки многобройните обвинения по наказателни дела, остава фаворит за президентските избори, които ще се проведат през октомври тази година.   ", "date": "2018.04.06", "title": "Бразилски съд нареди ареста на бивш президент"}
{"url": "https://www.actualno.com/europe/makron-shte-poseti-rusija-prez-maj-news_668425.html", "text": "  Президентите на Русия и Франция Владимир Путин и Еманюел Макрон обсъдиха по време на телефонен разговор предстоящата визита на френския лидер в Руската федерация.  \"Бяха засегнати актуални въпроси на руско-френските отношения с оглед на предстоящата визита на Еманюел Макрон в Русия през май\", се казва в съобщение на пресслужбата на Кремъл.   Стопанинът на Елисейския дворец също така се е обявил за продължаване на диалога между Москва и Париж за Сирия с цел постигането на съгласувано решение за урегулирането на конфликта в тази страна.   \"Президентът на републиката е подчертал необходимостта да се сложи край на ескалацията, която наблюдаваме през последните месеци, за да се осигури защитата на мирното население, да се възобновят преговорите за политически преход и да се предотврати повторното усилване на „Ислямска държава“. Макрон е призовал Русия да използва влиянието си върху сирийския режим за постигане на това\", се посочва в изявлението.", "date": "2018.04.06", "title": "Макрон ще посети Русия през май"}
{"url": "https://www.actualno.com/curious/luboven-horoskop-za-uikenda-news_668382.html", "text": "     Вероятността да разкриете тайна, която отдавна не ви дава покой, е  доста голяма и дано разкритията ви помогнат да се почувствате по-добре.    Възможно е да ви се струва, че съвместният ви живот протича много  еднообразно. Прекарвайте повече време в компанията на приятелите си - в  тяхното обкръжение със сигурност ще се чувствате на място.     Желанието ви да дарявате половинката си с повече грижа, нежност и  топлина през почивните дни ще ви предпазва от неприятности и ще има  укрепващ ефект върху връзката. Очакват ви ярки страсти и вълнуващи романтични истории. Уикендът  обещава да ви донесе и много спокойствие, благодарение на кратко, но  ползотворно пътуване.     Възможно е любимия човек да има нужда от вашата подкрепа в лични  дела. Освен всичко друго, това ще ви позволи да откриете нови качества  един в друг и вие ще установите, че това откритие ви сближава още  повече. ", "date": "2018.04.06", "title": "ЛЮБОВЕН хороскоп за уикенда"}
{"url": "https://www.actualno.com/america/venecuela-prekysna-ikonomicheskite-si-vryzki-s-panama-news_668379.html", "text": "  Правителството на Венецуела взе решение да спре за 90 дни икономическите и финансовите отношения с юридически и физически лица от Панама, съобщи в четвъртък радио \"Унионрадио\", цитирано от ТАСС.  Властите на Венецуела обясняват решението си с необходимостта да защитят финансовата система на републиката. Прекратени са връзките с общо 46 юридически и 22 физически лица, съобщи БГНЕС.   Панама е едно от най-мащабните данъчни убежища в света.   ", "date": "2018.04.06", "title": "Венецуела прекъсна икономическите си връзки с Панама"}
{"url": "https://www.actualno.com/bgfootball/pylen-sram-za-levski-v-plovdiv-news_668410.html", "text": "   тотално разочарова и най-верните си привърженици с представянето си във втория кръг на Първата шестица срещу .  \"Сините\" загубиха с 0:1 гостуването си в Коматево, въпреки че бяха с  човек повече 49 минути от мача. Автор на победния гол бе юношата на  \"сините\" Стивън Петков - \"златната\" резерва на \"канарчетата\".   Това беше четвърти пореден мач за столичани без победа в първенството  и трети, в който не взима и точка. Ботев пък се приближи на 5 точки от  днешния си съперник, а ако Берое победи Верея днес ще ги измести от  третото място.   Поражението на \"сините\" идва в най-неподходящия момент. Столичани се надяваха да влязат със самочувствие в мачаовете за Купата на България срещу ЦСКА, но отборът се оказа в най-голямата си криза през настоящия сезон.        ", "date": "2018.04.06", "title": "Пълен срам за Левски в Пловдив"}
{"url": "https://www.actualno.com/showbusiness/vijte-pyrvoto-izpylnenie-na-jivo-na-bylgarskata-pesen-za-evrovizija-video-news_668385.html", "text": "   В Лондон българските представители   London Eurovision Party е едно от най-големите промо събития в Европа, на което присъстват журналисти от десетки страни.   \"Bones\" е сред фаворитите на букмейкърите за тазгодишната \"Евровизия\".   България излиза под номер 10 в първия полуфинал и ще се бори за място на големия финал, а според мнозина - и за победа.     ", "date": "2018.04.06", "title": "Вижте първото изпълнение на живо на българската песен за \"Евровизия\" (Видео)"}
{"url": "https://www.actualno.com/asia/24-godini-zatvor-za-korupcija-za-bivshija-prezident-na-ujna-koreja-pak-gyn-he-news_668389.html", "text": "  Съдът в Сеул призна за виновна по обвиненията в злоупотреба отстранения от власт президент Пак Гън Хе.  На 24 години затвор беше осъден бившият президент на Южна Корея Пак Гън Хе. Тя не присъства на произнасянето на присъдата. Пак Гън Хе открито бойкотира съдебния процес срещу себе си, твърдейки, че съдът не ѝ предоставя честен процес. Властите позволиха произнасянето на присъдата на бившия президент да се излъчва на живо по южнокорейската национална телевизия. Причината, която посочиха, е големият интерес към процеса.   Както БГНЕС припомня, политическият скандал около Пак Гън Хе и Чой Сун Сил се разгоря през 2016 година, след като Пак поднесе публично извиненията си за изтичане на информация към близката й приятелка Чой Сун Сил, която не е назначена на никакъв пост в апарата на президента, но е имала достъп и е нанасяла корекции по десетки текстове на речи и изказвания на държавния глава преди те да бъдат произнесени. По този начин Пак е предоставяла на Чой влияние над икономиката и политиката на страната, включително и по отношение на конфронтациите със Севера, предаде БГНЕС.   Чой се е намесвала още в кадровите назначения и в работата на администрацията на президента. Освен това близката приятелка на Пак е използвала влиянието си, за да принуждава големи корпорации да дават милиони като дарение на обвързаните с нея фондации. Според редица публикации от международните медии, става дума за средства, възлизащи на над 72 млн. долара.\r\nОткритията предизвикаха един от най-големите политически скандали в историята на Южна Корея и най-мащабните демонстрации от въстанието в Куанджу през 1980 година насам, които доведоха и до позорното сваляне на Пак от власт.       ", "date": "2018.04.06", "title": "24 години затвор за корупция за бившия президент на Южна Корея Пак Гън Хе"}
{"url": "https://www.actualno.com/europe/rejtingyt-na-merkel-pada-drastichno-news_668391.html", "text": "  В сравнение с началото на предишния й мандат през 2014 г., канцлерът на ФРГ Ангела Меркел (ХДС) губи драстично одобрението на германските граждани. Но тя не е единствена - всички останали членове на кабинета в Берлин получават слаба подкрепа, съобщи агенция \"Фокус\".  Само 57% от германците смятат, че Ангела Меркел е добро решение за канцлер на страната. Това става ясно от проучване на телевизионния канал ARD. В сравнение с началото на предишния й мандат през 2014 г., Меркел е загубила 18 процентни пункта. Въпреки това, председателят на Християндемократическия съюз (ХДС) остава по-популярна от лидера на Християнсоциалния съюз (ХСС) Хорст Зеехофер, който е смятан за подходящ за поста федерален вътрешен министър от едва 39 на сто от гражданите на ФРГ. По-голямата част (51%) от германците са уверени, че той не е добър избор за длъжността.   Останалите членове на кабинета, споменати в проучването, също получават по-малка подкрепа от Меркел. Най-малко 55% от респондентите смятат, че Петър Алтмайер (ХДС) е добър за министър на икономиката. Олаф Шолц (ГСДП) среща одобрението на 49% от германците за поста финансов министър, а външният министър Хайко Маас (ГСДП) - на 43%. Министърът на отбраната на Урсула фон дер Лайен (ХДС) се възприема добре от 40% от германските граждани, а здравният министър Йенс Шпан (ХДС) има едва 26% подкрепа. С 25% е и министърът на труда Хубертус Хайл (ГСДП).   ", "date": "2018.04.06", "title": "Рейтингът на Меркел пада драстично"}
{"url": "https://www.actualno.com/crime/jestoka-katastrofa-kraj-bansko-news_668413.html", "text": "  Един човек е загинал, поне четирима са ранените при станалата тежка катастрофа край Банско, предаде БГНЕС.  Тежката катастрофа стана на Разпети петък на пътя Симитли – Банско – Гоце Делчев. Към 10.45 часа на изхода на Банско в посока Добринище, ТИР се преобръща и удря два леки автомобила и микробус.   Пътят е затворен. Трафикът е натоварен. Обходният маршрут е Банско – село Баня – Елешница, движението се регулира. На място има екипи на Бърза помощ, полиция и пожарна.   ", "date": "2018.04.06", "title": "Жестока катастрофа край Банско"}
{"url": "https://www.actualno.com/viewpoint/smenja-li-borisov-kursa-news_668398.html", "text": "  Позицията на българското правителство по случая „Скрипал“ беше продадена безболезнено на хората в страната – „снишаваме се“, избягваме „ескалация“, „ще си говорим и с едните, и с другите“, „избягваме нова Студена война“.  Тази позиция обаче може да има трайни, негативни последици за страната. Накратко – тя руши доверието на основните ни партньори от ЕС и НАТО, и ни превръща в удобна мишена за провокации от страна на Русия. С неясното си поведение ние се самоизолираме в Европа и създаваме впечатление, че се стремим към непълноценен, половинчат статут в евроатлантическите организации.        : Великобритания – ключова страна от ЕС и НАТО - счита, че е жертва на руска провокация. Тя споделя безпрецедентно количество разузнавателна информация с партньорите си и очаква от тях подкрепа чрез съвместни дипломатически действия. ЕС и НАТО - и над 20 страни членки, между които всички основни партньори - считат, че дадената информация е достатъчна за експулсиране на руски дипломати. Това се прави като сигнал към света, че подобно поведение няма да се толерира в ЕС. България – заедно с периферно малцинство от държави - решава да не експулсира руски дипломати. : Причините, които правителството на Борисов изтъква за решението си, се свеждат до „липса на достатъчно доказателства“. Това е руската теза по случая „Скрипал“. Австрия, която също не експулсира руски дипломат, споделя напълно позицията на Великобритания и не оспорва представените доказателства. Тя изтъква, че ще се въздържи от експулсиране, защото е неутрална държава (не е членка на НАТО) и Виена е седалище на ОССЕ, което може да се използва като платформа за преговори с Русия. Т.е. България не само не се солидаризира с останалите основни свои партньори, но и възприема руската гледна точка към скандала едно към едно.     : Вместо да експулсира дипломати, България привиква своя посланик в Москва за консултации. Той обаче ще бъде върнат след Великден обратно, защото трябвало да открие изложба в руската столица. С този аргумент българската позиция придобива и леко абсурден характер. : През цялото време София твърди, че решението ѝ следва от факта на ротационното председателство на Съвета на ЕС. Това просто не е вярно. Като председател имаме ангажимент да работим за постигането на обща европейска позиция по въпроса. Заставайки на страната на периферно малцинство, всъщност ние пречим на постигането на консенсус.        Вредите от тази позиция са ясни – спад на доверие у партньорите и засилени подозрения, че страната може да играе ролята на Троянски кон на Русия. Дали този спад на доверие ще е трайна тенденция зависи и от поведението ни оттук нататък. Но не може да се спори, че с решението си не сме подобрили имиджа си на Запад – напротив, влошихме го. В тази ситуация, когато очакваме да ни приемат в еврозоната, Шенген, банков съюз и т.н., позицията ни по „Скрипал“ очевидно не работи за нас.\r\nНа фона на тези реални щети се изтъкват евентуални бъдещи ползи от два вида. Първо, твърди се, че България по този начин би могла да посредничи между ЕС и Русия. Самото понятие „посредник“ обаче говори, че се самоизключваме от ЕС. Нещо повече, как бихме могли да сме „посредник“, когато защитаваме руската теза за липсата на „достатъчно доказателства“? България помогна на ЕС в преговорите с Ердоган, защото бяхме на същите позиции като партньорите си. В отношенията с Русия по казуса „Скрипал“ ще сме безполезни, ако не вредни за ЕС, защото съдържателно сме в другия отбор.\r\nВторо, твърди се, че не трябва да гоним руски дипломати, защото искаме да реализираме съвместни енергийни проекти. Това са обаче различни неща – ако тези проекти са съобразени с правилата и са взаимноизгодни, те могат да се реализират със или без „Скрипал“. Проблемът е, че е спорна тяхната рентабилност. Те със сигурност ще донесат ползи за определени местни лобита, но е вероятно да се окажат неизгодни за страната. Особено проблематичен е АЕЦ „Белене“, за който дори БАН – срещу два милиона от правителството - не успя да произведе убедителен доклад, че централата някога ще е на печалба. А и да не забравяме, че такива мащабни руски проекти най-вероятно ще упражняват дългосрочно, сериозно (корупционно) влияние върху българските правителства.    Тази външнополитическа каша е всъщност плод на вътрешнополитически сметки. От една страна Борисов не иска да загуби потенциални русофилски гласове, чиято мобилизация го изплаши по повод на Истанбулската конвенция. От друга страна той свикна да „балансира“ и взе да го прави дори по въпроси, по които не може и не бива да се балансира. Тъй като БСП се измести силно в антиевропейска, проруска посока, Борисов ги последва, за да остане в „центъра“ на политическата сцена. Така обаче той поставя под въпрос нещо досега устойчиво в ГЕРБ – следването на ясна проевропейска линия. Промяната уплаши Цветан Цветанов, който правилно осъзна, че с нея ГЕРБ няма да спечели нови гласове, но със сигурност ще загуби симпатизанти.\r\nКато цяло казусът „Скрипал“ показа вътрешните ограничения на политиката на „балансиране“, водена от Борисов. Този, който балансира, всъщност няма собствен курс, а се влияе силно от позицията на другите. Затова към момента външната политика на България изглежда така, все едно е дело на Волен Сидеров. Балансьорът рискува да стигне само до средата на избрания маршрут обаче. А в повечето случаи това е равносилно на „доникъде“.   ", "date": "2018.04.06", "title": "Сменя ли Борисов курса?"}
{"url": "https://www.actualno.com/plovdiv/desetki-domakinstva-v-centyra-na-plovdiv-sa-bez-voda-news_668397.html", "text": "  Десетки домакинства в центъра на Пловдив са без вода заради ремонтни дейности на водопровод по бул. „Руски“. Това съобщиха за Радио „Фокус“ – Пловдив от водоснабдителното дружество за Пловдивска област. Преустановено е водоподаването в района на бул. „Руски“, ул. „Преслав“, ул. „Гладстон“ и бул. „Цар Борис III-ти Обединител“. По високите етажи в района на бул. „Васил Априлов“, ул. „Захари Стоянов“, ул. „Любен Каравелов“ и ул. „Никола Петков“ водоподаването ще е нарушено за времето до 17.00 часа днес.  Екипите работят на място, като се очаква нормалното водоподаване на засегнатите абонати да бъде възстановено до Великден.   Нарушено е водоподаването и на територията на град Асеновград, заради авария на магистрален водопровод. Очаква се проблемът да бъде отстранен до края на деня.   ", "date": "2018.04.06", "title": "Десетки домакинства в центъра на Пловдив са без вода "}
{"url": "https://www.actualno.com/europe/italianski-boen-vertolet-padna-v-sredizemno-more-news_668396.html", "text": "  Хеликоптер на италианските военноморски сили е паднал в Средиземно море. Това съобщи министерството на отбраната на страната.  В резултат на инцидента един от петимата членове на екипажа е загинал. Няма опасност за живота на другите четирима, предаде БГНЕС.   Катастрофиралият вертолет е извършвал тренировъчен полет. Той е паднал в централната част на Средиземно море недалеч от патрулния кораб „Команданте Борсини“, който участва в операцията „Безопасно море“ за борба с нелегалната миграция от Северна Африка в Европа. Причините за катастрофата за момента не са установени.   ", "date": "2018.04.06", "title": "Италиански боен вертолет падна в Средиземно море"}
{"url": "https://www.actualno.com/blagoevgrad/kmetyt-na-bansko-zasadi-pyrvata-fidanka-za-sedmicata-na-gorata-news_668401.html", "text": "  Кметът на община Банско, Георги Икономов, засади първа фиданка на Седмицата на гората за 2018 г. Заедно със служителите в местната администрация, те естетизираха района на ЖП Гара – гр. Банско със засаждането на 30 млади дръвчета от вида „Каталпа“.  Фиданките са дарение от ПЛТГ „Никола Вапцаров“ – Банско и са изключително подходящи за градски условия поради устойчивостта си, бързия си растеж и красива корона.   Освен да засадят дръвчетата, общинските служители почистиха района от отпадъци и с това дадоха пример на всички за грижа и отношение към заобикалящата ни среда.   ", "date": "2018.04.06", "title": "Кметът на Банско засади първата фиданка за Седмицата на гората"}
{"url": "https://www.actualno.com/targovishte/delo-za-diskriminacija-vodi-oblasten-upravitel-sreshtu-kmet-news_668400.html", "text": "  Дело за дискриминация заради необосновано и самоволно спиране на уличното осветление заведе областният управител на Търговище Митко Стайков срещу кмета на село Паничино Христо Божилов. Откритото заседание в Комисията за защита от дискриминация (КЗД) е насрочено за 18 април.  Казусът е от август месец миналата година.   В областната управа на Търговище тогава постъпи сигнал от група жители на село Паничино, общ.Омуртаг срещу действията на кмета Божилов.   Хората се оплакаха, че от около три месеца са оставени без улично осветление, понеже на последните избори гласували за определена политическа сила.\r\nПо този повод Стайков посети селото и се срещна с част от жителите и с кмета Христо Божилов.       \"По време на срещата Божилов демонстрира грубо и арогантно отношение, като си позволи да употреби израза: „Хората от селото не ме интересуват!\", съобщиха от областната администрация.\r\nПрисъстващите на срещата жители заявили, че Божилов редовно и неоснователно отсъства от работа и не се интересува от проблемите им.\r\nСпоред областния управител необоснованото и самоволно спиране на уличното осветление е нарушение на чл. 4 от Закона за защита от дискриминация.       Още тогава Стайков изпратил сигнал до представителя на КЗД в Търговище, доомбудсманаи кмета на община Омуртаг и до Районната прокуратура.", "date": "2018.04.06", "title": "Дело за дискриминация води областен управител срещу кмет"}
{"url": "https://www.actualno.com/analysis/dw-viktor-orban-shte-specheli-izborite-evropa-i-ungarija-da-se-gotvjat-za-nova-konfrontacija-news_668411.html", "text": "  От 1989 година насам изборите в Унгария винаги протичат в изострена атмосфера. Сегашната атмосфера обаче, преди парламентарните избори в неделя, е нажежена, както никога досега, пише в свой анализ германското издание Deutsche Welle.  Премиерът Виктор Орбан и неговата партия Фидес говорят за \"най-важните избори за Унгария\", при които било заложено на карта съществуването на унгарската нация, застрашена от \"мигранти\" и \"чужди сили\". За левите и десни опозиционни партии пък става дума за спасяването на демокрацията и правовата държава. Все пак става дума за много сериозни неща, дори да приемем, че това е само изборна реторика. Както за Унгария, така и за Европа. Защото Виктор Орбан е един вид европейски пионер в много отношения. Той беше първият премиер на страна членка на ЕС, който създаде т.нар. либерална държава, в която редица юридически и демократични механизми и принципи функционират само формално. Затова парламентарните избори в малката десетмилионна Унгария имат голямо значение и за ЕС.   Промяната в Унгария се забелязва веднага и в избирателната система. Ще бъдат избрани 199 депутати. 106 от тях ще бъдат избрани в един тур на мажоритарен принцип. А 93-ма ще бъдат излъчени от партийни листи, на пропорционален принцип. Още преди миналите избори избирателните окръзи в Унгария бяха прекроени по вкуса на Фидес. Членовете на унгарското малцинство в чужбина, които имат унгарско гражданство могат да гласуват за партийните листи и по пощата. А унгарските граждини, работещи в чужбина, могат да гласуват само лично в посолствата и консулските отдели. Именно поради тези рамкови условия, независими наблюдатели на изборите и експерти говорят за \"свободни, но нечестни\" избори, тъй като партията на Орбан предварително си е осигурила по-изгодни позиции.   На последните парламентарни избори на Фидес бяха достатъчни и 44 процента от гласовете, за да спечели две трети мнозинство в парламента. Под въпрос е дали Орбан и партията Фидес ще потворят успеха си от 2014 година. Понастоящем нито един изследовател на изборите не смее да даде сигурна прогноза. Резултатите от анкетите се разминават отчасти коренно. Най-вероятният сценарий е партията Фидес да постигне абсолютно мнозинство, но да не спечели две-трети мнозинство. Всичко ще зависи от това, в колко избирателни окръзи опозиционните партии ще се обединят около един общ кандидат. Ако те не го сторят, победата на Фидес е в кърпа вързана. Защото партията на Орбан е толкова силна, колкото всички опозиционни партии, взети заедно. Фидес разполага не само с най-голям, но и с най-дисциплиниран електорат, допълва БГНЕС.\r\nСпечелването на две трети мнозинство би било преди всичко въпрос на престиж за Виктор Орбан. То ще бъде от голямо символично значение във вътрешно и външнополитически план. Защото през последните осем години от своето управление Орбан прекрои почти напълно страната, използвайки именно мнозинството си от две трети. Обществено-правните и частните медии в голяма степен са под контрола на правителството или са собственост на приближени до Орбан лица. В държавната администрация беше извършена пълна смяна на елитите, а на възлови постове в правосъдието бяха назначени верни на Орбан изпълнители.       Дори унгарският парламент е \"празна черупка\", тъй като вече почти не заседава, казва философът Гашпар Миклош Тамаш. Той твърди, че властта на Орбан е така дългосрочно циментирана, че дори и в опозиция той ще си остане най-силният мъж в Унгария. Въпреки това запазването на властта е от екзистенциално значение за Орбан. Защото става дума за оцеляването на една \"държава на мафията\", както се изразяват опозиционерите. Това е плакативен израз за това, че през последните години близки до Орбан бизнесмени и партийни функционери натрупаха несметни богатства, много често чрез съмнителни и непрозрачни методи.\r\nНезависими експерти намират израза \"държава на мафията\" за пресилен и неточен. Консервативният икономист Ласло Чаба от централноевропейския университет в Будапеща казва, че Виктор Орбан управлява чрез \"свърхрегулация\" и атакува мощно икономиката на средното съсловие. А това, че \"олигарсите на Орбан\" са натрупали богатства по този начин, е феномен, който е характерен за целия регион. Либералният икономист Андраш Инотай пък говори за една \"васална държава\", в която богатството на фирмите е зависимо от Орбан. През последните месеци нарасна и общественото възмущение от безбройните корупционни афери в Унгария. Корупцията е една от основните изборни теми на опозицията. Виктор Орбан пък се противопоставя, като се опитва да поляризира унгарското общество. Ако не останел на власт, унгарщината щяла да бъде съсипана и Унгария щяла да пропадне. Подобна реторика може да означава само едно: в случай на нова победа на Орбан и Фидес, никой не бива да се надява на успокояване на положението. Още след спечелените през 2014 година избори, Орбан отхвърли идеята на съпартийците си за провеждане на по-прагматичен политически курс. Сега унгарците и Европа трябва пак да се готвят за нова конфронтация.", "date": "2018.04.06", "title": "DW: Виктор Орбан ще спечели изборите, Европа и Унгария да се готвят за нова конфронтация"}
{"url": "https://www.actualno.com/politics/cacheva-svikva-nacionalno-syveshtanie-na-direktorite-na-zatvori-news_668402.html", "text": "  Министърът на правосъдието Цецка Цачева свиква национално съвещание с участието на всички началници на затвори в страната и с ръководството на Главна дирекция \"Изпълнение на наказанията\".  Срещата е насрочена за 10 април 2018 г. от 13.00 ч. в Министерството на правосъдието, като на нея ще бъдат обсъдени създалото се напрежение в системата, както и възможни решения на актуални въпроси в спешен порядък., допълва БГНЕС.   ", "date": "2018.04.06", "title": "Цачева свиква национално съвещание на директорите на затвори"}
{"url": "https://www.actualno.com/europe/puchdemon-njama-pravo-da-napuska-germanija-news_668378.html", "text": "  След като германски съд постанови, че бившият лидер на Каталуния Карлес Пучдемон не може да бъде екстрадиран по обвинение в подстрекателство към бунт или за неприложимост на определението \"държавна измяна\", стана ясно, че той не може да напуска Германия, предаде БГНЕС.  За да напусне страната той се нуждае от разрешение от прокуратурата, но от своя страна тя иска екстрадирането му по другото обвинение - разхищение на държавни средства. Съобщението е на представител на Висшия съд на провинция Шлезвиг Холщайн.   ", "date": "2018.04.06", "title": "Пучдемон няма право да напуска Германия"}
{"url": "https://www.actualno.com/curious/vijte-naj-lubopitnoto-ot-izminalata-sedmica-video-news_668307.html", "text": "               В Казахстан се случи необичайно събитие - ранен вълк се престори на мъртъв пред ловците, които го простреляха, за да си отмъсти по-късно.      В YouTube се появи видеозапис, на който руски квадрокоптер се издигна на рекордната за безпилотни апарати височина от 10 хиляди метра. Уникалният апарат е създаден от екип на руския конструктор Денис Корякин и е наречен V1. На 9 март тази година е направен експеримент дали дронът може да достигне 10-километрова височина и благополучно да се върне обратно на земята.  Никога не е излишно да научим още един любопитен начин за боядисване на яйца. Чували ли сте за метода \"мозайка\"?    Правило ли ви е впечатление, че седалките в много от самолетите са в син цвят? Оказва се, че за това си има конкретна причина и тя не е \"за да напомнят за небето\", както си мислят някои хора.  Средностатистическият човек в най-добрият случай заделя някой друг лев за собственото си погребение, за да облекчи най-близките си. Протоколът при смъртта на кралица Елизабет II обаче е особено интересен. От Бъкингамския дворец вече имат стриктна организация за събитията, които ще се случат в дните след кончината на кралицата. Тя е на трона 65 години, има 4 деца, 8 внуци и 5 правнуци.", "date": "2018.04.06", "title": "Вижте най-любопитното от изминалата седмица (ВИДЕО)   "}
{"url": "https://www.actualno.com/crime/napadnaha-nadziratel-v-centralnija-sofijski-zatvor-news_668386.html", "text": "  Надзирател в Централния софийски затвор е бил нападнат снощи по време на конвоиране на затворник от болницата на затвора към корпуса.  На 5 април 2018, около 21 часа, на територията на затвора – София, при вътрешно конвоиране на лишен от свобода от двама служители към приемно отделение, същият без видима причина е посегнал и ударил единия конвоиращ постови надзирател. Лицето незабавно е неутрализирано и фиксирано чрез използване на фиксиращи средства, предаде БГНЕС.   Същевременно на служителя е оказана незабавна медицинска помощ в корпуса на затвора, а след това и във външно болнично заведение.   На място е извикана оперативна група, образувано е досъдебно производство за посегателство над служител. Уведомен е наблюдаващият прокурор и ресорният заместник-министър на правосъдието Николай Проданов. Предприети са действия спрямо овладяване на агресивното поведение на лишения от свобода, съобщиха от Министерство на правосъдието.\r\nСлужителят няма фрактури, освободен е за домашно лечение. Назначена е проверка за изясняване на създалата се ситуация.       ", "date": "2018.04.06", "title": "Нападнаха надзирател в Централния софийски затвор"}
{"url": "https://www.actualno.com/crime/prodyljava-izdirvaneto-na-dvamata-zatvornici-news_668377.html", "text": "  Продължава издирването на двамата затворници, които избягаха от Централния софийски затвор след въоръжено нападение над надзирателите на 3 април. От тогава МВР е проверило над сто сигнала, свързани с бегълците. Под засилена охрана са границите, входовете и изходите на магистралите и всички основни пътища у нас. Пътните патрули са инструктирани да следят за съмнителни автомобили. Двамата са обявени и за международно издирване.  По случая работи специално създадена комисия, която трябва да установи как оръжията са внесени на територията на затвора, а резултатите от нейната работа, трябва да станат ясни на 12 април, веднага след празниците. По разпореждане на министър-председателя Бойко Борисов и след проверка на място, министърът на правосъдието Цецка Цачева поиска оставките на временно преназначения на длъжността главен директор на Главна дирекция „Изпълнение на наказанията“ Свилен Цветанов и началника на затвора в София Петър Кръстев. Оставките са приети от министъра, като длъжностите им ще бъдат временно заети от служители на Главна дирекция „Охрана“ към Министерство на правосъдието.   ", "date": "2018.04.06", "title": "Продължава издирването на двамата затворници"}
{"url": "https://www.actualno.com/books/arestuvanata-ot-turskite-vlasti-asly-erdogan-otnovo-na-bylgarski-s-gradyt-v-alena-pelerina-news_668406.html", "text": "  В книжарниците вече е българският превод на една от най-популярните книги на турската писателка Аслъ Ердоган „Градът в алена пелерина“ (изд. „Парадокс“). Изданието излиза у нас 20 години след написването си и броени дни след като писателката бе приета във френския „Орден на изкуствата и буквите”. Ердоган е сред творците, които създават особен дискомфорт на турските власти, и в продължение на месеци бе в затвор в Истанбул след опита за преврат в Турция през 2016 г.  В „Градът в алена пелерина“ Йозгюр е бедна, гладна и на ръба на психически срив, с едно-единствено оръжие срещу Рио: да напише града, който ѝ е отнел всичко. Докато четем фрагментите от нейния незавършен роман (правилно се досещате, заглавието му е „Градът в алена пелерина“), който се превръща в „роман в романа“, нейната лична история постепенно добива контури.   В същото време, разказвачът описва един ден от живота на Йозгюр, който се оказва и нейният последен. Докато самата тя следва героинята на романа си Йо през фавелите, обредните ритуали на Кандомбле, насилието и сексуалността по улиците към собствената си смърт, разказвачът търси начин да се помири с живота, като път към катарзиса. Двата концентрични романа, границите между двата Рио – Рио на Йозгюр като метафора за смъртта и Рио като живот – започват да се размиват.    Орхан Памук       Аслъ Ердоган е родена през 1967 г. в Истанбул. Следва компютърно инженерство и физика и завършва магистратура в Европейската организация за ядрени изследвания CERN. Докато подготвя докторантура по физика в Рио де Жанейро, решава да прекъсне, за да се отдаде на писателска дейност. Две години живее в Латинска Америка. Първият й роман „Мъжът-рапан“ излиза през 1994, а сборникът с разкази „Чудодейният мандарин“ е издаден през 1996. Разказът й, озаглавен „Дървени птици“, печели наградата на Deutsche Welle и бива преведен на девет езика.\r\nНосител е на международната „Награда за мир Ерих Мария Ремарк“, както и на наградата „Симон дьо Бовоар” за свобода на жените през 2017 г. През март 2018 г. получава лично от френския министър на културата Франсоаз Нисен „Орден на изкуствата и буквите”.       ", "date": "2018.04.06", "title": "Арестуваната от турските власти Аслъ Ердоган отново на български с \"Градът в алена пелерина\""}
{"url": "https://www.actualno.com/europe/avstrija-ostavja-zalite-za-pushachi-v-restorantite-news_668375.html", "text": "  Федералният съвет на Австрия (горната камара на парламента) подкрепи решението на Националния съвет (долната камара) и гласува за отмяна на забраната за пушене на местата за обществено хранене от 1 май, но въвежда други забрани.  В Австрия вече ще бъде незаконно да се продават тютюневи изделия на лица под 18 години, както и пушенето в автомобилите в присъствието на непълнолетни.   \"Протестът на Социалдемократическата партия на Австрия и на \"Зелените\" не успя да попречи на Австрийската народна партия и Австрийската партия на свободата да одобри решението в полза на изменението на закона за тютюнопушенето, според което в ресторантите ще продължат да съществуват помещения за пушачи\", се казва в съобщение на парламента от четвъртък вечерта.   С поименно гласуване от 61 депутати в горната камара за отмяна на всеобщата забрана гласуваха 32, предаде БГНЕС.\r\nПодразбира се, че и след 30 април 2018 година в заведенията за обществено хранене ще останат да съществуват зали за пушачи.       Забраната за пушене в ресторанти и кафенета бе приет в Австрия от предното правителство и трябваше да влезе в сила от 1 май.\r\nСоциологическо проучване на Института за маркетингови изследвания (GfK) по поръчка на австрийската обществена организация \"Инициатива на лекарите срещу вредното влияние на пушенето\" показа, че голямото мнозинство от австрийците са срещу намерението на правителството да отмени забраните за пушене в баровете, кафенетата и ресторантите. Около 70% от запитаните са за пълна забрана, 29% са против забраната и една 1% не са дали категоричен отговор. Допитването е проведено през февруари и в него са участвали хиляда души над 15 годишна възраст.", "date": "2018.04.06", "title": "Австрия оставя залите за пушачи в ресторантите"}
{"url": "https://www.actualno.com/showbusiness/djodi-fostyr-da-si-majka-znachi-da-se-strahuvash-news_668317.html", "text": "  Носителката на две награди \"Оскар\" Джоди Фостър даде интервю пред The Talks, посветено най-вече на технологиите. Ето какво каза актрисата.       - Напоследък осъзнах по много личен начин, че страхът е в сърцевината на всеки избор, който правим.     - Всичко е свързано със страха - той е в есенцията на животинския вид, който представляваме. Отраснах само с майка ми, тя беше всичко за мен, най-важната връзка с човешко същество, което съм имала. И сега, когато имам две деца, виждам, че връзката ми с тях е базирана върху страха - майчинския страх да не им се случи нещо, инстикта да ги защитя от външния свят. Този страх е закодиран в нашето ДНК. - Много научих от собствения ми филм \"Малкия човек Тейт\". Това е лента за това какво е да отглеждаш гений, някой, който ще бъде гласът на следващот поколение. Роден от твоята женска болка, отделен от теб, резултат от тази болка. Човек започва да изпитва особен вид романтизъм към тази болка на това да бъдеш родител. Впрочем връзката между майка и син е много различна от симбиозата, която има между майка и дъщеря.     - Мисля, че живеем в ера, в която всеки търси собствената си идентичност, с много по-голяма тревога, отколкото през изминалите столетия. И мисля, че непрекъснато правим грешката да приемаме някоя от нашите идентичности в по-голяма степен от останалите. Аз съм майка, но аз съм и дъщеря, отраснала съм наполовина във Франция, но и наполовина в Америка, носител съм на две култури; обичам да карам ски, да гледам хокей, а това ,че живея в Лос Анджелис не значи, че не знам какво е да живееш с малък град. Аз мисля, че човек трябва да е отворен към безкрайните възможности за откриване на собствената си идентичност, отколкото да е моно фокусиран върху една. Такава беше мечтата на Кенеди, който беше визионер и бленуваше за свят, в който всички идентичности се смесват в едно. - Живеем в много интересни времена. Технологията всъщност ни помога изключително много да повишим нивото на собственото си осъзнаване. В същото време подсъзнанието ни е изпълнено с неща, които непрекъснато искат да излязат на показ. Сблъсъкът между съзнание и подсъзнание в момента е по-силен от всякога. Фейсбук предизвиква революции в цели общества. Но технологията няма чувства, няма страст, няма мнение, тя просто отразява това, което й задаваме да направи. Не знам дали сме подготвени за това. \r\nВсъщност най-ценните неща в живота ни нямат нищо общо с технологиите - поне при мен е това. Но няма как да отречем приносът й: благодарение на нея човек, който живее в град с 25 души в Аляска би могъл да разбере за ЛГБТ движението - това не е малко. И го нямаше преди 10 години. Хората вече могат да надигнат глас в глобален мащаб, нещо, което в историята на човечеството никога не е било възможно. Технологията може да донесе повече справедливост. Благодарение на нея нещата в живота се случват по-бързо, самият успех идва по-бързо.", "date": "2018.04.06", "title": "Джоди Фостър: Да си майка, значи да се страхуваш "}
{"url": "https://www.actualno.com/chronicles/zapochva-stroejyt-na-aec-kozloduj-news_668280.html", "text": "  АЕЦ „Козлодуй“ е действаща ядрена електроцентрала в България.   Разположена е на брега на река Дунав, на 5 км източно от град Козлодуй и   на 200 км северно от София. Това е единствената българска атомна   електроцентрала и най-голямата в региона.  Строежът й започва на 6 април 1970 г., а официалното откриване е на 4 септември 1974 г.   Към момента в АЕЦ „Козлодуй“ работят само 5-ти и 6-ти реактори с общ   капацитет 2 000 MW. Те са изградени съответно през 1987 и 1991 г. и са   от типа ВВЕР-1000.   Централата е собственост на Българския енергиен холдинг.\r\nИзточник: Уикипедия       ", "date": "2018.04.06", "title": "Започва строежът на АЕЦ \"Козлодуй\""}
{"url": "https://www.actualno.com/actualno/10-bezumija-na-televiziite-za-velikden-news_668289.html", "text": "     Репортаж за задръствания на изхода от София. Попаднала сред задръстване на изхода от София, репортерката разказва за задръстването на изхода от София. Тя пита шофьор, попаднал в задръстването на изхода от София как е попаднал в задръстването на изхода от София. Той отговаря, че е попаднал в задръстване на изхода от София и скоро не се очертава да избяга от задръстването на изхода от София. Камерата снима и други шофьори, които са част от задръстването на изхода от София. Чуват се клаксони, псувни, виждат се отегчени, уморени физиономии - много са хората, попаднали в задръстването на изхода от София. Ако нямаше задръстване на изхода от София, всеки от тях щеше да си е вече вкъщи. Но, уви - има задръстване на изхода от София. За задръстването на изхода от София разказа репортерката Х, обявява от студиото на телевизията водещият, слагащ край на репортажа за задръстването на изхода от София.    Един празник не е истински празник, ако някой не умре в навечерието му. Великден започва, когато новинарските емисии стартират с новина за катастрофа на четирима младежи, карали с превишена скорост и забили се в стълб. Необходими са няколко катастрофи, шест кражби и поне един опит за убийство, за да може празничният коктейл от новини да бъде подобаващо занимателен. Целта на всичко това е да изтръгне едно типично цъкане с език в зрителя: той едновременно съчувства на жертвите и едновременно се радва на собственото си благоденствие - на него нищо му няма и цял ден е жулил козунак, а гледай какви работи им се случват на хората.     Изключително метафизично изживяване. Всяко домакинство е длъжно да изгледа този репортаж и да се допита до него дали в крайна сметка е начервило яйцата както подобава. Репортажът се прави задължително с приповдигнато настроение и особена кухненска радост. Интонацията на репортера непрекъснато достига пикови възвишения, вълнението е почти детско - наивно и невинно. Камерата показва както процеса по червене на яйца, така и вече готовото начервено яйце - в случай, че човек не може да се досети, че първото води до второто. След края човек обикновено става и хвърля един поглед на собствените си начервени яйца, а след това доволен сяда пред телевизора, за да види следващия репортаж. А именно: По възможност естраден певец. Богдана Карадочева, Васил Найденов или най-добрият вариант - дует \"Ритон\". Те пеят \"Елате ни гости\" - най-великата песен на социализма, в която едно домакинство възпява радостта си от хубава мебелировка и хармония вкъщи, които трябва да направят впечатление на приятелско семейство, и дай боже - лека завист. Известната личност трябва задължително да покани репортера и камерата вкъщи и да разкаже как са направили козунак. Тук идва тънкият момент - зрителят може да наостри ухо, да извади лист и химикал и записвайки си, после да си направи същият козунак! Като на известната личност, братле! И ти можеш като него...Всичко е твоите ръце! Репортажът завършва с пожелание за весели празници и насърчителни усмивки. Ето какъв бил значи животът на известните. Ама хубаво си беше подредил хола тоя човек.     Понеже ти не можеш да сметнеш. Математически репортаж, чиято цел е да ти напомни, че не си успял да изхарчиш толкова, колкото ти се е искало, и че там някъде има хора, които харчат толкова, колкото им се иска. Репортажът задължително трябва да постигне някаква математическа точност: че например празниците излизат по 260 лева на домакинство. Обявена така, сумата се вклинява остро в съзнанието и се превръща във фикс идея. Догодина може да се бръкнеш и повече, няма я да изоставаш от другите. И да не е \"Страстите Христови\", че е много кървав, а това пречи на храносмилането. Идеята е, че прозрението за жертвата на Исус Христос може да настъпи само между 20:30 и 22:30 в неделя вечер, когато с кърпичка забърсваш потта от челото си, изхвърляна от напълно преялото ти туловище. Репортаж, чиято цел е да събуди състрадание в обикновените граждани към нещастния и клет бизнес. Става дума за някаква колосална цифра, истинска трагедия за пазара на труда. Покрай това се прокрадва идеята, че трябва да се работи повече за абстрактното благо на икономиката и нейните показатели. Репортажът се прави с  угрижено лице и страхопочитание към силите на капитализма, от които всички сме дълбоко зависими.   Винаги се намират няколко клетници. Тези хора са продължили там, където ти си спрял. Истински трагични персонажи, празнични антагонисти, без които великденският сюжет няма да е същият. Класика в жанра. Вождът-слънце проговаря за Началника и неговата благословия. Съпроводено е с пръст, вдигнат нагоре, както този на Платон в картината \"Атинската школа\" на Рафаело. Дълбокият религиозен акт се развива пред благосклонния поглед на омаяни от чара на верния поданик репортери. В репертоара задължително е включено припомняне, че Той пръв е въвел да не се работи на Разпети петък, понеже тогава разпъвали Началника... Времето по всяка вероятност ще е ту топло, ту студено, както е всяка пролет. Това обаче не означава, че тази особена динамика не трябва да бъде припомняна непрекъснато с една майчинска загриженост от страна на синоптиците. А какво следва след това? Точка първа, само че за задръстването на влизане в София. Кръгът е описан. Нека всичко започне от начало. : ", "date": "2018.04.06", "title": "10 безумия на телевизиите за Великден "}
{"url": "https://www.actualno.com/healthy/vma-izprati-nov-ekip-v-mali-news_668369.html", "text": "  \"На добър път и успешна мисия! Пожелавам ви да се върнете живи и здрави!\". С тези думи заместник-началникът на ВМА по диагностично-лечебната дейност полк. доц. Владимир Василев изпрати поредния четиричленен военномедицински екип, който замина за Мали.  За 17-ти път от 2013 година насам наши специалисти участват в Мисията на Европейския съюз за обучение на силите за сигурност на Мали, предаде БГНЕС.   Работата при екстремални условия е не просто приключение, но и изпитание на личностните качества и професионализма. Там българските военни лекари непрекъснато доказват, че военната медицина е не просто специалност, а отговорна кауза, достъпна само за най-смелите професионалисти, които рискуват живота си за другите, вземат най-бързото и най-животоспасяващото решение в екстремна ситуация.   Българските военни медици участват в различни хуманитарни и мироопазващи мисии зад граница повече от век, като винаги са получавали отлична оценка за представянето си.\r\nОсвен в горещите точки на света, нашите военни лекари са в постоянна готовност да помагат на населението и в мирно време – при природни бедствия, производствени аварии, терористични актове и други.       ", "date": "2018.04.06", "title": "ВМА изпрати нов екип в Мали"}
{"url": "https://www.actualno.com/society/prognoza-za-vremeto-6-april-petyk-news_668354.html", "text": "  Днес облачността ще е значителна и на много места в Западна и Централна България ще превали и прегърми. Почти без валежи ще е в Източна България. Ще духа до умерен вятър от северната четвърт. Минималните температури ще са между 6 и 11°, дневните ще се понижат и максималните ще са предимно между 15 и 20°. Това съобщи за Агенция „Фокус“ дежурният синоптик в НИМХ Мартин Славчев.  По облачността ще е разкъсана – средна и висока. Ще духа до умерен североизточен вятър. Ще духа слаб до умерен югоизточен вятър, който по-късно след обяд ще се ориентира от североизток. Максималните температури ще са 10-14°. Температурата на морската вода е 8-10°. Вълнението на морето ще е около 2 бала.   В ще бъде предимно облачно и с валежи от дъжд, над около 1700 метра – от сняг. Ще духа умерен и силен вятър от изток-североизток. Максималната температура на височина 1200 метра ще е около 9°, на 2000 метра – около 4°.   В събота и неделя вятърът навсякъде ще се ориентира от изток-североизток и ще се усили, особено в Източна България, където временно ще е и силен. Облачността ще е променлива. Първия ден на места в Южна България ще превали краткотраен дъжд с гръмотевици. Втория ден вероятността за валежи е малка. Преобладаващите максимални температури ще бъдат между 15° и 20°, а минималните – между 4° и 9°. В понеделник вятърът чувствително ще отслабне, в много райони и ще стихне. Ще преобладава слънчево време. Сутринта ще е по-студено, но дневните температури ще се повишат.", "date": "2018.04.06", "title": "Прогноза за времето - 6 април (петък)"}
{"url": "https://www.actualno.com/america/zemetresenie-razlulja-kalifornija-news_668368.html", "text": "  Земен трус с магнитуд 5,3 стана в четвъртък на крайбрежието на американския щат Калифорния, съобщи Геологическа топографска служба на САЩ.  По данните на правителствената агенция епицентърът на подземните движения е на 138 км западно от Лос Анджелис. Огнището е на дълбочина 16,8 км, предаде БГНЕС.   Няма данни за щети и пострадали.   ", "date": "2018.04.06", "title": "Земетресение разлюля Калифорния "}
{"url": "https://www.actualno.com/celebrate/razpeti-petyk-e-news_668356.html", "text": "  Велики петък е най-тъжният, най-тежкият ден за Божия син. Той бива разпитван, вина Му вменили, а Пилат, пoдстрекан от тълпата, която ревяла \"Разпни Го\", му издал тежка присъда (вж. глави Мат. 26, 27, Марк 14, 15, Лук. 22, 23, Иоан 18). В този ден Иисус претърпял безброй поругания, мъки, неимоверни страдания. Това е денят, в който разпънали на кръст невинния Агнец - \"изтезаван за нашите беззакония и мъчен за нашите грехове\", принесен в жертва за греховете на цялото човечество. Раздрало се небето и земята, слънцето скрило лика си, тъмнина надвиснала над Голгота.  Черен, мрачен, потресаващ е деня, в който Божият Син умрял, разпънат на кръст като най-позорен разбойник. На Велики петък бил погребан в каменен саркофаг в пещера, пред която властите оставили стража и огромен камък на входа. На този ден в храмовете е Неговото опело.   Неслучайно именно в този ден от Страстната седмица постът е особено строг: Църквата повелява тогава да не се яде, нито нещо да се пие (дори вода). А народът казва, че на Велики петък и пиле не пее и гнездо не вие. Всяко дихание страда заедно с Богочовека, съпричастно е на неговата смърт и погребение. В петък никой не подхваща каквато и да е работа.    ", "date": "2018.04.06", "title": "Разпети петък е"}
