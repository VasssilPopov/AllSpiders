{"url": "https://www.actualno.com/bgfootball/krasimir-balykov-startira-sys-zaguba-nachelo-na-bylgarija-news_756814.html", "text": "     допусна загуба с 2:1 при гостуването си на Чехия в мач от квалификациите за Евро 2020. Срещата в Прага бе дебютна за треньора Красимир Балъков, който направи множество промени и стартира с играчи от седем различни отбора от родната Първа лига.      Исмаил Иса дебютира с гол за \"лъвовете\" още в 3'. Нападателят завърши бърза атака на нашия тим след отлично центриране на капитана Ивелин Попов. В 19' обаче Патрик Шик изравни след \"асистенция\" на Кристиян Димитров. 5' след подновяването на играта пък звездата на Рома вкара втори гол, а срещата завърши при този резултат.\r\nОтборът на Чехия записа първа победа по пътя си към Евро 2020 и с 3 точки заема втората позиция в Група А. България пък остава с две точки след две равенства и една загуба и заема четвъртата позиция. За България сега предстои домакинството на Косово. Срещата е на 10 юни от 21:45 часа на националния стадион \"Васил Левски\".\r\nВсичко за мача между Чехия и България може да прочетете в .   ", "date": "2019.06.07", "title": "Красимир Балъков стартира със загуба начело на България"}
{"url": "https://www.actualno.com/plovdiv/izgrajdaneto-na-naj-goljamata-detska-ploshtadka-v-plovdiv-vyrvi-po-plan-snimki-news_756760.html", "text": "    Напредва изграждането на най-голямата детска площадка в Пловдив. Тя се намира на кръстовището на ул. „Цветан Лазаров\" и бул. „Санкт Петербург“ и днес дейностите по нея бяха инспектирани от кмета на Пловдив Иван Тотев и кмета на район „Тракия“ Костадин Димитров.       Предвижда се общата площ на детския кът да е 1260 квадратни метра, като в него ще има 11 съоръжения за игра. Децата ще могат да играят на къщичка на два етажа, на въжена пирамида с височина 6 метра, на три различни вида люлки, на четириместна клатушка и на пясъчник. От общината подготвят и още една изненада за малчуганите – въжен тролей. Предвидено е поставянето на десетки пейки, както и противоударна настилка. На площадката ще има и 24-часово видеонаблюдение.  „Това ще бъде най-голямата детска площадка в града. Все още не е готова, но родители вече водят децата си да играят, което е показателно, че хората искат да има къде да се забавляват и да прекарат своето свободно време“, заяви кметът Иван Тотев, докато разглеждаше съоръженията. С тази площадка местата за забавления и отдих в парк „Лаута“ се увеличават с още едно. В другия край на парка вече има къщичка на Баба Яга, голяма въжена пирамида и детска площадка. Оформени са и различни кътове за фитнес на открито и спорт. Паралелно с това основните алеи в „Лаута“ бяха изцяло осветени, поставени са много беседки и барбекюта, които със затоплянето на времето всяка вечер са пълни.     Именно тук се провежда и големият народен събор. Над 65 000 души посетиха събитието в началото на месец май, като за тяхното настроение се грижиха над 4000 участника. ", "date": "2019.06.07", "title": "Изграждането на най-голямата детска площадка в Пловдив върви по план (СНИМКИ)"}
{"url": "https://www.actualno.com/america/oon-okolo-33-miliona-venecuelci-sa-napusnali-stranata-ot-nachaloto-na-krizata-news_756779.html", "text": "    Около 3.3 милиона души са избягали от началото на кризата във Венецуела в началото на  2016 г., включително един милион, които са напуснали страната от ноември миналата година, съобщиха от ООН, цитирани от БГНЕС.      \"Темпото на изтичането венецуелския народ е зашеметяващо\", заявиха в съвместна декларация Агенцията на ООН за бежанците (UNHCR) и Международната организация за миграция (МОМ).   Икономически опустошената Венецуела страда от недостиг на храна, лекарства и други важни неща в условията на борба за власт между президента Никола Мадуро и опозиционния лидер Хуан Гуайдо, който е признат за временен президент от повече от 50 страни, включително САЩ.\r\nАмериканската актриса и посланикът на добра воля на ООН Анджелина Джоли ще пътува този уикенд до колумбийския регион, който се намира  на границата с Венецуела \", за да оцени хуманитарния отговор на масовото изселване\", съобщи агенцията.  Колумбия е дом на най-много изселени венецуелци 1.3 милиона души, след нея се нареждат Перу, Чили и Еквадор. ", "date": "2019.06.07", "title": "ООН: Около 3.3 милиона венецуелци са напуснали страната от началото на кризата  "}
{"url": "https://www.actualno.com/volleyball/sled-fiaskoto-s-portugalija-volejbolnite-nacionali-se-razbiha-v-kitajskata-stena-news_756750.html", "text": "    Мъжкият национален отбор на България по волейбол записа трета поредна загуба в Лигата на нациите. На турнира в Нингбо /Китай/ „лъвовете\" отстъпи ха с 0-3 (24-26, 20-25, 17-25) гейма на домакините.      Срещата беше равностойна в първия гейм, но след това китайците взимаха ранна преднина, а в третия сет довършиха възпитаниците на Силвано Пранди.   Най-резултатен в мача стана Чуан Дзян с 16 точки, а Джан отбеляза 11.\r\nЗа нашите топ реализатор стана Светослав Гоцев с 9 точки. Тодор Скримов записа 8, а Николай Учиков 7.  Така Китай записа първа победа, а „лъвовете\" останаха с единствената си срещу Канада в първия мач. Утре нашите играят срещу Полша, а в неделя срещу Франция.\r\nОще подробности за развитието на мача, прочетете в  ", "date": "2019.06.07", "title": "След фиаското с Португалия, волейболните национали се разбиха в \"китайската стена\""}
{"url": "https://www.actualno.com/balkani/zaev-shte-se-sreshtne-s-merkel-news_756770.html", "text": "    Премиерът на Северна Македония Зоран Заев обяви още една среща с германския канцлер Ангела Меркел, за която вече има потвърдена дата. Той не уточни кога и къде ще се проведе въпросната среща, съобщава МИА, цитирани от БГНЕС.      „Радвам се, че ми е изпратена покана за среща с канцлера Меркел. Това е успех и на канцлера Меркел и на държавите-членки на ЕС, те бяха тук лично по време за референдума, за да насърчават и дават политическа подкрепа, но също така и икономическа. Колкото и да са регионалните аспекти причина за това ново забавяне, със сигурно не сме ние причината за това, това е потвърдено. Петнадесет години чакаме това да се случи”, заяви Заев на пресконференция в Скопие.   За твърденията, че именно Меркел не е съгласна да даде дата за начало на преговорите със Северна Македония, Заев каза, че тази информация е стара, и че в момент преговорите се водят и на най-високо ниво, но и с депутатите. Заев каза, че за него е важно решението на Съвета по общи въпроси, който ще се проведе от 18 до 21 юни, а след това и в края на юли.\r\n„Европейският съвет е този, който взима окончателното решение. Първо то се предлага от съвета по общите въпроси. Не пропускаме тези неща”, заяви Заев.   ", "date": "2019.06.07", "title": "Заев ще се срещне с Меркел "}
{"url": "https://www.actualno.com/politics/elena-joncheva-kornelija-ninova-ne-trjabvashe-da-podava-ostavka-news_756774.html", "text": "    БСП е единствената партия, която има един депутат в повече спрямо миналите избори. Големия проблем е, че тези избори не станаха началото на загубата на ГЕРБ, заяви Елена Йончева пред БТВ.      В тази предизборна кампания БСП не направи негативна кампания, а напротив - ние изнасяхме само факти и документи, които давахме на прокуратурата. В последните два месеца изнасяхме пред българския избирател само факти, за да знае какво става в държавата. Това е корупция, с която това правителство очевидно не желае да се справи, допълни Йончева.   Очаквайте подробности. ", "date": "2019.06.07", "title": "Елена Йончева: Корнелия Нинова не трябваше да подава оставка "}
{"url": "https://www.actualno.com/europe/tereza-mej-podade-ostavka-news_756790.html", "text": "    Тереза Мей подаде оставка като лидер на Консервативната партия на Великобритания, съобщи Би Би Си.      Мей се оттегля от председателския пост на Консервативната партия, но ще остане временно министър-председател, докато не бъде избран новия лидер.\r\nМинистър-председателят на Великобритания може да се оттегли само ако може да представи на кралицата кандидат за поста, който се ползва с подкрепата на мнозинство в долната камара на парламента.\r\nДо сега Тереза Мей управляваше с минимално мнозинство от шестима депутати, които вероятно ще намалеят на петима в зависимост от изборните резултати за вакантното депутатско място от Питърбро.     Това означава, че ако само трима депутати от досегашното мнозинство не подкрепят новия лидер, той няма да получи вот на доверие.\r\nПроцедурата по избор на лидер на Консервативната партия предвижда 5 кръга гласувания от депутатите в парламента, като при всеки ще отпадат кандидатите с най-нисък резултат.\r\nСлед това ще има и национален вот на 160-хилядната членска маса на партията, която ще избира между двамата финалисти.    Цялата процедура трябва да завърши не по-късно от 22 юли, като не е ясно дали парламента все още ще заседава на тази дата или ще е разпуснат в лятна почивка. ", "date": "2019.06.07", "title": "Тереза Мей подаде оставка "}
{"url": "https://www.actualno.com/razgrad/dete-se-bori-za-jivota-si-sled-padane-prez-prozorec-news_756785.html", "text": "    Лекари в МБАЛ-Разград се борят за живота на 10-годишно момченце, паднало от втория етаж, съобщиха от Областната дирекция на МВР.      Сигналът за инцидента, който е станал в разградското село Раковски, е подаден снощи около 21 часа.   Третокласникът е паднал през прозореца, докато майката и братчето му били в същата стая. Детето е транспортирано в болницата в Разград и е настанено в реанимацията с черепно-мозъчна травма и опасност за живота.\r\nЗа случая е уведомен дежурен прокурор. Образувано е досъдебно производство.   ", "date": "2019.06.07", "title": "Дете се бори за живота си след падане през прозорец"}
{"url": "https://www.actualno.com/politics/politolog-bylgarija-veche-njama-evropejski-politicheski-chadyr-news_756811.html", "text": "    Разкъса се външният европейски политически чадър, на който управляващите разчитаха. Това каза за „Фокус“ политологът проф. Александър Маринов.      Той прогнозира, че скоро ще се посипят гръмотевици върху „рекордьорите на европейските постижения“. Проблемите с властимащите не са си отишли, обясни той, като уточни, че те продължават да циркулират и се превръщат във водовъртеж, който скоро ще засмуче настоящото управление. Проф. Маринов коментира причините за опитите на премиера Бойко Борисов за отклоняване на резултатите от доклада на ЕК. „Той опровергава всичките му твърдения колко добре се развива България и колко високо се цени неговото правителство в Европа.   Докладът на ЕК излезе по скандален начин, той беше отложен за след изборите. Той подсказва какво ще се случи оттук нататък. Отива се Европейската комисия, на чието благоволение се радваха Борисов и ГЕРБ. Ной-вероятно в следващия мандат на Комисията ще има сериозни и показни мерки за въдворяване на ред и законност сред най-несправящите се в това отношение държави. България е много удобен кандидат, за да бъде наказан някой“, обясни проф. Александър Маринов. Той каза още, че разправиите около партийните субсидии няма да отклонят общественото внимание от останалите проблеми в държавата. Безконтролното харчене на допълнителните пари, които харчат депутатите, също трябва да бъде повдигнат, защото няма механизъм, по който да се отчетат тези средства, добави политологът. ", "date": "2019.06.07", "title": "Политолог: България вече няма европейски политически чадър"}
{"url": "https://www.actualno.com/analysis/putin-sasht-izpolzva-dolara-kato-oryjie-i-provokira-vojni-za-da-dominira-sveta-news_756783.html", "text": "    Настоящият модел на световни икономически отношения е в криза, а опитите на САЩ да доминира над света, използвайки долара за натиск, водят до търговски и реални войни. Така руският президент Владимир Путин коментира глобалните икономически процеси и тенденции на Международния икономически форум в Санкт Петербург.      Той призова за нов икономически ред и критикува Америка за действията ѝ срещу Huawei, опитите да саботира проекта \" \" и използването на долара като оръжие, опитвайки се да разшири властта си по целия свят. Според руския президент насърчаваният от САЩ модел на доминиране в световната икономика води до безкрайни конфликти, търговски войни и други действия, тъй като е \"някакъв вид свободна борба без никакви правила\". Усилията за господство над други страни е предизвикват търговски и реални войни.  \"Ситуацията около , която те се опитват не само да пристиснат, а безцеремонно , в някои кръгове вече се нарича първата в настъпващата цифрова ера\", заяви Путин, цитиран от \"Спутник\" и \"Газета.ру\".\r\nГазпопроводът \"Северен поток-2\" и интересът на европейците към него \"не се вписва в логиката и не отговаря на интересите на онези, които, в рамките на съществуващия универсалистки модел, са свикнали с изключителността и всепозволеността си, с това, че другите трябва да плащат техните сметки. И затова се опитват и се опитваха безкрайно да торпилират проекта\", обяснява Путин. По думите му проектът има за цел да подобри енергийната сигурност на Европа и да създаде нови работни места.\r\nДържавният глава призова за дълбока реформа и преразглеждане на , тъй като доверието в него намалява. Промените в световната икономика \"призовават към , който се превърна в инструмент на натиск от страна на една държава върху останалия свят\", каза Путин.       Руският лидер подчертава, че ролята на международните икономически институции трябва да бъде засилена и изпълнена с ново съдържание, за да се стимулира икономическият растеж. Трябва да има по-голяма равнопоставеност в достъпа до технологии, които са от ключово значение в съвременния свят.\r\n\"Опитите за монополизиране на новата технологична вълна, ограничаване на достъпа до нейните плодове, довеждат до ново ниво на проблеми в глобалното неравенство, както между страните и регионите, така и в рамките на държавите. И това е основният източник на нестабилност\", предупреждава Путин.\r\nРуският лидер, чиято страна е подложена на многобройни санкции от страна на САЩ, многократно е критикувал световната финансова система, създадена от Вашингтон след Втората световна война. \"Предишните модели на развитие дадоха шансове на страните от Запада, а с нарастващата конкуренция, те заговориха с езика на санкциите\", добави той.\r\nПутин обвини Вашингтон, че иска да \"разшири своята власт до целия свят\". \"Но този модел не само противоречи на логиката на нормалната международна комуникация. Най-важното е, че той не служи на интересите на бъдещето\", заяви държавният глава.       Всички лидери трябва откровено да признаят, въпреки положителния растеж, че настоящият модел на международни икономически отношения е в криза\". А проблемите в тази криза \"се умножават през последните десетилетия\", посочи той.\r\nПолитиката на количествено облекчаване не решава проблемите, а само ги тласка в бъдещето. Световната търговия престана да бъде безусловният двигател и новият двигател все още не е заработил, заяви Путин.\r\nГоворейки за това как може да се изгради нов световен ред в световната икономика, президентът отбелязва, че не призовава да се руши старият, а \"да се налага единственият истински канон, а именно, преди всичко хармонизиране на националните икономически интереси\".\r\n\"Принципите на взаимодействие, конкуренция и сътрудничество между страните, с техните различни модели на развитие, характеристики и интереси. Развитието на такива принципи трябва да върви колкото е възможно по-открито и демократично\", препоръчва той.\r\n\"Светът трябва да се гледа реално. Като първа стъпка, предлагаме, като говорим за дипломация, да провеждаме един вид демилитаризация на ключови области на световната икономика и търговия, а именно да защитим от търговските и санкционни войни доставките на основни стоки като лекарства, медицинско оборудване, жилищни и комунални системи, енергия, които може да намалят натиска за околната среда и климата\", коментира Владимир Путин. ", "date": "2019.06.07", "title": "Путин: САЩ използва долара като оръжие и провокира войни, за да доминира света"}
{"url": "https://www.actualno.com/society/mvr-zalovi-15-migranti-kraj-ihtiman-shofioryt-im-se-izdirva-news_756781.html", "text": "    Около 17.15 часа днес автопатрул на ОДМВР-София спрял за извършване на проверка микробус „Мерцедес“, движещ се бавно в аварийната лента на автомагистрала „Тракия“ в района на 40 км в посока София, потвърдиха за БГНЕС от МВР.      При поискване на документите му, водачът побягнал в посока гората. Предприети са незабавни заградителни действия за установяването и задържането на мъжа, произведени са няколко предупредителни изстрела от служителите на реда, в издирването е включено и следово куче. В микробуса са открити 15 чужди граждани, чиято самоличност тепърва ще се изяснява.   И към момента продължава издирването на шофьора. ", "date": "2019.06.07", "title": "МВР залови 15 мигранти край Ихтиман, шофьорът им се издирва"}
{"url": "https://www.actualno.com/america/nasa-shte-posreshta-turisti-na-mejdunarodnata-kosmicheska-stancija-news_756794.html", "text": "    НАСА съобщи в петък, че ще отвори Международната космическа станция (МКС) за бизнес начинания, включително космически туризъм, като престоят ще струва 35 000 щатски долара на нощ. Американската агенция прави това, тъй като се стреми да се освободи финансово от орбиталната изследователска лаборатория.      \"НАСА отваря Международната космическа станция за търговски възможности и маркетинг това са възможности, които никога преди не сме предоставяли\", заяви главният финансов директор на НАСА Джеф Деуит в Ню Йорк.   Годишно ще има до две мисии на частни астронавти, каза Робин Гатенс, заместник-директор на МКС.\r\nМисиите ще бъдат с престой до 30 дни. Само десетина частни астронавти могат да посещават МКС годишно, съобщиха от НАСА.  Тези пътници ще бъдат превозени до орбитата изключително от двете компании, които в момента развиват транспортни средства за НАСА: Спейс Екс, с капсулата Crew Dragon и Боинг, която изгражда така наречената Starliner.\r\nПътуването до МКС ще бъде най-скъпата част от приключението: около $ 58 милиона за двупосочен билет.\r\nТова е средната сума, който компаниите ще поискат от НАСА, за да вземат космическите авантюристи до МКС.       Но туристите ще плащат и на НАСА за престоя си в космоса, за храна, вода и използване на системата за поддържане на живота на орбита.\r\nТова ще бъде около 35 000 долара на нощ за космонавт, каза Деуит.\r\nКосмическата станция не принадлежи на НАСА. Тя е построена заедно с Русия през 1998 г., и други страни участват в мисията и изпращат астронавти.\r\nНо САЩ плащат и контролират повечето от модулите, които съставляват станцията.\r\nНовите космически туристи няма да бъдат първите в МКС: американският бизнесмен Денис Тито имаше тази честта да бъде първия турист през 2001 г.. Той плати на Русия около 20 млн. долара за пътуването.    ", "date": "2019.06.07", "title": "НАСА ще посреща туристи на Международната космическа станция"}
{"url": "https://www.actualno.com/politics/shestte-problema-koito-reshavat-sydbata-na-bylgarija-news_756731.html", "text": "           Изборите отминаха, но проблемите на България си останаха. А когато има проблеми, политическите стратегии са две. Едната е те да се решават, другата - да се замазват и замитат под разни черджета. При нас втората стратегия се ползва изключително активно, като най-много политическа смет може да се намери под патриотичната черга.\r\nИ в момента там не е много ясно какво точно става, но (както си е обичайно) разменят се обиди и закани, сучат се мустаци и се въртят страшно очи. Борбата срещу джендърите, \"ювеналната юстиция\" и несъществуващите мигранти продължава с пълна сила, като към тези \"опасности\" се прибавиха неусетно Норвегия и постхуманизмът.\r\nАко Путин наистина е измислил тези \"хибридки\", той е безспорен политически гений, който има пълно право да се забавлява с резултата от причудливите си творения. А този резултат е, че цели политически общности - включително и българската - нищят абсолютни политически глупости и фантасмагории, като междувременно изпадат в частична или пълна управленска неспособност. Брекзит е основният пример, но и в България има с какво да се похвалим в тази посока.  Управляващите от ГЕРБ спечелиха тези избори и сигурно ще изтълкуват победата си като мандат да продължат да замитат следните проблеми: Страната е \"инвестирала\" 3 милиарда лева в централа, която като цяло е ненужна и икономически нерентабилна. Истинският проблем е, че тези т.нар. \"инвестиции\" трябва да се отпишат от активите на енергийните ни предприятия, което пък ще ги изправи пред сериозни финансови трудности. Държавата трябва или да рефинансира НЕК, БЕХ и т.н., и/или да вдигне цената на тока, за да се компенсират тези загуби. Но вместо реално решение на проблема, правителството предпочита да го замете и отложи във времето.    Говори се за мистичен ( ) инвеститор, който ще ни признае 3-те милиарда инвестиции в Белене, ще завърши централата със свои пари и ще ни даде даже процент в нея (най-малко 30%). Ясно е, че това са фантазии и сънища, но те се тиражират и дори се развива дейност по тях, сякаш са истина: очакваме например конкурс за инвеститор. Целта на тази операция е просто печелене на време. Всъщност, най-добрият вариант е целта наистина да е печелене на време, защото ако в крайна сметка държавата построи централата за своя сметка (чрез заем или гарантирано изкупуване на тока), може да се окаже, че загубите са далеч над 3 млрд. лева. Закупуването на осем нови самолета се превърна в епопея. Ако през последните 15 години бяхме купували по един самолет, сега вече щяхме да имаме два пъти повече самолети. Без да го усетим. Но поради отлагане и замитане на проблема голяма част от тези пари вече ги дадохме за поддържане на старата руска техника. Сега също се правят всякакви опити процесът по превъоръжаването да бъде забавен.\r\nОт популистка гледна точка това бавене не е лошо - не даваме пари за оръжие. Но сериозно погледнато, такова поведение е просто безотговорно - нашата сигурност се гарантира от НАТО, поради което сме длъжни да се съобразяваме с общите политики и да изпълняваме поетите задължения. От влачене на краката и тупане на топката нищо няма да спечелим - просто губим още доверие и тежест в Алианса и в ЕС.       След много дълго протакане все пак . И о, чудо, цената му се оказа по-ниска от тази на руския. Ако бяхме имали подобни възможности преди години, преговорите с Русия биха изглеждали по друг начин. Но вместо на диверсификация, ние разчитахме на Достоевски и културните връзки между братските ни народи. Поради което цената на газа си остана доста висока.\r\nСега проблемът пред България е следният. Русия ни предлага да използваме парите от транзитните си такси за следващите десетина години, за да построим втора (общо взето паралелна на съществуващата) тръба, по която да минават същите количества газ като досега. Строителството на тръбата ще се извърши, разбира се, от руска фирма.\r\nПроблемът е, че България няма да спечели нищо от тази операция - просто ще построи тръба на Русия, която заобикаля Украйна. Замитането на този проблем се състои в твърдения, че с този нов проект ние разгръщаме газовата си инфраструктура, че едва ли не развиваме икономическа дейност. Истината е, че с трите милиарда за втората паралелна тръба можем да направим много други, при това полезни неща. България трябва да влезе в еврозоната, но за тази цел са необходими още усилия. Правителството е направило много за икономическата стабилизация: там постигнатото е безспорно - и като финансова дисциплина, и като икономически растеж. Кандидатстването ни за банковия съюз също е добра стъпка. Но членството в еврозоната е най-вече въпрос на доверие. Когато участваме в общата валута, всеки скандал или проблем при нас ще хвърля сянка и върху еврото.   Затова трябва да убедим правителствата на държавите и ЕЦБ, че при нас няма привилегировани икономически интереси, които да минават “под радара” на държавния контрол, да нарушават правилата, да трупат лоши кредити, да източват банки и прочие. Просто казано: трябва да ги убедим, че сме си взели поука от историята с КТБ и че тези, които тогава се ползваха с чадър от банков надзор, служби, КФН, прокуратура и т.н., днес вече не са безконтролни.\r\nДали обаче е така? На мнозина с право може да им се струва, че вината за КТБ беше стоварена единствено върху собственика на банката. Той обаче беше член на цяла мрежа, която му даваше и политическа, и съдебна поддръжка. С изключение на Цветан Василев, тази мрежа и до днес си е окопана във властта. Холандският външен министър изрично обвърза влизането ни в Шенген с напредък в борбата срещу корупцията и с осигуряването на съдебна независимост. Вместо да се сърдим, че тези въпроси не били свързани, добре е да се концентрираме върху очевидното. Например това, че и мандатът на Сотир Цацаров почти изтече, без да има процедура за търсене на отговорност на главния прокурор.\r\nВ централизираната прокуратура това е необходимо, защото иначе шефът ѝ трябва да разреши всяка проверка и всяко разследване срещу самия себе си. А имаше скандали като \"Костинброд\" и \"ЦУМ-гейт\", които повдигнаха много сериозни въпроси за ролята на този магистрат.   Шенген е пространство за свободно придвижване и общи правила в най-развит вид. Ако в съдебната ни система има подобни очевидни проблеми, други държави с право могат да възразяват срещу нашето членство. Но вместо да решим този проблем, ние отново тупаме топката и създаваме процедура, която изглежда цели да махне не другиго, а неудобния за властта шеф на ВКС Лозан Панов. Ето на това му се вика правова държава. Безспорно е несправедливо да сме на . Сигурно реално сме по-напред. Но не с много и затова е добре да не си губим времето с поправянето на тази “несправедливост”. Фактите за медиите са наистина тревожни:\r\n-   При печатните издания има де факто монопол на една медийна група, която произвежда проправителствена пропаганда и журналистика със сравнително ниско качество;\r\n-   При частните телевизии нещата бяха по-добре - чуждестранни собственици и степен на плурализъм. За съжаление втората по големина частна телевизия беше купена от местни интереси, в резултат от което редакционната ѝ политика започна поразително да прилича на тази на споменатата по-горе медийна група. С две думи: имаме влошаване;   -   Публичните медии в България винаги са били стожер на плурализма, като в голяма степен радиото все още изпълнява тази функция. Смяната на управлението в БНТ обаче засили проправителствения ѝ уклон, особено по време на изборите. Предстои да видим дали новият конкурс за ръководство ще затвърди тази тенденция. При такова състояние на нещата е видно, че България определено има сериозни проблеми. И дори само този кратък обзор би трябвало да е достатъчен, за да отрезви замаяните глави на \"победителите\" в тези избори. Част от тях, като \"Патриотите\" например, са по-скоро безполезни, ако не дори вредни от гледна точка на този дневен ред.\r\nВ същото време основната опозиционна партия БСП не успя дори да формулира адекватни управленски приоритети и затова хората не я разпознаха като атрактивна алтернатива. Заедно с левицата президентът Радев продължава да следва идеологически клишета по отношение на Русия и така се превръща в сериозна пречка за реалното решаване на част от тези проблеми.\r\nНа този фон премиерът Бойко Борисов не е поставен под силен натиск - и малко да свърши, все е по-добре от нищо. Но по много от тези теми ГЕРБ са достигнали своя максимум - ако опитат да постигнат реално решение, ще се конфронтират с интереси, с които имат най-разнообразни договорки. Точно тези договорки предопределят и тъжната прогноза - замитането на проблемите няма да спре, темата е с продължение: следва проблемът с бедността и неравенството… ", "date": "2019.06.07", "title": "Шестте проблема, които решават съдбата на България"}
{"url": "https://www.actualno.com/society/sofija-prajd-zapochva-pod-nadslov-ne-davaj-vlast-na-omrazata-news_756806.html", "text": "    В събота започва 12-ото издание на София Прайд под надслов „Не давай власт на омразата“. Както обикновено събитието, в чийто организационен комитет участва Фондация GLAS, ще започне в 16:00 ч. с музикална програма пред Паметника на съветската армия, а самото шествие ще бъде в 19:30 ч., предаде БГНЕС.      Сред първите официални гости, потвърдили своето участие на София Прайд 2019, е г-жа Камзи Гюнаратнам, зам.-кмет на Осло, Норвегия. Тя представлява Работническата партия в Общинския съвет на Осло от 2007 г., а заема длъжността си през 2015 г. Г-жа Гюнаратнам е с ресор здраве и социално благополучие, и работи активно в изграждане на общности, правата на малцинствата и социални дебати за демокрацията. Тя ще бъде придружена и от работна група от Осло Прайд.   Тази година се отбелязват 50 години от бунтовете в бар “Стоунуол Ин” в Ню Йорк, дали тласък на движението за гей освобождение и чието честване полага началото на първите паради в САЩ. Стоунуолските бунтове са поредица от сблъсъци между ЛГБТ хора и нюйоркската полиция, провокирани от поредни масови арести на гей, би и транс хора по време, когато еднополовата сексуална интимност е все още престъпление. Бунтовете започват на 28 юни 1969 г. и продължават няколко дни.\r\nСтоунуол не просто пробужда движението за гей освобождение в САЩ, но е символ и катализатор за световното движение за равноправие на ЛГБТИ хората. Първите шествия, честващи годишнината от бунтовете, приемат името pride parades (паради на гордостта), за да означат, че ЛГБТИ хората не се срамуват от това, което са, и носят смелостта да отстояват себе си.  София Прайд има огромна роля в борбата за окуражаване и мобилизиранео на ЛГБТИ хората в България и с негативните стереотипи спрямо тези общности. Шествието претърпя огромно развитие от първото си издание през 2008 г. Тогава няколко активисти и доброволци организират шествие за равноправие, охранявано от стотици полицаи и с едва стотина участници. Над десетилетие по-късно освен ежегодното шествие София Прайд включва филмов фестивал, културна програма на Sofia Pride Arts, дискусии на политически и социални теми, както и поредица от спортни събития.\r\nПрайдът продължава да бъде изключително важен поради цялата стигма и омраза, на които са подложени ЛГБТИ хората в България ежедневно – отхвърляне от семейство и приятели, насилие поради омраза, тормоз в училище, дискриминация на работното място и в сферата на образованието, липсата на законодателна уредба на отношенията в семействата на ЛГБТИ хората и др. Прайдът е сред малкото събития, които дават гласност на тези неравенства, като изпраща послание към всички ЛГБТИ българи и техните близки и приятели, че не са сами. ", "date": "2019.06.07", "title": "София Прайд започва под надслов „Не давай власт на омразата“ "}
{"url": "https://www.actualno.com/balkani/bylgarija-i-makedonija-se-razbraha-za-antichnostta-news_756810.html", "text": "    Българските и македонските учени постигнаха съгласие за античната история и постигнаха сериозен напредък за средновековието, предаде БГНЕС.      Препоръките на двете правителства за периода на античността, който се изучава от българските ученици в пети клас, а от македонските в шести, са приети от Смесената българо-македонска експертна комисия, която проведе двудневно заседание в Скопие.   Съпредседателят на комисията от македонска страна, проф. Драги Георгиев, заяви, че са приети всички забележки и от двете страни за периода на античната история. Сега предстои те да бъдат изпратени до правителствата и те да действат съгласно процедурата.\r\nПроф. Георгиев заяви, че България и Македония са направили сериозна крачка за разбирателство и по средновековната история.  Проф. Ангел Димитров, който е съпредседател от българска страна, заяви, че двете страни са се договорили да имат още две или три срещи до края на тази година, за да се свърши работата с учебниците по праистория, античност и средновековие и да се започне съвместната работа и анализ на учебниците за модерната епоха. „Може да изглежда малко за страничния наблюдател, че сме завършили работата за праисторията и античността. Разговорът беше професионален и крачката, която направихме не може да не бъде оценена. На следващата среща можем да завършим и с разглеждането на средновековието“, категоричен е той.\r\nСпоред него когато се отнасяме професионално и отговорно към задачата, която е поставена в тази съвместна комисия, „ние можем да направим онези крачки напред, които могат да убедят не само правителствата, но и хората, че им помагаме да станат още по-близки и да вървим в една и съща посока“.   По време на днешното заседание българските и македонските учени са обсъдили и общото честване на Гоце Делчев. Проф. Драги Георгиев и проф. Ангел Димитров заявиха, че е постигнато съгласие за личността на делото на Гоце Делчев, но остават някои малки проблеми.    И двамата са убедени, че те ще бъдат преодолени по време на следващата среща, която ще се състои през септември. Проф. Димитров изрази увереност, че ще се намери общ език за честването на Гоце Делчев, особено, ако се продължи конструктивният диалог от тази среща.\r\n„Убеден съм, че има достатъчно основания да стигнем до разбирателство, когато се отнасяме сериозно към историческите факти“, категоричен е българският учен. ", "date": "2019.06.07", "title": "България и Македония се разбраха за античността "}
{"url": "https://www.actualno.com/society/sedmicata-v-absurdi-3-7-uni-news_755428.html", "text": "                \"За съжаление нашите сигнали досега не намериха отражение в работата на институциите. Проведохме множество разговори както с представители на Областно пътно управление София-град, така и с АПИ. След като никой не обърна внимание на повдигнатите от нас проблеми и въпроси, потърсихме среща и с министър Петя Аврамова, но досега не са предприети никакви мерки за решаване на дребни, но от изключителна важност проблеми\", отбелязват гражданите. Коментар на :      Този ход е предприет след дебат в социалните медии, в който романисти, които пишат по предизвикателни теми, като насилие над деца и сексуално насилие, са обвинени в оневиняване на тези практики. Коментар на :   МВР министърът Младен Маринов определи демонстрацията като \"добра идея\", но той бил забранил да се ползват \"такива пиротехнически средства\" в бъдеще, когато има пак такива демонстрации.   Коментар на :  \"10 години дали минаха от предишната ни среща? И ти все си си Рамбо\", отбеляза Борисов. Той показа обща снимка на двамата на мобилен телефон и припомни: \"Тука още съм mayor (кмет на София, б.р.)\". Коментар на :  Стойността на е 2,9 млрд. лв. по днешния курс на долара. Пакетът включва стойността на осемте самолета с пълен комплект въоръжение. Каракачанов уточни още, че тази цена е таван и ще се преговаря за намаляването ѝ. Коментар на :   Що се отнася до проекта АЕЦ \"Белене\", то неговото осъществяване, според мен, е неизбежно – в него вече са вложени 3 милиарда лева на българските данъкоплатци. За развитието на индустрията ще бъдат необходими надеждни източници на енергия. Въпреки това за реализирането на проекта ще се необходими ясни юридически, времеви и ценови рамки. Коментар на :  Считам, че субсидиите са изчислявани правилно. От 2001 година текстовете на закона са едни и същи, каза председателят на Бюджетната комисия Менда Стоянова. В началото на 2017 година служител на БСП отишъл да пита във финансовото министерство защо на Столетницата се превеждат повече пари, но бил успокоен, че това било по закон. Това каза пък депутатът от БСП Крум Зарков. Коментар на :  \"Можем да изкараме мандата и без да се обичаме, прегръщаме и целуваме помежду си. Политиката не е емоция, брак или годеж, а е съвместна работа в името на постижими цели\". Така лидерът на \"Атака\" и председател на ПГ на \"Обединени патриоти\" Волен Сидеров. Коментар на :  Социалната пенсия за старост ще се увеличи от 125,58 лв. на 132,74 лв. от 1 юли. Това предвижда приетото от правителството постановление за определяне на размера на този вид пенсия. Увеличението ще повиши пенсиите на 136 500 души. Коментар на :  Дори и с увеличението на бюджета на ФНИ през 2018 г. относителният бюджет за проектно финансиране на научните изследвания в евро на глава от населението за България, 1.5 евро, остава сред най-ниските в ЕС. За сравнение, стойностите за Португалия и Словения са между 20 и 30 евро, а за Словакия е 5 евро. Коментар на :   Това е съждението на премиера Бойко Борисов заради партийните субсидии. Той обяви, че сега се внася законопроект за партийна субсидия от 1 лев на глас, като преди две години ГЕРБ имали нагласата да променят размера на субсидията, само че \"някакви сили\" се намесели - затова сега кабинетът внася законопроекта. Коментар на :  В плана не са включени зони – исторически части от Борисовата градина, възрази на предлагания ПУП общинският съветник Войслав Тодоров, и визира \"София Ленд\", която \"беше отнета от парка за атракции, а сега там се строи\". Той алармира за предстоящо застрояване на крупни зелени площи в областта на Ловния парк, болница \"Токуда\" и зоопарка и предложи тези терени да бъдат включени в парка. Става въпрос за 35 декара гъста гора в територията до болница \"Токуда\" и ул. \"Сребърна\", където е възможно плътно интензивно застрояване. Подобна е ситуацията в Ловния парк – между бул. \"Г. М. Димитров\" и „Симеоновско шосе“, където на площ от над 25 декара – част от парка се предвижда застрояване, уточни Тодоров.\r\nТодоров попита главния архитект на София Здравко Здравков защо се прави ПУП на Борисовата градина, който позволява инвестиционни намерения, визирайки точно невключени в ПУП-а площи като тези в Ловния парк, а отговорът на Здравков беше, че всякакви инвестиционни намерения ще се реализират по законите и е добре да се говори със закони и норми. Коментар на :  Депутатите приеха на първо четене с пълно единодушие от 170 гласа \"за промени в Закона за политическите партии, които предвиждат раздадените субсидии да се преизчисляват на базата на действителните гласове, получени от съответните партии и коалиции на парламентарните избори. Коментар на :  По предложение на Валери Симеонов, Християн Митев и Георги Колев (НФСБ) в чл. 10 ал. 2 думата \"пешеходен\" се заличава с цел безплатният свободен достъп до морските плажове да бъде не само пешеходен, но и автомобилен. В пълно противоречие обаче, в чл. 17а се вписа нова алинея 2, която забранява \"поставянето на плажни принадлежности и палатки, а също и преминаването и паркирането и престоят на пътни превозни средства\" върху бели, сиви и залесени дюни\". Реално не се налага забрана за т.нар. ембрионални дюни, от които се появяват всички останали видове дюни. В хода на дискусията Тома Белев обърна внимание, че четирите вида дюни са в еднаква степен застрашени и че санкциониращите органи трябва добре да познават растенията, за да могат да установяват нарушения и че ако общините отговарят за санкциите, ще трябва да си назначат ботаници. Коментар на :   Нарушителят плаща, подчерта Танева, позовавайки се на европейските правила, но можело да се претендира какъв да е размерът на глобата – това е основната цел на отменената от Върховния административен съд (ВАС) методика за налагане на санкции след плащане по проекти по ПРСР за периода 2007-2013 година. Коментар на :  Серия от критики е събрал публикуваните едва вчера (6 юни) за обществено обсъждане нови изменения на Закона за мерките срещу изпиране на пари (ЗМИП). Коментар на :  ", "date": "2019.06.07", "title": "Седмицата в абсурди (3 - 7 юни)"}
{"url": "https://www.actualno.com/analysis/hristijanski-gradove-v-sirija-atakuvani-ot-djihadisti-ekzekucii-v-idlib-news_756743.html", "text": "    Джихадистите от Хаят Тахрир ал Шам и съюзниците им от Джейш ал-Изза и Ал-Нусра (сирийското подразделение на Ал Кайда) подлагат на чести атаки сектора между християнските градове Скалбие и Махарде (Махарда), южно от Кафр Набуда в Сирия през последните дни.      На удари е подложена включително и болницата в Махарде. Тя е ударена след нападение с четири ракети Град, като атаката идва от Латамни, където са ситуирани силите на Джейш ал-Изза и Ал-Нусра.   По непотвърдена информация е започнала евакуация на мирните жители на градовете Махарде и Скалбия.\r\nСпоред съобщение на военния репортер Олег Блохин, в следствие на контраатака Кафр Яхуда и Тал Малах отново са под контрола на сирийската армия.  Преди това бяха превзети населените места Ал Кирута и Ал Хамират.\r\nМеждувременно в Идлиб (Идлеб) бяха извършени екзекуции на граждани, защото са обвинявани от групировките, че са шпиони\" на сирийското военно разузнаване.        Въпреки екзекуциите обаче, правителството на САЩ и много медии продължават да призовават сирийското правителство да спре в Идлиб и областта.  ", "date": "2019.06.07", "title": "Християнски градове в Сирия атакувани от джихадисти, екзекуции в Идлиб"}
{"url": "https://www.actualno.com/society/nacionalen-pohod-za-semejstvoto-obedinjava-hiljadi-bylgari-v-golemite-gradove-news_756813.html", "text": "    В събота хиляди граждани ще излязат в петте най-големи български града да празнуват брака между мъж и жена и традиционните семейни ценности, предаде БГНЕС.      Събитието ще започне в един и същ час – 17.30,  в градовете София, Пловдив, Варна, Бургас и Русе, съобщават организаторите. То се провежда на национално ниво за втора поредна година. Всеки град ще се отличава със своя различна програма. Очаква се тя да създаде много емоции и настроение сред участниците.   Тълпи от семейства и деца с цветни тениски, издигнати сини и розови балони, веещи се български знамена, музикални и вокални изпълнения, семейни и народни танци и още изненади ще придружават празника във всеки един градовете. Тържествено ще прозвучи и химнът на България.\r\nЕдновременно със забавната програма на събитието, участниците в националния „Поход за семейството“ ще изразят чрез специална декларация своята гражданска позиция по важни за обществото въпроси. Темите, които ще се засегнат в документа, са свързани с предизвикателствата пред браковете и семействата у нас, последствията от провеждането на анти-семейни политики, противопоставянето на правата на родителите и децата, демографската криза и други.  Началните точки на празника по градове са както следва: София – пл. „Независимост“; Пловдив – пл. „Аптека Марица“; Варна – Сцена „Раковина“; Бургас – пл.“Тройката“; Русе – „Паметник на Альоша“.\r\n„Всеки е добре дошъл със своето семейство, близки и приятели“, отправят покана организаторите на събитието. „Вярваме, че всеки ще си тръгне зареден с много празнично настроение и надежда за по-добро бъдеще за себе си и своето семейство.“ ", "date": "2019.06.07", "title": "Национален „Поход за семейството“ обединява хиляди българи в големите градове  "}
{"url": "https://www.actualno.com/balkani/tachi-i-vuchich-obsydiha-vyzmojnostta-za-normalizirane-na-otnoshenijata-news_756812.html", "text": "    Президентите на Сърбия и Косово Александър Вучич и Хашим Тачи в Братислава днес обсъдиха диалога за нормализиране на отношенията между двете държави в рамките на международната конференция \"Глобек\", съобщава МИА, цитирани от БГНЕС.      В началото на дискусията Вучич каза, че Прищина и Сърбия имат различни тълкувания за територията на Косово и че е песимистично да постигне споразумение с Прищина, но и че това не означава, че няма да направи всичко, за да се запази мира и стабилността в региона, и че се опита да се намери решение.\r\nСпоред него властите в Прищина и албанското население смятат, че Косово принадлежи на тях и че е независима държава, а според сръбската конституция Косово е територията на Сърбия.\r\n„Тачи каза, че таксите са наложени срещу Сърбия заради агресивното ни поведение, а ние само вършехме работата си, която е борба срещу членството на Косово в ЮНЕСКО и Интерпол. Ние не правехме нищо агресивно, което застраши албанския народ. Ние не направихме нищо, за да им навредим. Единственият въпрос е, че не сме съгласни по въпроса за статута и че според тях това е агресивно поведение на Сърбия”, каза Вучич.  Вучич отрече твърдението на Тачи, че Брюкселското споразумение съдържа разпоредба, според която Сърбия няма да блокира Косово по пътя към членство в международни организации.Сръбският лидер добави, че това е в проектозакона, но не и в окончателния документ, в който заявява се, че двете страни няма да се блокират по европейски път, така че това се отнася само за ЕС, но не и за ЮНЕСКО и Интерпол.\r\nВучич каза, че дори преди да направи предложение за окончателното решение, цялата международна общност ще \"ги осъди\" и всички искат да видят решението, което искат и никой \"не ги пита нищо\".\r\n„Половината от света признават Косово, а половината не го признават. Това означава, че трябва да намерим решение. Ако политическата ситуация днес е толкова лоша, че не можем да направим това, това означава, че някои други отговорни хора трябва да го направят в бъдеще. Надявам се, че ще има смели хора не само в Белград и Прищина, но и в света, за да приемат компромисни решения, а не решения в тяхна полза. Но трябва да намерим решение и това трябва да бъде решение, което и двете страни ще приемат”, каза Вучич в своята презентация.       От друга страна, Хашим Тачи смята, че тази година може да се постигне споразумение и че то трябва да бъде всеобхватно и международно признато.\r\nТой оцени, че диалогът е в криза заради \"ненужното условие\" на Белград за премахването на митата, но смята, че следващите дни и седмици, преди срещата в Париж, ще бъдат решаващи за положителния изход на процеса и сделката.\r\n„Разбира се, без граници по етнически признак, това ще завърши с взаимно признаване. Знам, че подобно споразумение носи повече мир и стабилност в Западните Балкани, ще допринесе за признаването на Косово от петте държави-членки на ЕС, които не признаха Косово, но също така ще отвори пътя за членство в НАТО, ЕС и ООН”, каза Тачи.\r\nВучич обяви, че ще се срещне и с германския канцлер Ангела Меркел в събота, като основната тема на разговорите е Косово. ", "date": "2019.06.07", "title": "Тачи и Вучич обсъдиха възможността за нормализиране на отношенията  "}
{"url": "https://www.actualno.com/europe/zabranata-na-huawei-shte-struva-na-telekomite-v-es-do-55-mlrd-evro-news_756746.html", "text": "    Забраната на Huawei и другия китайски производител на оборудване ZTE от пускането в експлоатация на 5G телекомуникационни мрежи в Европа ще струва на мобилните оператори в ЕС до 55 милиарда евро, сочи оценка на експерти, видяна от АФП и цитирана от БГНЕС.      Операторите ще се сблъскат и със закъснения от до 18 месеца, за да получат 5G от следващото поколение за своите клиенти, според оценката на въздействието, изготвена от Асоциацията GSM (GSMA), която представлява операторите на мобилни мрежи по света.   Оценката подхранва дебата, предизвикан от исканията на САЩ компаниите в Европа и другите съюзнически държави да отбягват Huawei като доставчик на 5G оборудване поради страховете на Вашингтон, че това може да компрометира разузнавателните служби.\r\nОценката на GSMA отбелязва, че Huawei и ZTE представляват около 40% от пазара на ЕС, доставящ мобилно оборудване, а Huawei е \"понастоящем е пионер в 5G технологията\".  Европейските конкуренти „Ериксон“ от Швеция и „Нокиа“ от Финландия, както и „Самсунг“ от Южна Корея нямат капацитета да се справят с прехода от 3G и 4G мрежи към 5G в Европа, като в същото време изпълняват договорите, които вече са подписани в Северна Америка и Азия.\r\nТова предполага значителни разходи и забавяния, ако операторите не могат да използват Хуауей и ZTE, казаха от GSMA, въпреки че отбелязват, че ситуацията между отделните държави от ЕС се различава значително.   \"Забраната на китайските производители би намалила сериозно конкуренцията на пазара на мобилни устройства, увеличавайки цените и стимулирайки допълнителни разходи за внедряване на 5G \", се казва в оценката.    Това също ще \"доведе до по-бавно внедряване на 5G мрежи в Европа и намаляване на усвояването, което допълнително ще увеличи разликата в производителността между ЕС и САЩ\", се казва в документа.\r\nЗасега ЕС и неговите страни членки не са обявили официална позиция дали ще се съобразят с американската забрана за използване на Huawei. ", "date": "2019.06.07", "title": "Забраната на Huawei ще струва на телекомите в ЕС до 55 млрд. евро "}
{"url": "https://www.actualno.com/curious/dneven-horoskop-za-8-uni-news_756593.html", "text": "     Овен       Това е ден, в който да не забравяте, че незаменими хора няма, колкото и да не ви се иска да вярвате. Всеки търси това, от което има нужда и го намира. Телец Това е ден, който да прекарате в движение. Дори да имате неотложна работа у дома, поне половината част от деня прекарайте навън.   Близнаци Това е ден, в който ще получите добра новина. Тя ще се отрази благоприятно на обстановката в дома ви и развитието на отношенията ви с близките. Рак     Това е ден, който да посветите на почивка. Натоварването от последните дни трябва да бъде компенсирано с релаксиращи дейности. Не правете компромиси с това. Лъв Това е ден, в който да смените обстановката. Все пак бъдете внимателни при пътуване и не си позволявайте никакво нарушаване на правилата за движение. Дева Тази събота ще ви обземе безгрижие. Ако сте решили, че морето е до колене това е опасно за вас. Бъдете внимателни при тренировки или наторвания.   Везни Това е ден, който да посветите на красотата и здравето. Подарете си масаж или отпускащи минути в козметични процедури.    Скорпион Днес може да имате разногласия с партньора ви. Не позволявайте на решими битови въпроси да създадат непреодолима пропаст между вас. Стрелец Оправданията са оръжието на слабите. Потърсете ресурсите в себе си и ще видите, че те съвсем не са малко, за да продължите напред. Козирог    През този няма да може да повлияете на хода на събитията. Вероятно смятате, че това не е добре, но всъщност ви очаква успех. Водолей През този ден ще са важни методите, с които действате. Бъдете детайлни и изпълнявайте грижовно всичко, което правите. Риби Днес може да преживеете някои неочаквани събития. Ще се учудите колко подготвени сте за подобен развой на нещата. Ще излезете победители от ситуацията. ", "date": "2019.06.07", "title": "Дневен хороскоп за 8 юни"}
{"url": "https://www.actualno.com/crime/trjabva-li-slujitelite-na-dato-da-vadjat-byrzo-oryjieto-no-bez-da-pipat-spusyka-news_756728.html", "text": "    Интересен парадокс присъства в публикувания за обществено обсъждане проект за инструкция за условията и реда на носене на служебно оръжие от служителите на Държавна агенция „Технически операции“ (ДАТО).      Парадоксът касае носенето на служебно оръжие. Според чл. 5 на предложената инструкция, кобурът трябва да е такъв, че да може служителят да извади оръжието си бързо. Само че в същия член, но в различна точка, се казва, че кобурът не трябва да позволява достъп до спусъка при прибрано оръжие. Не става ясно как без достъп до спусъка, оръжието ще може да бъде извадени максимално бързо - освен ако не говорим за достъп от друг човек, а не от носещия оръжието.   Изрично се уточнява, че ако има нарушение в носенето на оръжие, то виновният служител може да бъде наказан с отнемането му. ", "date": "2019.06.07", "title": "Трябва ли служителите на ДАТО да вадят бързо оръжието, но без да пипат спусъка?"}
{"url": "https://www.actualno.com/sciencelogy/a1-startira-prodajbite-na-novija-nokia-42-news_756737.html", "text": "     – най-новият смартфон на финландския технологичен гигант, вече е наличен в търговската мрежа на . Моделът може да бъде закупен за 5,50 лева на месец или за 89,99 лв. в брой с план A1 One Unlimited 5XL.      Следвайки традициите и модерното виждане на компанията, Nokia 4.2 съчетава в своя дизайн изваяно стъкло на предния и задния панел, рамка от олекотен метал от вътрешната и поликарбонатна рамка от външната страна. По този начин се постига изчистен и елегантен дизайн с дебелина на профила от 8.4 мм, правейки го удобен за държане и управление с една ръка. Моделът се предлага в два цвята – черно и перлено розово.\r\nНа задния панел на смартфона се намира сензорът за пръстови отпечатъци. Той е разположен под двойната камера и светкавицата на Nokia 4.2. Основната камера на устройството е с 13 MP и отвор на блендата от f/2.2/. Втората камера служи като сензор за дълбочина от 2 MP и ще бъде оценен от любителите на смартфон фотографията при ползването на „боке” ефекта или някой от останалите режими на снимане. В горната част на 5,71-инчовия дисплей се намира пространството за селфи камерата от типа „капка”, като в нея разположен сензор с 8 MP с отвор на блендата от f/2.0\r\nСмартфонът се отличава с два странични бутона със специални функции. От лявата страна на устройството се намира бутон, който служи за включване на приложението Google Assistant, с което Nokia 4.2 става първият смартфон в света, който има бутон изцяло посветен на виртуалния асистент. Чрез едно натискане, дори ако смартфонът е заключен, приложението се активира, като предоставя функции като навигация, слушане на музика, телефонни разговори, отговори на въпроси и други. Другият иновативен бутон се намира от дясната страна на Nokia 4.2, като освен за заключване, той служи и като индикатор за известяване при получено съобщение или пропуснато обаждане.  Nokia 4.2 комбинира осемядрен процесор от Qualcomm – Snapdragon 439, изграден с 12-нанометрова архитектура, графичен процесор Adreno 505 и 3GB оперативна памет, което в съчетание с изчистения Android 9 Pie, прави смартфона интуитивен, бърз и лесен за използване. Вградената памет е 3/32GB, но има и слот за допълнителна памет до 400MB, както и трети слот за втора SIM карта. В допълнение към хардуера е батерия с капацитет от 3000 mAh, която осигурява достатъчно заряд за сърфиране в интернет, използване на социални мрежи и камерите на устройството през целия ден с едно зареждане.       ", "date": "2019.06.07", "title": "А1 стартира продажбите на новия Nokia 4.2 "}
{"url": "https://www.actualno.com/vraza/mladojencite-ot-folklornija-sybor-ledenika-rabotjat-v-evropejskija-parlament-news_756692.html", "text": "    Двамата млади, които избраха да са младоженците  в Северняшката сватба на фолклорният Те ще се венчаят сред дивната красота на Врачанския Балкан. Младоженецът е врачанин и работи в сферата на регионалното развитие и европейския бюджет в Европейския парламент, а бъдещата му съпруга Петя е родена в Самоков. Тя се занимава с проекти на Европейската комисия в областта на климатичните промени.       Решението им да сключат брак идва, след като узнават за автентичното пресъздаване на Северняшката сватба по време на фолклорния събор „Леденика“. И двамата са големи планинари, дори са се сгодили в планината, където обичат да прекарват свободното си време. Така идеята да сключат брак под открито небе и врачанските скали, ще стане реалност. На тяхното сватбено тържество досега са се записали да дойдат повече от 700 участника, които ще седнат на обедната им трапеза на открито в местността „Леденика“.   Организаторите на събитието Община Враца и Регионален исторически музей, са подготвили много нови изненади на хилядите любители на българските традиции и обичаи, които очакват на Събора. Тази година НФС „Леденика“ се провежда под патронажа на Министерството на туризма. За четвърти път, на 22-ри и 23-ти юни, във Врачанския Балкан ще се проведе най-голямата сватба на открито. Организаторите  споделиха, че вече няма стаи за нощувка в хотелите на  Враца и близките места. Заради това са подготвили къмпинг площадка за палатки и място за каравани  недалеч от горната лифтена станция. Ще бъдат задоволени и любителите на чевермето, а площадките ще  бъдат обезопасени с осветление. Транспортът  за събор „Леденика“ ще бъде безплатен, това  потвърдиха от общината. ", "date": "2019.06.07", "title": "Младоженците от фолклорния събор „Леденика“ работят в Европейския парламент"}
{"url": "https://www.actualno.com/vraza/obshtina-vraca-e-spestila-100-000-lv-eto-kyde-otivat-parite-news_756670.html", "text": "    През 2019 година, благодарение на правилното управление на публичните ресурси за полугодието, Община Враца има спестени финансови средства в размер на близо , като сумата ще се увеличи в края на календарната година. Това заяви кметът Каменов на традиционната си среща с представители на медиите.      По този начин със собствен ресурс ще бъдат реализирани допълнителни инфраструктурни проекти. Част от средствата - 13 800 лв. ще бъдат вложени за разрешаване на дългогодишен проблем в с нерегламентираното замърсяване на терен със земни маси и строителни отпадъци, като същият ще бъде почистен.   Успоредно с дейностите по премахване на отпадъците от село Бели извор, ще бъде извършен , като предвидените средства са в размер на 4 354 лв. Строително-ремонти дейности за 12 000 лв. ще бъдат реализирани и на покрива на физкултурния салон, намиращ се в сградата на филиала на ВТУ „Св. Св. Кирил и Методий“, като по този начин ще бъде осигурена среда, която отговаря на съвременните изисквания  за спорт.\r\nСъс спестени финансови средства ще бъде изградено и .  В края на месец май стартираха дейности по облагородяване на парка, намиращ се на площад „Руски“. Към момента екипи на ОП „БКС“ са премахнали изсъхналите растителни видове, оформили са декоративните храсти и са поставили две цветни арки.\r\nПредвидени са . за реконструкция на парка и изграждането на водно огледало с каскадно падане на водата. По този начин паркът, който не е обновяван в последните десет години, ще има напълно различна визия. ", "date": "2019.06.07", "title": "Община Враца е спестила 100 000 лв, ето къде отиват парите"}
{"url": "https://www.actualno.com/tips/prognoza-za-chehija-bylgarija-i-strahoten-bonus-za-macha-v-praga-news_756730.html", "text": "    Дебютът на Красимир Балъков начело на ще се състои в Прага, където мъжкият ни тим гостува на Чехия в мач от квалификациите за Евро 2020. Срещата е в петък вечер, като предлага доста любопитни възможности за , една от които е за солидно представяне на \"лъвовете\", макар и на негостоприемно за тях място.      Факторът \"нов треньор\" във футбола специално почти винаги помага на отборите да се представят по-добре от очакваното. Рядкост е нов наставник да дебютира с поражение особено когато е имал време да се запознае с всички футболисти и сам е избрал селекцията си. Също така самите чехи признаха, че не познават този отбор на България, което е допълнителен бонус за селекцията на Красимир Балъков.   Също така Чехия влиза в двубоя след разочароваща кампания в \"Лигата на Нациите\", както и след тежко 5:0 от Англия в миналия кръг от квалификациите. Ще липсват и част от основните футболисти на съперника, особено в нападение, което е предпоставка за по-малък натиск върху защитата на България.   В момента България е считана за сериозен аутсайдер от букмейкърите, но поглеждайки към резултатите на тима от последните години първо се наблюдава малко количество голове и, второ, рядко \"лъвовете\" падат с разлика от отбори, близки до тяхната класа. Изненада не е изключена, но ето и няколко отлични за срещата: Сигурни предложения: Под 2.5 гола (коефициент 1.72 в 7777.bg)       Хендикап +2 за България (коефициент 1.40) Рискови предложения: България да спечели (коефициент 6.15)\r\nДвата отбора да не отбележат гол (1.70)\r\nСъщо така в сайта на Националната лотария има страхотни бонуси за предстоящия кръг от квалификациите, както и .     ", "date": "2019.06.07", "title": "Прогноза за Чехия - България и страхотен бонус за мача в Прага "}
{"url": "https://www.actualno.com/business/novite-predlojenija-za-borba-s-praneto-na-pari-teatyr-na-sigurnostta-news_756685.html", "text": "    Серия от критики е събрал публикуваните едва вчера (6 юни) за обществено обсъждане нови изменения на Закона за мерките срещу изпиране на пари (ЗМИП), показа справка на в Портала за обществени консултации на Министерския съвет.      На първо място е посочено предложението за изменение на чл. 35, т. 6. То гласи следното: \" \".  Текстът  касае случаите, при които се прави комплексна проверка от компетентите органи дали има пране на пари.   Именно съждението за сделки без явна икономическа и законна цел кара един от критикуващите да го определи като \"бисер\". \"По какви критерии се определя дали ? А как се разбира целта? Корумпираните политици да не би да пишат \"плащане на рушвет\" в договора или детайлите на плащането \", пита потребителят, като добавя, че този текст създава задължение за субективна преценка.\r\nСъответното заключение от този факт е, че ако искаш да си сигурен, че не нарушаваш закона, ще включиш всички финансови операции и ще предвидиш, че те могат да са обект на комплексна проверка. Потребителят изчислява косвения ефект от това – бизнесът плаща повече пари за експерти като счетоводители и консултанти, а това означава и каллкулиране на разход, който трябва да бъде компенсиран. Откъде – от цената на продукта и услугата на съответния бизнес, т.е. клиентите ще платят заради закона, гласи критиката.  Друга иронична критика касае докладът на финансовия министър Владислав Горанов и как приемането на промените не се очаква да засегне негативно хората и компаниите, които са обект на закона. Не е вярно – клиентите на попадащите под законовите разпоредби ще платят повече, защото отговорните пред закона ще трябва да харчат повече, за да го спазят, добавя същият потребител.\r\nОсвен това е цитиран и пасаж от частичния доклад за въздействие на промените. \" \". Изречението е част от обясненията относно административната тежест за физическите и юридическите лица заради новите законови текстове. Признава се, че държавата няма изчерпателни данни за посредници в търговията с изкуство и занимаващи се с търговия с виртуални валути. Констатацията на протребителя е: \" Най-нагло си признават, че не могат да направят оценка на въздействието \".   Припомняме, че - заради изискването голяма част от фирмите, общините, неправителственият сектор и свободните професии да представят пред ДАНС планове за обучение на служителите си (дори да нямат персонал) как да разпознават и да докладват за мръсни пари. Наложи се , при това през друг закон - този за боеприпасите. А адвокатите протестираха, че заради закона ги задължават да сътрудничат на ДАНС дори и в случаи, в които става въпрос за техни клиенти т.е. нарушение на адвокатската тайна, което след .     ", "date": "2019.06.07", "title": "Новите предложения за борба с прането на пари – театър на сигурността"}
{"url": "https://www.actualno.com/showbusiness/perno-rikar-bylgarija-realizira-vpechatljavasht-proekt-v-svoja-den-za-otgovornost-i-ustojchivost-news_756742.html", "text": "    На 6 юни 2019 г. десетки служители от българския филиал на един от най-големите алкохолни производители не само в България, но и в света – Перно Рикар, оставиха настрана ежедневните си задължения, за да преобразят част от пространството в Бизнес Парк – София. Инициативата им е част от Деня за отговорност и устойчивост на Перно Рикар - Responsib'all Day, който се провежда за девети пореден път.      Творческото предизвикателство, в което екипът се впусна, е създаването на „външна всекидневна“ с помощта на бутилки като основен материал за строителство. Инсталацията ще служи като кът за сядане, място за почивка и удобна работна зона. Тя съчетава качествен дизайн и функционалност, а в допълнение служи и за нагледен пример за ползите от рециклирането и повторното използване на материали за по-чиста околна среда и устойчиво бъдеще. Служителите на компанията партнират със студенти и доказани архитекти от EASA България и Студио ПроЖектиране, дизайнери и инженери, които стоят зад някои впечатляващи градски проекти през последните години. споделя Йелена Лалич, изпълнителен директор на Перно Рикар България.\r\nСъздаден през 2010 г., Responsib'all Day е посветен на устойчивостта и отговорността. Всяка година той засяга всеобхватна тема, в която компанията си сътрудничи с локални партньори по широк спектър от проекти. Това е възможност за всички служители на Перно Рикар от 86 държави да покажат, че са страстни домакини и уважителни гости, създавайки споделена стойност за всички.  През 2019 г. акцентът е върху насърчаване на служителите да преосмислят начина, по който използват, унищожават и минимизират отпадъците, като в крайна сметка се движат към затворен модел на потребление. Александър Рикар, главен изпълнителен директор на Перно Рикар, заявява:      А ето и някои от инициативите на служителите на Перно Рикар по света тази година: • Базираните в Париж филиали – създаване на \"Фабрика за рециклиране\". 15 асоциации водят сесии по кръгова трансформация в три основни категории: обекти, текстил и храни.\r\n• Перно Рикар Франция: служителите изграждат устойчив бар от рециклирани материали, както и участват в различни работилници за създаване на коктейли с нула отпадъци.\r\n• Великобритания: трансформиране на материали в продукти за обществено ползване, като превръщане на пластмасови бутилки в пейки, подпомагане на благотворителни организации, които удължават живота на даден продукт, почистване на плажове.   • Мозамбик: над 5 000 празни бутилки се преработват в пепелници, чаши за многократна употреба и сувенири. В партньорство с Фондация Карлос Серра, прочута с проактивните си инициативи около плажове и други дейности за почистване и рециклиране на обществени места, служителите използват рециклирано стъкло, за да създадат екологично действаща обществена инфраструктура.\r\n• Полша: служителите на филиала, в партньорство с Zero Waste Association, почистват булевардите Vistula във Варшава. В това число влиза и събиране и разделяне на отпадъци, инсталиране на нови пейки, кошчета и знаци за рециклиране. Служителите участват и в семинари, посветени на нулеви отпадъци, за да научат за малките промени, които могат да имат огромно въздействие върху околната среда. ", "date": "2019.06.07", "title": "Перно Рикар България реализира впечатляващ проект в своя ден за отговорност и устойчивост"}
{"url": "https://www.actualno.com/pleven/pyrva-stepen-na-gotovnost-za-dunavskite-obshtini-v-regiona-na-pleven-news_756691.html", "text": "    От 12,00 ч. днес в общините по поречието на Дунав в Плевенско със заповед на областния управител Мирослав Петров е обявена първа степен на готовност. Причината е, че нивото на голямата река при Никопол е надвишило кота 668. Започва изпълнение на мероприятията в плана за защита при наводнение, съобщиха от областната управа.      Мирослав Петров е разпоредил на кметовете на дунавските общини в района – Гулянци, Долна Митрополия, Никопол и Белене, и на шефа на местния клон на „Напоителни системи” да определят свои служители, които да наблюдават застрашените участъци на предпазните диги по Дуван, Искър, Вит и Осъм. Тези длъжностни лица трябва да направят подробен оглед на дигите. Ако установят участъци, непроходими от храсти и дървестна растителност, да информират съответните институции, които трябва да реагират.\r\nВ заповедта на областния управител са посочени и останалите конкретни задължения, които имат общинските управи, „Напоителни системи” и районните служби за пожарна безопасност и защита на нанаселението. ", "date": "2019.06.07", "title": "Първа степен на готовност за дунавските общини в региона на Плевен"}
{"url": "https://www.actualno.com/politics/rumen-radev-v-sankt-peterburg-bylgarija-e-poluchila-ot-rusija-svobodata-si-news_756749.html", "text": "    В рамките на Международния икономически форум в Санкт Петербург президентът заяви, че България е получила от Русия свободата си – нещо, което „никога няма да забравим“. Думите на държавния глава предава агенция .      „ “, цитира Радев думите на академик Дмитрий Лихачев, отбелязва още .\r\nРадев говори за проблема с миграцията, който според него е пряко свързан с ксенофобията. Президентът обърна внимание и на корупцията. „Необходим е глобален консенсус срещу трансграничната корупция. Убеден съм, че тези проблеми са добре известни на всички лидери“, допълни Радев.\r\nБългарският президент говори от трибуната след държавния глава на Китай Си Дзинпин. Радев отбеляза, че България е втората страна, признала КНР, но първата – СССР – вече не съществува, поради което броенето може да започне със страната ни, подчерта Радев. Думите му бяха посрещнати с аплодисменти.   Моделът на глобалното развитие, предложен в края на XX век, все по-малко съответства на настоящите икономически реалности, което е основната причина за настоящата криза на международните икономически отношения. Това заяви междувременно руският президент в рамките на форума.    „Какви са източниците на кризата на международните икономически отношения? Какво подкопава доверието между участниците в световната икономика? Вярвам, че основната причина е, че моделът на глобализацията, предложен в края на XX век, все по-малко съответства на бързо развиващата се икономическа реалност\", отбеляза още стопанинът на Кремъл в речта си пред участниците в събитието.\r\nПо-рано Путин представи на света Русия като миролюбива държава, но в същото време критикува САЩ и Европа за редица действия. Все пак лидерът на Руската федерация настоя за необходимостта от устойчиво международно сътрудничество.  ", "date": "2019.06.07", "title": "Румен Радев в Санкт Петербург: България е получила от Русия свободата си"}
{"url": "https://www.actualno.com/europe/samolet-se-prizemi-s-otvoreni-vrati-v-dubrovnik-news_756666.html", "text": "     на турските авиолинии кацна на летището в Дубровник, Хърватия, с отворени врати, предаде БГНЕС.      Инцидентът се дължи на \"проблеми в хидравликата на самолета Airbus A 320-232\", съобщиха от компанията. Самолетът е изпълнявал полет от Истанбул до Дубровник. Въпреки повредата той е кацнал нормално и няма пострадали. Местните медии уточняват, че инцидентът е станал в 8.00 часа тази сутрин.     ", "date": "2019.06.07", "title": "Самолет се приземи с отворени врати в Дубровник  "}
{"url": "https://www.actualno.com/balkani/gruevski-podade-ostavka-i-pred-parlamenta-news_756713.html", "text": "     на бившия премиер на Северна Македония Никола Груевски като депутат бе внесена в народното събрание в сряда 5 юни.      Очаква се депутатите да обсъдят оставката на Груевски в понеделник и да решат дали ще бъде включена в дневния ред на следващото заседание във вторник, където вече има включена друга точка, а именно отнемането на мандата му като депутат.  Груевски е обвиняем по две дела в Северна Македония и получи дипломатическо убежище в Унгария.   Председателят на македонския парламент Талат Джафери, заяви пред МИА, че оставката е постигната с нотариален акт и с подходящи печати, потвърждаващи, че това е лично изявление на Груевски.\r\n„Прилага се на 5 юни. Тя написана на унгарски език и когато бъде преведена, ще бъде изпратена до депутатите”, каза Джафери.  Оставката, както съобщава, ще бъде преразгледана в понеделник за съгласуване и ще вземе предвид разпоредбите на Правилника за дейността и Конституцията, отнасящи се до оставката на член на Парламента, както и факта, че парламента вече разглежда подходящата процедура за отмяна на мандата му.\r\nАко Джафери и координаторите на парламентарните групи решат в понеделник да приемат оставката на Груевски, изпратена чрез нотариален акт като лично изявление, тя ще бъде в дневния ред в заседанието, насрочено за вторник, 11 юни.   Джафери казва, че както опозицията, така и управляващото мнозинство трябва да бъдат консултирани как да се процедира, защото това е случай, за който в нашето законодателство няма конкретни разпоредби и закони.     ", "date": "2019.06.07", "title": "Груевски подаде оставка и пред парламента"}
{"url": "https://www.actualno.com/starazagora/obshtinata-opovesti-motivite-si-sreshtu-izgrajdaneto-na-ceh-za-olovo-v-stara-zagora-news_756736.html", "text": "     за одобряване на реализацията на инвестиционното предложение на \"РЕСАЙКЪЛ КОМПАНИ\" ЕООД да изгради изразиха       A по-късно и изложиха мотивите, които гласят: \r\nКапацитетът на инсталациите, които има намерение да изгражда инвеститора, предвижда . Според общината инвестиционното намерение по обхвата, капацитета и технологията си е предприятие от тежката промишленост, а частният имот, върху който ще се строи цеха е \"с начин на трайно ползване \"За складова база\", което е търпимо и приемливо за сегашното му ползване като площадка за събиране и сортиране на производствени и някои опасни отпадъци\". В становището на общината по доклада за оценка на въздействието върху околната среда (ОВОС) е посочено, че изграждането на цеха по предложените технологии изисква съблюдаване на други критерии, защото се предвиждат непрекъснати физикохимични процеси, които ще протичат с използване на опасни вещества при високи температури. За предвиждания капацитет на производство на цветни метали в отменената през 1992 г. Наредба N 7 за хигиенните изисквания за здравна защита на селищната среда неслучайно хигиенно-защитната зона е , а в конкретния случай до най-близката жилищна сграда има .\r\nСред мотивите на общинската администрация в становището е посочено, че е . Опасните отпадъци, които ще се третират в цеха, няма да са от територията на община Стара Загора, нито ще се генерират от битовата дейност на нейното население. В доклада по ОВОС и в договора за наем на терена,който е частна собственост, по различни причини. Ако възложителят се обяви в несъстоятелност, промени се икономическата среда или пък се стигне до липса на суровина, а в такива случаи практиката показва, че .  Общинската администрация не е съгласна и с изразеното в доклада възражение, че \"няма законово задължение за извършване на оценка на опасностите при транспортиране на суровините\". Такива опасности реално съществуват, а допълнителен аргумент е че пътната инфраструктура до обекта не е предвидена за подобни товари - нито като товароносимост, нито като безопасност. Според общината този риск трябва да се оцени, защото , са елемент от инвестиционното предложение на \"РЕСАЙКЪЛ КОМПАНИ\" ЕООД, което означава, че задължително трябва да се разглежда като дейност, която може да има кумулативно въздействие.\r\nОбщина Стара Загора не е съгласна, от производството. Според доклада за ОВОС производствените води ще се събират във водоплътна изгребна яма с обем 20 кубически метра заедно с битово-фекалните и дъждовните води от бетоновата площадка и ще се предават за обезвреждане в Градската пречиствателна станция за отпадни води (ГПСОВ). При интензивни валежи от 40 л/квадратен метър, каквито бяха валежите през май тази година, от площадката с площ от около 1000 квадратни метра само дъждовните води ще са с обем 40 кубически метра, се сочи в становището. Притеснението си от на подземните води и почвите от земеделските земи в съседство общината е изразила в свое становище в предходен етап от процедурата, което се доказва и от тези разчети.\r\nМотив в становището е и нереалистичността на описаната схема за събиране на дъждовните води. При валежи дъждовните води от покривите на сградите ще са замърсени с различни опасни вещества и ще се отлагат в границите на площадката според доклада за ОВОС, а извън нея ще се извеждат разсъсредоточено върху плътен зелен пояс, широк метър - метър и половина. Според община Стара Загора това е още една в района независимо от интензивността на валежите.       Като аргумент срещу строителството на цеха за производство на олово е посочена и Аварийни ситуации и анормални режими на работа в съоръжението за производство на олово биха довели до реален риск за съседните обекти и имоти, а щетите за собствениците може да се окажат непоправими.\r\nС тези мотиви и цел и в изпълнение на стратегическата цел за подобряване качеството на живот на населението, осигуряване на благоприятна околна среда и запазване на природните дадености на региона  на проекта ще се проведе на в сградата на общинската администрация.\r\nСъс становище срещу изграждането на цеха за олово и в подкрепа на позицията на общината в социалните мрежи излязоха и представители на културните институти в Стара Загора. В него те подчертават, че \"чувствителността на гражданите на Стара Загора към екологичните проблеми отново е подложена на изпитание\", формулират инвестиционно предложение \"като екологичен грях, безумие, престъпление\" и настояват „РЕСАЙКЪЛ КОМПАНИ“ ЕООД да оттегли инвестиционното си предложение. ", "date": "2019.06.07", "title": "Общината оповести мотивите си срещу изграждането на цех за олово в Стара Загора"}
{"url": "https://www.actualno.com/europe/szo-vseki-den-1-mln-dushi-se-zarazjavat-s-predavani-po-polov-pyt-infekcii-news_756699.html", "text": "    Над  един милион души по света всеки ден се заразяват с инфекции, предавани по полов път, а най-тревожни са  нивата на инфекция с хламидии, гонорея, трихомониаза и сифилис, сочи доклад на  Световната здравна организация (СЗО), цитиран от БГНЕС.      „Повечето инфекции са лечими и могат лесно да бъдат предотвратени, но някои болести, особено гонорея, са разработили изключително устойчиви форми, които са по-трудни за лечение с антибиотици“, се казва в доклада на СЗО.   Докладът, базиран на последните налични данни от 2016 г., показва, че при мъже и жени между 15 и 49 години през 2016 г. е имало  127 милиона нови случаи на хламидия, 87 милиона случая на гонорея, 6,3 милиона на сифилис и 156 милиона на  трихомониаза.\r\nАко не се лекуват, те могат да причинят сериозни и хронични здравословни проблеми, включително неврологични и сърдечно-съдови заболявания, безплодие, раждане на мъртви деца и повишен риск от ХИВ.  Изчислено е, че през 2016 г. само сифилис е причинил  200 000 смъртни случая при новородени, което е една от най-големите причини за смъртта на децата в света, се казва в проучването.\r\nСексуалните инфекции, причинени от бактерии, обикновено могат да бъдат лекувани с широко достъпни лекарства, но изследването на СЗО отбелязва, че последните недостатъци в глобалното предлагане на бензатин пеницилин затрудняват контрола върху разпространението на сифилис. ", "date": "2019.06.07", "title": "СЗО: Всеки ден 1 млн. души се заразяват с предавани по полов път инфекции "}
{"url": "https://www.actualno.com/sofia/sobstvenicite-na-koli-s-narjazani-gumi-ne-znajat-dali-shte-im-vyzstanovjat-shtetite-news_756677.html", "text": "    Собствениците на над 30 автомобила с нарязани гуми в столичния квартал \"Западен парк\" не знаят дали застрахователите ще им възстановят щетите, съобщи bTV.      Вчера над 30 автомобила осъмнаха с нарязани гуми в столицата.\r\nПо думите на началникът на Трето РПУ Дойчин Дойчинов извършителят е стар познайник на полицията, а обяснението му било, че бил пиян.   Според твърденията на един от потърпевшите се е наложило сами да отремонтират колите си. Той обяснява, че ще покрият между 50 и 60%. Друг потърпевш вече е дал 200 лева за гуми.  Главният секретар на Асоциацията на българските застрахователи Нина Колчакова коментира, че при наличието на доказателство за злонамерени действия няма да бъде проблем да им бъдат възстановени щетите от застрахователите.\r\nТя поясни обаче, че често нарязването на гумите е риск, който се изключва изрично, туй като е трудно доказуемо дали е злоумишлено деяние или на собственика, който е решил, че по този начин трябва да се смени гумите\r\nЗа жителите на \"Западен парк\" обаче проблемът остава, защото това не е първият такъв инцидент там.     ", "date": "2019.06.07", "title": "Собствениците на коли с нарязани гуми не знаят дали ще им възстановят щетите"}
{"url": "https://www.actualno.com/sciencelogy/sled-google-i-facebook-otrjaza-huawei-news_756684.html", "text": "    Facebook прекратява автоматичното инсталиране на приложенията си на смартфоните на Huawei. Това е поредният удар за китайския технологичен гигант, който се бори да задържи бизнеса си, изправен пред за закупуване на американски части и софтуер.      Потребителите, които вече притежават устройства на китайската компания ще могат да използват приложенията на компанията на Марк Зукърбърг и да получават актуализации за тях. Новите телефони на Huawei обаче вече няма да имат инсталирани Facebook, WhatsApp и Instagram, съобщава Reuters.\r\nХодът на Facebook намалява перспективите за продажби на китайския производител на електроника, чийто бизнес със смартфони му донесе най-големи приходи през миналата година, задвижван от силен растеж в Европа и Азия. От Huawei засега отказват коментар.\r\nFacebook не е първата американска технологична компания, която налага ограничения срещу китайския си партньор. Google по-рано заяви, че вече няма да предоставя операционната система Android за телефони Huawei след изтичане на , предоставено от правителството на САЩ. Срокът изтича през август.  В отговор китайската компания активизира усилията си за , която се очаква да бъде пусната в световен мащаб през следващите 12 месеца.\r\nОнлайн магазинът на Google – PlayStore и всички приложения на компанията за настоящите модели телефони на Huawei, включително тези, които все още не са доставени или дори сглобени.   Ограничението, наложено от Facebook, важи за всеки модел на китайската компания, който все още не пуснат в търговската мрежа, според източник на Reuters. Facebook отказа да коментира кога е въведена забраната.    През май властите във Вашингтон забраниха на американските компании да доставят технологии на Huawei, част от дългогодишна кампания срещу компанията. САЩ твърдят, че производителят на смартфони и оборудване за телекомуникационни мрежи е твърде близък с китайското правителство, а продуктите му могат да използвани за шпионаж.\r\nКупувачите на сегашните модели телефони на Huawei, които нямат предварително инсталиран Facebook, все още ще могат да го изтеглят от Google Playstore. Бъдещите телефони на китайската компания обаче няма да имат достъп до онлайн магазина и приложенията в него, освен ако правителството на САЩ не промени курса си.\r\nДействията на Вашингтон създават несигурност около Huawei, което се отразява и на нагласите на клиентите ѝ. Заради наложените ограничения, анализаторите очакват рязък спад в продажбите на смартфони на китайската компания. ", "date": "2019.06.07", "title": "След Google и Facebook отряза Huawei"}
{"url": "https://www.actualno.com/vraza/vrachanski-kvartal-shte-byde-domakin-na-rokfest-news_756681.html", "text": "    Графити-майсторът Светозар Янков – Sve започна рисуването на фасадата на СУ „Никола Войводов“. Основен акцент в стенописа ще е образованието и науката. Преобразяването на фасадата на средното училище е част от фестивала „Rockin’ the Walls’’, който ще се проведе на 8 юни /събота/, от 18:00 часа – на откритата сцена в парк „Дъбника“.      Събитието ще зарадва най-младите врачани с добре селектирана музикална вечер на живо, в рамките на която ще се чуят и видят редица популярни български хип-хоп изпълнители, сред които: DJ Unkle Billy и Julydrummer, Секта, 5 O’clock, Прим Nerve, N. Kotich, Gerata NRGD, MD Beddah, Shumery Tribe, True Soul Nation и други.\r\nОще близо месец остава до 7-то издание на големия рок купон Vola Open Air, който се провежда на „Околчица“ във Врачанския Балкан. Много са причините, заради които не бива да се пропуска това музикално събитие, вече с извоювани традиции.\r\nВ началото на м.септември  в местността “Леденика“ нов рок концерт ще се зарадват любителите на популярната музика. Рокуикенд предстои и по време на Врачанския есенен панаир, каза кметът Калин Каменов за предстоящите инициативи до края на годината. “Ще отнемем титлата на град Каварна като рокстолица на България“, коментира кметът на Враца.   ", "date": "2019.06.07", "title": "Врачански квартал ще бъде домакин на рокфест"}
{"url": "https://www.actualno.com/plovdiv/plovdiv-e-domakin-na-kongres-v-edna-ot-naj-byrzo-razvivashtite-se-oblasti-v-medicinata-news_756687.html", "text": "    Лазерната дентална медицина е сред най-бързо развиващите се области в медицината изобщо - тя предлага много по-ниска травматичност при работа, а откритията следват едно след друго.      Последното, чиято световна премиера предстои - СО2 лазер с дължина на вълната 9.6µ, разработен от Light Instruments (Израел), вече премина клиничните изпитания в Германия, Пекин и Пловдив и беше проучено неговото въздействие върху твърдите зъбни тъкани и неговите потенциални приложения за почистване на кариеси, за кавитетна препарация и като средство за кариесна превенция. Неслучайно Пловдив бе избран за домакин на 17-ия световен конгрес по лазерна дентална медицина, в Медицинския университет - факултет \"Стоматология\", лазерният център се развива, а пловдивските студенти са първите в страната, които имаха възможност да получат образование по новата високотехнологична дисциплина. Зад тези усилия стои младият доц. Георги Томов, а събирането на толкова учени от най- висок ранг стана и благодарение на ректора на МУ чл.- кор. проф. д-р Стефан Костянев. Конгресът започна с атрактивно откриване с лазерно шоу днес и ще продължи два дни. Участват учени от Израел, Германия, Португалия, Бразилия, Мексико, Полша, САЩ, Русия, Египет, Франция и България, общо 500 делегати.   ", "date": "2019.06.07", "title": "Пловдив е домакин на конгрес в една от най-бързо развиващите се области в медицината"}
{"url": "https://www.actualno.com/europe/rusija-syglasna-da-dostavja-s-25-po-evtin-gaz-na-ukrajna-news_756698.html", "text": "    Изпълнителният директор на \"Газпром\" Алексей Милер потвърди готовността на руския енергиен гигант да направи 25% отстъпка за доставките на природен газ за Украйна, предава TACC.      Съответното той заяви на среща с украинския политик и бивш шеф на украинската държавна компания \"Нафтогаз\" Юрий Бойко и украинския опозоционен политик Виктор Медведчук в кулоарите на Петербургския международен икономически форум.   Милер подчерта, че сключването на директен договор за достака на газ за Украйна е по-важен от , подчертава руската агенция.\r\nС двете държави водят тежки преговори за бъдещите доставки на природен газ, белязани от взаимно недоверие и несигурност. В Киев дори се опасяват, че Москва смята да започне с тях.  Украйна се подготвя за пълно спиране на транзита на руски газ и е в процес на разработване на допълнителни хранилища за внос на газ от ЕС в случай, че не постигне споразумение с руската страна, разкри през миналия месец шефът на \"Нафтогаз\" Андрей Коболев. ", "date": "2019.06.07", "title": "Русия съгласна да доставя с 25% по-евтин газ на Украйна"}
{"url": "https://www.actualno.com/america/zadyrjaha-myj-gotvel-vzriv-na-tajms-skueyr-news_756702.html", "text": "    Нюйоркската полиция задържа мъж, който е подготвял експлозия в централната част на Манхатън, съобщава телевизия Си Би Ес, позовавайки се на полицейски източници, предаде БГНЕС.      Заподозряният е арестуван в резултат на обща операция на ФБР и градската полиция. По данни на правоохранителните органи мъжът е купувал взривни вещества, които е планирал да използва за взрив на Таймс Скуеър. Те са задържали заподозряният при покупката на оръжие.\r\nПолицията не съобщава името на арестуваният, но е известно, че в най-скоро време той ще бъде изправен пред съда в Бруклин. Мъжът е действал самостоятелно, няма други заплахи за експлозии в града. ", "date": "2019.06.07", "title": "Задържаха мъж, готвел взрив на Таймс Скуеър "}
{"url": "https://www.actualno.com/tips/5-strahotni-prognozi-za-machovete-ot-evrokvalifikaciite-v-petyk-706-news_756075.html", "text": "    Клубният може и да е \"излязъл в отпуска\", но за сметка на това на дневен ред се завръщат мачовете от квалификациите за Европейското първенство през 2020 година. Евроквалификациите са ни подготвили нов порцион от оспорвани сблъсъци, а залогът е достатъчно голям - класиране за първенството на Стария континент идната година.      Повечето отбори в надпреварата вече изиграха два от своите мачове, а сега се впускат в преследване на още точки, които да ги отведат до крайната цел. Първите сблъсъци от евроквалификациите са в петък и продължават в събота, понеделник и вторник. Цели 50 мача очакват привържениците на европейския футбол, а богатата програма от двубои допълнително затруднява избора - кого да гледаш, или пък на кого да заложиш.\r\nНашият екип от типстъри подготви анализ на предстоящите мачове от квалификациите, за да ви предложим . Ще се фокусираме изцяло върху сблъсъците от петъчния ден, опитвайки се да разнищим това, което ни очаква по футболните терени. Можете да се възползвате от .    Сигурни залози  Лидерът в група B Украйна приема Сърбия в третия си мач (втори за Сърбия) от квалификациите за Евро 2020. Украинците стартираха кампанията си с победа и равенство, което им даде временна преднина пред коравите състави на Португалия и днешния им съперник Сърбия. Тимът от Балканите от своя страна започна с равенство участието си в групите, но то бе срещу тима на Португалия. Сръбският национален отбор определено може да се похвали с повече класа в своя състав от този на Украйна, а това малко или много ще наклони везните в тяхна полза. Освен това балканската нация няма право на загуби, ако иска да запази шансовете си за класиране на Европейското първенство идната година.     Прогноза : Х/2 двоен шанс (1.49 коефициент)     Намиращият се на дъното на таблицата в група G - Латвия, излиза за своя трети мач от евроквалификациите, а в него балтийската нация ще срещне втория в подреждането Израел. Латвийците определено не играят добър футбол в последно време, като допуснаха поражение от Северна Македония с 3:1, както и от Полша с 2:0. Израел от своя страна показа, че може да бележи, побеждавайки Австрия с 4:2, а освен това направи равенство със Словения. Гостите изглеждат крайно мотивирани да се борят докрай за своето място на Евро 2020, а за тази цел трябва да гонят всяка една точка от тук до края на квалификациите. За латвийският национален отбор изглежда изключително трудно да се върне в битката за класиране, а липсата на класа в тима допълнително натежава в преследването на тази цел. : Победа за Израел (1.67 коефициент)   В друг мач от група G Северна Македония приема у дома лидера в класирането Полша, който стартира кампанията си с две победи. Именно поляците изглеждат като най-силната нация в тази група, а и с най-големи шансове за класиране за шампионата на Стария континент. Очаква се Робърт Левандовски да поведе своя отбор към трета поредна победа, а ако нападателят на Байерн Мюнхен е изчерпан от към идеи, то Кшищоф Пьонтек винаги може да се намеси при развоя на двубоя.   Прогноза: Победа за Полша с равенство няма залог (1.41 коефициент)          Рисков залог  Аутсайдерите на група D – Грузия и Гибралтар, откриват програмата от мачове в петъчния ден точно в 19 часа, за разлика от всички останали мачове, които започват в 21:45. Домакините влизат като абсолютен фаворит в мача, макар да загубиха първите си два двубоя от груповата фаза срещу Швейцария и Ирландия. Гибралтар от своя страна винаги е бил считан за отбор, който не може да се бори за нищо друго, освен да допусне по-малък брой голове в мрежата си. Гостите обаче имат само един двубой до момента в групите, като допуснаха поражение от лидера Ирландия с минималното 0:1. Букмейкърите очакват Грузия да се отпуши и да разпилее защитата на Гибралтар, но не това ни подсказват скорошните резултати, а и формата на двата отбора. Тъкмо поради тази причина може да се потърси рисков, но обоснован залог на голове в мача.   Прогноза: Под 2,5 гола в мача (3.65 коефициент) Специален залог  За любителите на точните резултати сме подготвили специално предложение, което е отново съставено на база фактите, с които разполагаме преди двубоя. Отборът на Дания посреща на свой терен лидера в група D Ирландия. Датчаните са само с един изигран двубой в евроквалификациите (равенство срещу Швейцария), докато Ирландия вече постигна две победи и си осигури актив от шест точки. Домакините безспорно влизат като фаворит в мача, въпреки че Ирландия е лидер в групата. Все пак гостите са крайно мотивирани от добрия си старт и ще направят всичко възможно да не загубят двубоя като гост на трудния си съперник. Тази амбиция на ирландците предразполага по-затворен футбол и компактна отбрана срещу нападението на домакините, с цел да ги неутрализира и да избегне допускането на голове. Очертава се труден мач и за двата отбора, в който обаче едва ли ще станем свидетели на много положения за голове. Двубоят е от изключителна важност, а поражението е немислим резултат и за двата отбора. Ако погледнем към статистиката между двата отбора: в последните четири срещи помежду им цели три пъти двубоят е завършвал при нулево реми, а защо това да не се случи отново и в днешния сблъсък. Обосновката за мача може да бъде използвана и за други залози по ваш избор, които смятате за по-сигурни.\r\nПрогноза: Точен резултат 0:0 (7.50 коефициент)  ", "date": "2019.06.07", "title": "5 страхотни прогнози за мачовете от евроквалификациите в петък (7.06)"}
{"url": "https://www.actualno.com/business/bylgarskoto-kaberne-sovinion-stana-edno-ot-lubimite-vina-na-decanter-news_756458.html", "text": "     17\" спечели за втори път, голямата награда за качество – златен медал от най-престижния конкурс Decanter World Wine Awards. Това стана отново с впечатляващ резултат от 95 дегустационни точки. Наградата е признание не само за изключителния труд, вложен от целият екип в създаването на емблематичния каберне совиньон, но и за изключително благоприятният тероар в района на Карнобат за отглеждане именно на този сорт. Ценители на виното вече нареждат българското каберне до тези от Калифорния и Чили, споделя Димитър Николов - единственият българин, който журира на Decanter.   “Тази година е изключително успешна за българските винопроизводители- вината на България спечелиха цели 3 златни медала, 18 сребърни и 27 бронзови. Заедно можем повече! Този успех ще помогне да повишим имиджа на нашата страна като производител на качествени вина от по-висок ценови клас”, споделиха ключови международни търговци.\r\nС каберне совиньон \"флиртуват\"  най-запалените енолози, уайнмейкъри, сомелиери и дегустатори от цял свят. Наречен е още кралят на винените сортове. Едни от най-впечатляващите вина, създадени на планетата са направени именно от  него.\r\nМногобройните международни награди, които \"Каберне Совиньон\" донесе на избата доказват, че екипът  е намерил правилната формула на успеха. Това е сплотената работа и уважението към идеите и таланта на всеки един от отдадените технолози, създаващи виното, превърнало се в емблема на района . би могло да ви послужи като учебно вино, ако искате да разберете с какво се отличават вината направени от този сорт. Притежават забележително сложен характер на вкуса, разкриващ се на пластове. Първоначално се появяват аромати на зрели черни горски плодове – касис, къпина, по-късно се откриват мента, кедрово дърво, анасон, допълнени от почвени нюанси, кремък и пикантни подправки. Финалът е дълъг и запомнящ се\", разказаха енолозите на златния медалист. старее прекрасно в бутилка, превръщайки се с времето в изключително комплексно, елегантно и завършено вино. Способността му да отлежава дълго в бутилка се дължи както на високото съдържание на пигменти и танини, извлечени от добре узрялото грозде в процеса на продължително настройване, така и на продължителното му отлежаване в нови и стари френски барици, завършващи неговият сложен многопластов характер. MINKOV BROTHERS Cabernet Sauvignon `17\r\n- Сортове и произход на гроздето: Каберне совиньон от собствени лозя. Добивът е редуциран.\r\n- Лозов масив и определящи особености за тероара:  лозов масив, разположен на 1 км западно от избата, землището на с. Лозенец. Това са лозя, които са вече в 15-то плододаване.\r\n- Гроздобер: ръчен, в касетки по 10-12 кг. Старт на гроздобера на 05.10.17 г, при достигната физиологична зрялост.\r\n- Важни и определящи за крайния резултат особености на винификацията: прецизно сортиране на гроздето, провеждане на студена и постферментативна мацерации, виното не се стабилизира, използва се щадяща филтрация. - Период на отлежаване, тип бъчви: 1 година в нови и стари френски бъчви.\r\n- Период на отлежаване в бутилка преди влизане в продажба: 6 месеца до 1 година.\r\nТази година беше много успешна за изба \"Братя Минкови\" на най-взискателният и най-престижен конкурс в света, Decanter World Wine Awards 2019! Всички изпратени от избата вина бяха отличени. Ето и останалите ни медалисти: Minkov Brothers Reserva Cabernet Sauvignon 2016 – сребърен медал\r\nMinkov Brothers Cuvee 2017 – сребърен медал\r\nLe Photographe Pinot Noir 2017 – бронзов медал\r\nLe Photographe Cabernet Franc 2017 - бронзов медал\r\nOak Tree 2015 - бронзов медал\r\nDéjà vu Sauvignon Blanc-Semillon - похвала ", "date": "2019.06.07", "title": "Българското \"Каберне Совиньон\" стана едно от любимите вина на \"DECANTER\""}
{"url": "https://www.actualno.com/asia/amerikanski-voenen-korab-na-metri-ot-sblysyk-s-ruski-plavatelen-syd-snimki-news_756694.html", "text": "    Крайцерът Chancellorsville от военноморските сили на САЩ внезапно е пресякъл курса на движещия се срещу него руски кораб „Адмирал Виноградов“ в Източнокитайско море. Това предаде РИА Новости, цитирана от агенция \"Фокус\", като се позовава на пресслужбата на тихоокеанския флот.        Инцидентът се е случил в 06:35 часа московско време, когато американският военен кораб внезапно е променил курса си е преминал на едва 50 метра от руския плавателен съд. За да избегне удара, екипажът на „Адмирал Виноградов“ е бил принуден да извърши екстремна маневра.   „На международната честота е отправен протест до командването на американския кораб, в което е подчертана недопустимостта на подобни действия“, се казва още в съобщението на тихоокеанския флот. ", "date": "2019.06.07", "title": "Американски военен кораб на метри от сблъсък с руски плавателен съд (СНИМКИ)"}
{"url": "https://www.actualno.com/society/v-pernik-zabraniha-1-ton-hrani-sydyrjashti-kurkuma-s-olovo-news_756705.html", "text": "    Областната агенция по безопасност на храните в Перник забрани продажбата на 1 тон храни, в които се съдържа подправката куркума, която съдържа олово.      Директорът на агенцията в Перник Елза Драгомирова заяви пред БНР, че храните са били пакетирани в местно предприятие, където вложили подправката.   Използваната в цеха куркума е била от партида, внос от Индия, която съдържаща олово над допустимите норми.\r\nВъпреки че превишението е било минимално и въпреки малкото количество куркума, вложена в продуктите, са предприети мерки те да не стигнат до магазините.  Малки количества е имало и в търговската мрежа. Те също са били изтеглени.\r\nНачинът на унищожаване на храните ще бъде съгласувано с Регионалната здравна инспекция (РЗИ), за да не се допусне екологично замърсяване.    ", "date": "2019.06.07", "title": "В Перник забраниха 1 тон храни, съдържащи куркума с олово"}
{"url": "https://www.actualno.com/plovdiv/tancov-festival-vryshta-pensioneri-ot-plovdiv-vyv-vremeto-na-xx-v-news_756577.html", "text": "    Пловдивският централен площад ще се превърне в истинска танцувална сцена в рамките на два дни. Форумът се реализира по проект \"В ритъма на танца\". Във фестивала могат да се включат всички желаещи пловдивчани и гости на града, които са на над 60 г.        Актрисата и хореограф в Италия - Силвия Грибауди - пристига в града под тепетата, за да докаже, че възрастта не е от значение, когато човек иска да се забавлява. Италианката пресича изпълнителското изкуство, танца и театъра, фокусирайки се върху изследванията на тялото и връзката с публиката. Днес (07.06.19 г.) и утре (08.06.19 г.) Силвия Грибауди е в Пловдив, за да покаже, че духът на младостта винаги може да се върне и животът на 60+ е радост.   „Тя е тук, защото смятаме, че българският пенсионер заслужава онова качество на живот и радост, което имат много други развити страни\", обясняват организаторите от \"Национално сдружение за единство и партньорство\". Проектът е финансиран от община Пловдив и е част от културната програма на града. През изминалите няколко дни Силвия танцува, заедно с пенсионерите от пенсионерски и танцови клубове. Началото на фестивала и в двата дни е 18:00 ч., а мястото е площада пред сградата на община Пловдив. Идеята на проекта е да се пресъздаде атмосферата от началото на XX век, когато пловдивчани са се събирали на вечеринки и матинета. Фестивалът ще завърши с конкурс за валс, танго и ча ча, като за най-добрите танцьори са предвидени награди. Не се изисква задължително облекло или обувки за участниците, като в танците ще имат възможност да се включат дори и трудноподвижни хора.   ", "date": "2019.06.07", "title": "Танцов фестивал връща пенсионери от Пловдив във времето на XX в."}
{"url": "https://www.actualno.com/burgas/liceto-na-sankciite-za-hranite-v-burgas-restorantiorite-se-nauchiha-na-korektnost-news_756614.html", "text": "    Хората от ресторантьорския бизнес се научиха да бъдат коректни към клиентите. Такава е констатацията на д-р Денка Мгоен – главен инспектор при ОДБХ Бургас. От години тя и екипите на Областната дирекция по безопасност на храните извършват проверки по обекти за хранене, които са временни, сезонни или предлагат услугата „ол инклузив“.       с д-р Денка Мгоен, за да научи последните данни от течащите проверки: \"Правим засилени проверки в Бургаска област във връзка с летния сезон, които ще продължат до месец август. При нашите инспекции следим дали обектът има актуална регистрация към момента, защото фирмата, която го стопанисва е отговорна за храната, която се предлага.\r\nГледаме също персоналът дали има работно облекло, здравни книжки, ръкавици, шапки и всичко необходимо.\r\nПо отношение на храната проверяваме първо как е пристигнала, с какъв документ, има ли нужната информация като етикет, как се съхранява, спазват ли се сроковете на годност. Много често се случва продуктът да трябва да бъде охладен в рамките на четири дена, а те го замразяват и намираме храни с изтекъл срок на годност. Това е един от най-честите проблеми. Тогава съставяме предписания, бракуваме храни\".  Инспекторите от ОДБХ са много натоварени през лятото. Налага се техни колеги от Карнобат, Айтос и други градове да идват на помощ и да се включват в екипите от проверяващи. Една част се насочват към заведенията и хотелите по Южното черноморие, а друга към Слънчев бряг.   Детските летни лагери са друго строго наблюдавано от инспекторите по храните място. Директорите са длъжни да уведомяват специалистите предварително. Екипите на ОДБХ проверяват дали фирмата, която е поела ангажимента за храната е осигурила изхранване на децата по стандартите и дали менюто е съобразено със здравословното хранене.\r\n\"Често срещано нарушение на което се натъкваме е, че когато една храна е в голяма разфасовка, работещите в кухнята я правят на порции. Така намираме в хладилниците пакети на които няма етикет. Не можем да преценим кога е пакетирана, кой е производителят. По отношение на рибите, те се предлага в заведенията за хранене в прясна и замразена форма. В нашия регион това е традиция. Една замразена риба има срок на трайност повече от една година. Но и там трябва много да се внимава и да се спазват предписанията за съхранение.     Прави впечатление, че бизнесът започна да е много по-коректен към клиентите си. Това се дължи и на проверките, които не само ние, но и други институции правят. Собствениците на заведения се стремят да спазват правилата. Навсякъде в кухните нещата са много по-добри.Тези проверки явно дават отражение“, казва още д-р Денка Мгоен.\r\nПроблем през летния сезон си остава текучеството на персонала, защото ако няма кой да работи това затруднява целия процес на обслужване. ", "date": "2019.06.07", "title": "Лицето на санкциите за храните в Бургас: Ресторантьорите се научиха на коректност"}
{"url": "https://www.actualno.com/curious/imash-vryzka-s-rak-skorpion-ili-ribi-togava-procheti-tova-news_756643.html", "text": "    Това са водните знаци, които са отдадени на сетивното. Рак, Скорпион и Риби са едни от най-добрите за връзки. Понякога правят компромиси, друг път искат същото от теб, но винаги са честни, когато говорим за даване и получаване. Никога не искат повече от това, което са дали.                           ", "date": "2019.06.07", "title": "Имаш връзка с Рак, Скорпион или Риби? Тогава прочети това..."}
{"url": "https://www.actualno.com/politics/goranov-bylgarija-moje-da-plati-navednyj-iztrebitelite-f-16-news_756630.html", "text": "     новите изтребители F-16, заяви финансовият министър Владислав Горанов в отговор на въпрос дали може да се договори разсрочено плащане, предава БНР.      \"В преговори сме още, най-вероятно няма да успеем да договорим разсрочено плащане. Със сигурност военните проекти са скъпо за нас усилие. Това, което съм убеден, е, че . В преговори сме с американската страна, за да постигнем оптималната цена, която е определена от парламента. 2 млрд. (лева, б.р.) са доста пари, но след като това е приоритет, след като сме членове на НАТО, вероятно и това усилие трябва да бъде направено\", обясни министърът.   Начинът на плащане на изтребителите беше едно от предизвикателствата в преговорите за самолетите между България и САЩ. Вашингтон искаше да бъдат платени наведнъж, докато българските власти опитаха да договорят разсрочено плащане.\r\nВчера министърът на отбраната Каракачанов каза, че България може да си позволи да даде . Преговорите със САЩ продължават, а обсъжданата в момента цена , увери военният министър.  Страната ни от посочения таван от 1.6 млрд. долара (2.78 млрд. лв. по актуалния курс), , потвърди американският посланик Ерик Рубин.\r\nОчаква се договорът за изтребителите да бъде подписан до края на лятото, а България да получи първите самолети през 2023 г. ", "date": "2019.06.07", "title": "Горанов: България може да плати наведнъж изтребителите F-16"}
{"url": "https://www.actualno.com/curious/3-te-zodii-koito-shte-si-imat-bebe-skoro-news_756639.html", "text": "    Човек никога или почти никога не е готов за деца. И все пак този момент в живота идва рано или късно и тогава разбира, че това е всичко, за което си струва да живееш. Има 3 в Зодиака, тези със сериозните връзки, на които вече им е време за следващата крачка. И това са...       Телец Страхувате се от тази голяма крачка, но вътрешно силно искате да станете родители. Много хора около вас създават здрави семейства с деца и това ви влияе по един или друг начин. От една страна ви плаши за това, че вече идва и вашето време, но от друга ви мотивира да вземете това важно решение. Връзката ви е здрава, върви добре и по всичко личи, че сте намерили човека до себе си. Защо да чакате тогава? Най-хубавото време от живота ви предстои. Да разберете смисъла му и да видите колко много обич ще изпълни живота ви. Пътували сте много, видели сте различни чудеса по света, време ви е да ги предадете на собствените си деца и да направите следващата голяма крачка в живота си. Ще бъдете перфектните родители, заложено ви е в зодията.       Стрелец Искате го повече от всичко, но човекът до вас се колебае. Може да бъдете спокойни, това скоро ще премине. Трябва да му дадете малко време и да не го притискате. В противен случай може да се изплаши и да си тръгне. Хубавото във връзката ви тепърва предстои. Усещате, че ви е време за нещо по-голямо и по-сериозно. Обичате свободата си, да пътувате и да пазарувате, но за нищо на света не бихте предпочели такъв живот, защото за вас той би бил празен. Време ви е за дете и това го пише в зодията ви. Най-хубавото от всичко е, че може би ви чака не едно, а две... И тогава животът ви завинаги ще се промени и ще поемете по най-красивото и вълнуващо приключение в живота ви. Още малко и ще бъде тук...      ", "date": "2019.06.07", "title": "3-те зодии, които ще си имат бебе скоро"}
{"url": "https://www.actualno.com/europe/peskov-rusija-njama-da-promeni-povedenieto-si-po-iskane-na-velikobritanija-news_756641.html", "text": "    Русия не възнамерява да променя поведението си по искане на Обединеното кралство, тъй като не то нанася щети на двустранните отношения. Това заяви пред журналисти говорителят на Кремъл Дмитрий Песков, предаде TACC, цитирана от агенция \"Фокус\".      Песков отбеляза, че Русия иска взаимноизгодни отношения с Великобритания, които се основават на отчитането на интересите на другия, „а в тази линия на поведение няма нищо осъдително\". „Но има други прояви, те вредят на двустранните отношения и виждаме последствията, а именно състоянието на руско-британските отношения\", подчерта говорителят на Кремъл.   Припомняме ,че в четвъртък представител на британския премиер заяви, че отношенията между Лондон и Москва зависят от руската страна и може да се променят само ако Русия \"преразгледа поведението си\". ", "date": "2019.06.07", "title": "Песков: Русия няма да промени поведението си по искане на Великобритания"}
{"url": "https://www.actualno.com/vraza/priziv-ot-vraca-vsjaka-nedelja-na-horo-na-megdana-ne-vyv-facebook-news_756635.html", "text": "    Да се събираме на мегдана и да поиграем народните ни хора - инициативата е на родолюбиви врачани, които от миналата година искат да върнат народните традиции и всяка неделя по залез слънце канят всички граждани на Враца на танци.      \"Всички сме във Facebook\", казва един от организаторите Искрен  Дилов и допълва: \"В трудни времена хората са обсъждали проблемите си на мегдана, не са се криели зад клавиатурата на компютъра, ние сме едно общество от хора инкогнито, общество, което се срива и ни се иска да излезем от тези рамки“, коментира Дилов.   С помощта на ентусиасти Дилов и сподвижниците му са изработили плакат, който кани врачани да възродят традицията на народните танци. Първият събор ще е тази неделя на 9 юни, от 20:00 часа. Както е било в миналото – един час преди залез слънце организаторите очакват техните последователи на пл. „Христо Ботев“ – дали ще си говорят, дали ще танцуват или просто ще си хапнат нещо домашно приготвено.\r\n\"От нас е музиката - от всички останали любовта към българското\", казва Искрен Дилов.   ", "date": "2019.06.07", "title": "Призив от Враца: Всяка неделя на хоро на мегдана, не във Facebook"}
{"url": "https://www.actualno.com/curious/istinata-za-hipokratovata-kletva-kakvo-vsyshtnost-oznachava-tja-news_755841.html", "text": "           В общия стремеж за демонизиране на лекарската професия, често се споменават Хипократ и Клетвата, без да се познава самия текст и времето, в което е написан. Хипократовата клетва е по-скоро емоционален ритуал, отколкото професионален закон. В класическия си вид този текст е неприложим в съвременната медицинска практика.\r\nПрез V-ІV век пр.н.е. Гърция преживява период на най-високо развитие на Елинската култура. Във всяка област на обществената дейност е имало личности, които са тласкали напред човешкото познание. В политиката – Перикъл, в историята - Фукидид и Херодот, във философията - Левкип, Демокрит, Емпедокъл, Сократ и Платон, в литературата - Есхил, Софокъл, Еврипид, в изкуството - Поликлет, Лизип, Праксител, Фидий...\r\nПо това време медицинските знания се предавали само в семейството, а лечебните умения се пазели в строга тайна.  Общият подем в развитието на елинското общество, Делоският (Атински) съюз между градовете и прилагането на робовладелската демокрация постепенно наложили разпространението на медицинските умения и сред гърци, които не са от лекарски фамилии. Известни лекари започнали да обучават ученици и създали школи. Знае се за Родоската и Киренска школа. В град Кротон (дн. Южна Италия) лекарят Алкмеон за първи път направил дисекция и описал главния мозък като орган на познанието. Книдската и Сицилийската школи (Еврифон и Емпедокъл) били известни, но не толкова, колкото Хипократ от остров Кос (западна Мала Азия).\r\nКоската школа е била водеща, поради умението на Хипократ да събере способни ученици, да обобщи медицинските знания на предшествениците си и не на последно място - на неговите лекарски умения. Хипократ е бил лечител, който е обиколил почти всички страни в Източното Средиземноморие, а славата му се разпространила в Азия, Африка и Европа.\r\nОколо 280 г. преди Христа, много десетилетия след смъртта на Хипократ, предаваните устно медицински знания били събрани в текстове и съставен сборник, представляващ опита на няколко медицински школи. Този сборник, една истинска енциклопедия на древногръцката медицина, бил наречен на името на най-прочутия лекар - „Хипократов сборник“ - Hyppokratiki Sillogi (гр.), Corpus Hippocraticus (лат) . Няма сигурно доказателство за авторството на тези текстове, повечето са на неизвестни лечители от Коската школа, може би някои са написани от самия Хипократ.    Освен разделите: „Афоризми“, „Прогностика“, „За епидемиите“, „За въздуха, водата и местностите“, „Причини за болестите“, „Хирургия“ и пр., в този труд се съдържат и текстове по медицинската етика. На отношенията между самите лекари, както и отношението лекар-болен са посветени пет съчинения: „Клетва“, „Закон“, „За лекарите“, „За благоприличното поведение“ и „Наставления“. Клетвата е била написана на древногръцко йонийско наречие и едва ли има много учени, които биха могли да прочетат оригиналния текст. Известни са преводите на латински и новогръцки, от които произхождат и текстовете на всички съвременни езици. В разсъжденията си ще ползвам преводите на английски, руски и български, които се различават в някои изрази и детайли. Според повечето изследователи - да не се разпространи медицинското познание сред невежите. Подобни клетви в Елада са имали занаятчиите, търговците, мореплавателите, скулпторите, свидетелите в съда и пр. Съсловните знания трябвало да се запазят вътре в гилдията, а уменията да се упражняват съвестно и по правилата на професията.     В древногръцката митология синът на Зевс - Аполон, освен изкусен стрелец, бил бог на музиката, поезията, красноречието и медицината. Аполон се влюбил в Коронида - обикновена смъртна жена. Когато разбрал, че Коронида обича друг, се разгневил страшно, а сестра му Артемида я простреляла със стрела. На смъртното си легло Коронида признала на Аполон, че носи негово дете. Аполон с божествената си сила успял да спаси нероденото дете. Нарекъл го Асклепий и му предал знания да лекува хората. Хигия – богиня на здравето и Панацея – богиня на изцелението са дъщери на Асклепий. Както и да тълкуваме това изречение, става дума за клетва и обещание пред семейството и роднините, от които е придобито лекарското знание. Защо не се кълне пред бога на моретата Посейдон или пред властителя на Олимп – Зевс? Древните гърци са вярвали в митовете си, в множеството от порочни богове, които едва ли са пример за морал и честност. Клетвата е в името на предците - тези, които са му предали лекарското изкуство.\r\nВъв втората част на изречението се съдържат думите „според моите сили и знания“. Да, според силите и знанията, нищо повече. Няма обещания за сигурно и божествено изцеление. Текстът подсказва, че освен от семейството, медицинско знание е било придобивано и от друго място – от учители. Самият Хипократ освен от знатния си лекарски род се е обучавал и в школата на остров Кносос. Полагащият Клетвата дължи безкрайна и доживотна благодарност към учителя и неговите деца. За децата на учителя преподаването на медицински знания е безплатно, но това не се отнася за останалите ученици. Вероятно Клетвата се е полагала в началото на обучението, а не след завършването. Който е искал да стане лечител, трябвало предварително да обещае, че ще спазва определени норми и правила. И пак става въпрос за посветените – изкуството се изучава и се предава на тях и на никой друг. Защитават се интересите и знанията на семейството. На своите деца и на децата на учителя знанията се дават безусловно, а на външните ученици – срещу заплащане и след полагане на клетва. Това изречение съдържа думата „режим“. Тя е във всички преводи на клетвата. Хипократовата медицинска школа за първи път обръща внимание, че начинът на живот също влияе върху здравето на хората. Лекарят помага според уменията си, но той не е всесилен, не е всезнаещ, не е бог. Притежаващият медицинско познание може да помогне или да навреди. Изречението „преди всичко да не се вреди“ (primum non nocere) не се съдържа в този текст, то е сентенция на латински, добавена доста по-късно, по време на Римската империя. Хипократовата клетва е обещание лечителят само „да се въздържа“ от причиняване на вреда.    Лекарите по това време са били както лечители, така и отровители. Тяхно е било знанието как се приготвя отрова и как да се даде незабелязано. Понякога са ги използвали за премахване на врагове или политически опоненти. Школата на остров Кос, явно е искала да издигне лекарското изкуство над нивото на гадателите, магьосниците и отровителите. За самия Хипократ се носи предание, че е отровил двама свои неблагодарни пациенти, които платили за лечението си с дребни монети. Не се знае дали това не е съчинено от злобните му противници. По-широкото тълкуване е, че това изречение е против асистираната, подпомогната от лекаря смърт. Думата „евтаназия“ (лека, безболезнена смърт) е измислена един век след написването на Клетвата.  Цитирам два различни варианта, в българските преводи думата „песар“ не се употребява. Това изречение често се пропуска, защото засяга интересите на съвременната медицинска практика – отхвърля се принудителното прекъсване на бременността. Би трябвало Клетвата да не се отнася до гинеколозите. Абортът в онези времена е бил легален, а в текста се споменават единствено песарите (парчета напоена вълна, които се поставяли във влагалището, за да предизвикат аборт), а не оралните методи срещу бременност, които също се използвали в древна Гърция. Тъй като песарите може да причинят смъртоносни инфекции, авторът на клетвата може би е говорил по-скоро за самия метод, отколкото за моралната страна на аборта. Умението да се лекува е изкуство, не е занаят. Лекарят се намира високо в обществената стълбица, което го задължава да спазва определени правила през целия си живот.   Съвременното съдържание на думата „изкуство“ е доста различно – „умението да предадеш с различни средства впечатленията си от околния свят на себе си и на околните хора“ . В сегашните времена се говори за изкуството на грънчаря или бижутера. Лекарската професия е отнесена към сферата на услугите, затова и медицината е слязло до това ниво.\r\nИзречението „животът е кратък, изкуството е вечно“ ( Ars longa, vita brevis – лат.) погрешно се тълкува като „след смъртта, остават само създадените творби“. Тази сентенция е първата в „Афоризми“ на Хипократовия сборник (смята се, че е написана от Сенека):  Непорочен живот и чисто изкуство е обещанието в Клетвата.    Тези изречения са пропуснати в част от преводите. Смята се, че уролозите са изключени от Клетвата или Хипократ е бил против хирургическите операции въобще. Това, разбира се, не е вярно. В един цял раздел от Хипократовия сборник се поставят основите на съвременната травматология (метод на Хипократ за наместване на раменна става), превързочна техника (Шапката на Хипократ - превръзка на главата) и пр.\r\nИстината е, че чак след двадесетина века хирурзите са присъединени към лекарското съсловие. Въпреки хилядолетното наследство, още от Египет, за първи път хирурзите са признати за лекари през 1731г (Jean Louis Petit - Хирургическа академия в Париж ). По времето на Хипократ хирургия се е практикувало в баните или от бръснарите. Тази част от Клетвата е леко презрителна към по-ниско стоящите и по-малко знаещи съсловия. Посещението в дома на болния е разкривало интимни тайни - негови и на близките му. Изглежда, че се е случвало лечителят да има интимни връзки с мъжете или жените – роби или граждани. Гръцкото общество имало доста свободни нрави, сексът не се е считал за нещо срамно и необичайно. Защо Хипократ налага въздържание от подобни действия?\r\nНаписаните по-горе думи за лекарското изкуство, за високото обществено положение, за изключителността на този, който лекува, подсказват, че сластолюбието в дома на болния ще принизи лекаря до слабостите и пороците на обикновените хора.    Популярното тълкувание за лекарската тайна. В процеса на лечение, при контактите с болните е възможно те да споделят свои лични неща – семейни отношения, драми, изневери, отровителство, придобито богатство, лъжи или други прегрешения. Някои заболявания е било по-добре да се запазят в тайна. Думите „което не бива да се разправя“ отварят една възможност да се огласява част от наученото – това, което прецени лекаря или го изисква морала на обществото. Думите, с които завършва Хипократовата клетва, са пожелание към себе си. Спазването на високите изисквания на изкуството и съсловните правила ще осигурят слава и успех в живота. Не се говори за бедност, а за житейски и професионален успех.\r\nНеизвестен е авторът на следния текст от Хипократовия сборник, може би е на самия Хипократ:       Това е молба към боговете и обещание от учениците, които ще изучават медицинското изкуство – да се грижат за учителя си и неговите деца, да работят в интерес на болните, да лекуват според силите и знанията си, да се въздържат от причиняване на вреда, неправда или сластолюбие, да не разказват това, което не бива да се разгласява. Не се съдържа обещание за сигурно и успешно оздравяване. Нито една дума или израз от Клетвата не говори за безрезервна отдаденост в служба на пациента.\r\nВ упражняването на своето изкуство, което е познание за малцина, лекарят има право да бъде заможен, щастлив и уважаван човек. Обратното води до ранна смърт на пациентите и вечна забрава за обществото, което е унизило лекарското изкуство.\r\nавтор: източник:  ", "date": "2019.06.07", "title": "Истината за Хипократовата клетва - какво всъщност означава тя?  "}
{"url": "https://www.actualno.com/africa/lyvove-izbjagaha-ot-nacionalen-park-v-uar-news_756650.html", "text": "    Най-малко 14 лъва избягаха от , намиращ се в източната част на ЮАР. Жителите на един от градовете в провинция Лимпопо бяха предупредени да бъдат внимателни с големите котки, съобщава местна радиостанция.      „Хората, живеещи в град Пхалаборва и близките околности, трябва да бъдат много внимателни, защото 14 лъва са на свобода. Лъвовете са избягали, най-вероятно, от парка „Крюгер“. Група рейнджъри ги издирват“, допълва БГНЕС.   По данни на портала Нюз24 властите след среща с представители на зоопарка са решили да заловят лъвовете живи и да ги върнат обратно в тяхната среда.\r\nПо-рано бе съобщено, че на 5 юни в националния парк „Крюгер“ дете на 2,5-годишна възраст е станало жертва на леопард. Загинал е един от синовете на служител. Рейнджърите са открили леопарда и са го застреляли, за да изключат нападение срещу друг човек.    ", "date": "2019.06.07", "title": "Лъвове избягаха от национален парк в ЮАР "}
{"url": "https://www.actualno.com/ruse/zapochna-sedmoto-avtomobilno-izlojenie-v-ruse-news_756664.html", "text": "    Пред паркинга на магазин „МЕТРО“ в Русе бе открито Седмото автомобилно изложение, което ще продължи до 9 юни.      Кметът на Община Русе Пламен Стоилов приветства организаторите и участниците: „Поредното издание на това прекрасно събитие е доказателство, че то се превръща в традиция, която се развива успешно и любителите на хубави автомобили имат възможността отблизо да разгледат и научат повече за различните модели, както и най-новите тенденции“. Градоначалникът поздрави за инициативността организатора и управител на „Мото-Пфое“ Валери Костов, както и домакина на събитието - веригата хипермаркети Metro Cash&Carry.   Посетителите на автосалона ще могат да видят на живо повече от 100 различни модела на над 20 автомобилни марки като „Дачия“, „Джип“, „Ивеко“, „Киа“, „Мазда“, „Мерцедес“, „Мицубиши“, „Опел“, „Пежо“, „Тойота“, „Форд“ и други. На разположение ще бъдат и тестови автомобили за желаещите, които искат да проверят качеството на шофьорските си умения. ", "date": "2019.06.07", "title": "Започна Седмото автомобилно изложение в Русе"}
{"url": "https://www.actualno.com/ruse/atraktiven-ofroud-sybira-avtomaniaci-kraj-selo-babovo-news_756653.html", "text": "    \"Нетуоркс Рейсинг\" и Русенското офроуд общество организират шестото издание на \"Русе 4х4 Екстрийм“. Това е трети кръг на траялния шампионат за настоящата 2019 година.      Арена на офроуд надпреварата ще бъде местността „Могилата“ около крайдунавското село Бабово в Русенска област.   Вече пет години това състезание в пресечена местност доказва високата си трудност и техничност по критериите на траяла в България. Традиционно организаторите са се постарали зоните да са атрактивни и заредени с много адреналин, както за състезателите, така и за публиката. Офроудът е страхотно изживяване за хора, които обичат свободата и екстремните изживявания.\r\nСъстезанието ще проведе на 8 и 9 юни 2019 (събота и неделя) от 10 часа. За участие са поканени най-добрите състезатели от цялата страна, което обещава най-добра и атрактивна офроуд акробатика. Входът е свободен!   ", "date": "2019.06.07", "title": "Атрактивен офроуд събира автоманиаци край село Бабово "}
{"url": "https://www.actualno.com/vraza/novi-trolejbusi-i-elektrobusi-ochakvat-vrachani-news_756663.html", "text": "    Враца е сред 11-те общини в страната, които ще бъдат финансирани от Комитета за наблюдение на ОП „Околна среда“ за обновяването на градския си транспорт. Планираните средства, които ще получи местната администрация са близо 23 милиона лева, като с тях ще бъдат закупени 15 нови електробуси и 10 тролейбуси. Обновяването на „Тролейбусен транспорт“ ще може да покрие напълно актуализираната транспортна схема, обхващаща града и кварталите, както и всички населени места на Враца. Това стана ясно на провелата се среща на кмета Калин Каменов с представителите на медиите.      \"Ние сме актуализирали своя проект, който първоначално беше  обвързан с изграждането на нова контактна мрежа, което е много скъпо, трудоемко и бавно, а и не дотолкова мобилно. Съобразихме се с новите тенденции и технологии и решихме да актуализираме този проект и да акценттираме отново в електрически транспорт. Това е оптималният брой тролей, с които сега работи градската  мрежа. Новите електробуси ще бъдат използвани за покриване на новите маршрути за градската мрежа.   Новите автобуси, които ще закупим сега, също ще се използват в градската мрежа, само че те ще покриват кварталите и населените места. Жителите на селата и кварталите ще имат достъп до екологичен транспорт. Във Враца ще се движат само тролейбуси и електробуси. Имаме готовност да обявим обществена поръчка, така че да спестим доста срокове. Още в понеделник поръчката ще бъде качена на сайта, очаква се до средата на м. юли да имаме оферти и евентуално началото нам .август да бъде избран изпълнител\", уточни кметът.\r\nМежду 4 и 12 месеца са сроковете, които ще бъдат заложени  за доставка на превозните средства. В проекта е предвидено поетапно доставяне, така че когато има готови, те да бъдат доставени своевременно, без да се чака цялото количество и да се въведат в експлоатация. Идеята е с новия електрически транспорт във Враца и останалите 10 общини да се намали количеството на фините прахови частици, да се стимулират гражданите да използват градския транспорт, по-малко своите автомобили, така че да се намали и трафика, особено в сутрешните и вечерните часове, както и  да се стимулират  хората да пътуват с екологичен и икономичен градски транспорт.  За новите заводи също ще бъде предвиден транспорт с електробуси, уточни Каменов и каза, че освен това, в проекта са заложени средства за зарядни станции. Ако се наложи съфинансиране, то неговият дял ще е минимален и няма да се отрази на средствата на Общината. Кметът потвърди, че няма да бъде увеличавана цената на билетите за градски транспорт.\r\nПървоначално предвиденият бюджет на програмата за подобряване качеството на атмосферния въздух бе 115 милиона лева, но след направено предложение от УС на Националното сдружение на общините, средствата са увеличени на 390 милиона лева. По този начин ще се осигури възможност на общините, в които обществения транспорт е амортизиран, да закупят съвременни екологични транспортни средства.    ", "date": "2019.06.07", "title": "Нови тролейбуси и електробуси очакват врачани"}
{"url": "https://www.actualno.com/europe/njakolko-dushi-sa-raneni-sled-vzriv-v-shvecija-news_756655.html", "text": "    Най-малко 19 ранени са били закарани в болница с леки травми след взрив в центъра на шведския град Линчьопинг, съобщи „Дагенс Нихетер“, позовавайки се на местните власти.      „До момента не знаем точния брой на пострадалите. Можем да потвърдим, че 19 души с леки наранявания са били приети в болница“, заяви говорителят на местната администрация Бодил Кнутхамар.   Експлозията се е случила около 9:00 часа местно време. Причината за взрива се изяснява, предаде БГНЕС.\r\nНа местопроизшествието работят полицаи и хора от спасителните служби.   ", "date": "2019.06.07", "title": "Няколко души са ранени след взрив в Швеция"}
{"url": "https://www.actualno.com/kustendil/predstavjat-knigata-regresija-na-znachenieto-v-kustendil-news_756627.html", "text": "    Днес - 7-ми юни, от 18:00 в зала „Велики учители” на читалище „Братство 1869” ще бъде представена книгата „Регресия на зачатието” от Валентин Ковачганев.      Инж. Валентин Ковачганев завършва ВХТИ - София, и Първи университет за нова култура алфа-омега /ПУНК/. Членува в Боянския клуб,  Занимава се с квантова психология, създател е на методиката за личностно израстване, реализация и връзка с нивата на свръхсъзнание. Автор е на книгите „Регресия на зачатието“, „Подсъзнание, прераждане и нива на съзнание“, “Изгубеният фараон”.\r\nКнигата \"Регресия на зачатието\" ще ви помогне да направите самоанализ, да разберете света и да отворите другото мислене, да си отговорите на много ваши въпроси, да разберете децата си и да се помирите с родителите си. Написана на достъпен език, на база народните мъдрости и научни постижения, тя отваря един друг свят за вас. ", "date": "2019.06.07", "title": "Представят книгата \"Регресия на значението\" в Кюстендил "}
{"url": "https://www.actualno.com/bgfootball/cska-izgotvja-nov-podobren-proekt-za-stadion-bylgarska-armija-news_756648.html", "text": "    Една от най-актуалните теми около ЦСКА е идеята за нов стадион. \"Червените\" ще вземат мерки в следващите дни във връзка с изграждането на ново съоражение.      Клубът има големи разногласия с авторите на проекта за Борисовата градина по отношение на възможностите за дейност по \"Армията\". При актуалната ситуация не се позволява ново строителство, а единствено ограничена реконструкция.   Това изобщо не удовлетворява ЦСКА. Ръководството планира пълно преобразяване на стадиона, а от клуба подчертаха, че в процеса няма да падне нито едно дърво. В следващите дни ЦСКА ще внесе подробен план за изцяло нов вид на \"Армията\".\r\nПо този начин ще опитат да убедят авторите на проекта за Борисовата да дадат зелена светлина за нов стадион. Основният проблем пред ЦСКА идва именно от проекта за план, който не позволява строителство, а само реконструкция.  Проектът бе публично обсъден в сряда, но за \"червените\" дискусията не беше конструктивна. Архитект Атанас Ковачев, който е автор на проекта, и кметът Йорданка Фандъкова потвърдиха намерението си да не позволят изграждането на ново съоръжение.\r\nОще за проекта на \"червените\", .    ", "date": "2019.06.07", "title": "ЦСКА изготвя нов подобрен проект за стадион \"Българска Армия\""}
{"url": "https://www.actualno.com/crime/domashni-kucheta-i-sobstvenikyt-im-sa-zadyrjani-za-smyrtta-na-myj-kraj-selo-vlado-trichkov-news_756652.html", "text": "    Пет домашни кучета и собственикът им са задържани за смъртта на 39-годишен мъж край село Владо Тричков. Това съобщиха от пресцентъра на ОДМВР-София.      Около 16:12 часа вчера на тел. 112 е бил подаден сигнал за намерен труп на мъж в гориста местност в землището на село Владо Тричков. На място незабавно са изпратени полицейски служители. При огледа на местопроизшествието, по тялото на 39-годишния мъж и около него са установени следи от животински стъпки. В имот, в близост до местопроизшествието, са установени свободно придвижващи се кучета от породата „кане корсо“. Собственикът на имота и животните е задържан за срок до 24 часа. Пет кучета са иззети и настанени във ветеринарна клиника в столицата.   По случая е образувано досъдебно производство. Действията по разследването продължават под надзора на Софийска окръжна прокуратура. ", "date": "2019.06.07", "title": "Домашни кучета и собственикът им са задържани за смъртта на мъж край село Владо Тричков"}
{"url": "https://www.actualno.com/dobrich/ekspert-njakoi-stopani-shte-ojynat-800-kg-jito-ot-dekar-drugi-po-300-400-kg-news_756706.html", "text": "    Годината беше много тежка и ако само със седмица бяха закъснели майските дъждове, нямаше да има посеви. Това каза ръководителят на секция „Селекция на зърнено-житни култури“ в Добруджанския земеделски институт проф. Иван Киряков. Очакванията му са на предстоящата жътва някои стопани да приберат по 700-800 кг пшеница от декар, а при някои и 900 кг, докато добивите на фермери, които не са спазили агротехническите мероприятия, ще са около 300-400 кг от декар. Това е валидно основно за сортове, които са с висока братимост.         Съветът му към българските зърнопроизводители е да не задържат продукцията си, тъй като се очаква добра реколта в Черноморския басейн, на чиято база се формира и цената. Информацията му е, че площите с пшеница в Украйна тази година достигат 150 млн. дка, което дори при 300 кг среден добив означава 50 млн. тона, докато прогнозите за България са да бъдат ожънати 5 млн. тона хлебно зърно. А е известно, че цените на пазара се определят от най-големите производители в света - Русия, Украйна и Канада.\r\nСелекционерът доц. Галин Георгиев посочи, че неспазеният сеитбооборот при слънчогледа, който трябва да е поне 4 години, е основната причина за болестите по маслодайната култура. Той припомни, че преди години в страната ни се сеели не повече от 3 млн. дка със слънчоглед, а сега достигат 7 млн. дка. Резултатът е зараза на почвата и се връщат стари раси на маната, на които новите хибриди не са устойчиви. Той предупреди, че до няколко години синята китка при слънчогледа ще се превърне в световен проблем.  Наблюдава се силен интерес от Румъния, Русия, Украйна и Турция към хибридите на Добруджанския земеделски институт, но търговията извън ЕС се извършва трудно.\r\nУчените настояват държавата да защитава родните сортове и дадоха примери с Италия, Гърция, Турция, където производителите са задължени да сеят със семена на съответната страна минимум 15-20% от площите си.   Тази година Добруджанският земеделски институт предлага 16 сорта обикновена пшеница,  5 сорта базови семена твърда пшеница, 5 сорта тритикале и два сорта ечемик, единият от които е е фуражен, а другият – твърд.     ", "date": "2019.06.07", "title": "Експерт: Някои стопани ще ожънат 800 кг жито от декар, други – по 300 – 400 кг"}
{"url": "https://www.actualno.com/sofia/obshtina-kostinbrod-vliza-v-pregovori-za-da-ima-bydeshte-news_756712.html", "text": "    От понеделник община Костинброд започва преговори, които ще бъдат решаващи за бъдещето ѝ. На карта е заложено сметосъбирането, осветлението, заплатите на половината служители, строителството на детски онкоцентър, дофинансирането на училища и детски градини.      На извънредно заседание вчера местният парламент с пълно мнозинство даде мандат на кмета Трайко Младенов за преговори с фирмата „Протико ил“ ЕООД, която преди дни предложи съдебно споразумение за намаляване на дълга, който общината има към дружеството с управител Арбен Хавальов. Искът на фирмата е за около 4,3 млн. лв. за дължими неустойки по договор отпреди 10 г. за проектиране на водопроводи в селата Голяновци, Драговищица и Опицвет. Проведено е едно съдебно заседание, очаква се второ, насрочено за 26 юни. Според Хавальов след като приключи процесът, преминавайки през три инстанции, сумата ще нарасне до 4,8 млн. лв.   „Принципал на бюджета на община Костинброд и нейната собственост е Общинският съвет. Заради това максимално бързо внесох съответното предложение и ОбС реши да се проведе извънредна сесия. На нея вчера присъстваха от абсолютно всички представени в ОбС политически групи. Дефакто нито една от формациите не е избягала от отговорност, което им прави чест. С пълно мнозинство получих мандат за преговори, които ще започнат от понеделник, с една основна цел. От наша страна ние ще изложим какво е финансовото положение на общината, откъде сме тръгнали и докъде ще стигнем. Ще разчитаме на определено разбиране от страна на консултанта за взимане на компромисно решение“, каза пред кметът Трайко Младенов.\r\nХавальов предлага три варианта за спогодба.      Първи вариант - общината да плати на „Протико ил“ сумата от 1 990 000 лв., вместо цялата. Да посочи сметка, по която дружеството да преведе 100 000 лева на училище или детска градина. И плащане на 175 000 лв. за направените досега разходи в исковото производстдво.  Втори вариант - сумата за плащане да е 2 750 000 лв. Първата вноска да е 750 000 лева, а остатъкът от 2 млн. лв. да се плаща на 10 равни вноски по 200 000 лева по два пъти годишно за 5 години.  Трети вариант - да се платят разсрочено 2 950 000 лв. за 5 години на 10 вноски по 295 000 лв. два пъти годишно.    \"На вчерашното заседание изискахме счетоводен анализ от страна на главния счетоводител, която е и директор на финансово-счетоводния отдел, за следващите 4 г., защото предложението на г-н Хавальов е свързано буквално с целия идващ мандат. Мое лично мнение е, че ако в първото дело консултантът е търсил справедливост - даване на определена сума, която му се полага във връзка с изработена дейност на общината, то сега, с неустойката, по-скоро се търси наказателен ефект спрямо една община, която не е в добро финансово състояние \", коментира градоначалникът.   Той припомня, че общината е платила сумата по влязлото в сила съдебно решение – над 700 000 лв., от които около 424 хил. лв. незаплатено възнаграждение по договора, 44 000 лв. разноски и 200 000 лв. частичен иск от мораторна неустойка в размер на 4,5 млн. лв. Неустойката за закъснение на плащането, фиксирана в договора от кмета Красимир Кунчев, е 1% дневно, в случая 4239,67 лева на ден. \"От анализа излиза, че плащайки сумите на консултанта, които той иска, ще трябва рязко да свалим разходите за сметосъбиране и улично осветление, за дофинансиране на училища и детски градини, за дофинансиране на възнагражденията на служителите, които се обезпечават от местни приходи. Дефакто общината ще изпадне в състояние на безтегловност. Ще се стигне до покачване на общественото напрежение. Но още по-важно е, че до края на есента ние имаме ангажимент към детския център за онкохематологични заболявания и трябва да преведем 440 000 лева \", обясни Младенов.\r\nПо думите му влизайки в преговори с консултанта, при които се предлага да изплатим директно 2 млн. лв, онкоцентърът няма да може да се изгради. \"Затова искам в разговор с г-н Хавальов в присъствие на юристите ни, да изложа реалното състояние на общината. Това, което разбирам и от моите юристи, и от разговорите с него на първа среща, той е грамотен и интелигентен човек, с който може да се седне на една маса и да се говори, а какъв ще е ефектът - зависи от много още фактори. Парите, които се искат от нас, са прекалено много за малка община като нашата, особено след сътресенията от първото дело и плащанията по него, а и с ангажимента ни към центъра за деца с онкохематологични заболявания. Трябва да преведем тази година 700 000, а сме превели 300 000 лв. \", уточни кметът.\r\nПопитан на какво разчита той отговори, че разчита на благоразумие и човешко отношение.   \"Разчитам и на факта, че българският съд е независим и безпристрастен и ще отреди справедливо. Между морала и правото все пак има определена граница. Има морално-правни норми, които всеки според мен трябва да спазва\", допълни Младенов.\r\nКаза, че му е интересно, ако кметът Кунчев, който е сключил договора с \"Протико ил\", бе продължил мандата си, как той би разплатил консултантските разходи, при положение че ДФ \"Земеделие\" е определил нула лева плащане.\r\n„ Откъде той щеше да извади сумата от 1,2 млн. лв. и как щеше да редуцира сумата до 400 000 лева. Вторият ми въпрос е за неустойката в договора - 1% от сумата на ден без горен праг, как общината щеше да си я потърси, ако фирмата беше неизправна!? Тук няма пропорционалност. Много по-лесно е за консултанта да каже: \"Аз съм свършил работа, а вие не сте ми платили\". Както многоуважаваният съд и консултантът казват, че тази клауза е еднакво силна и за двете страни, ние как щяхме да си потърсим отговорността от него!? При положение, че ние сме община, независимо кметът с какви възгледи е политически и религиозни, той кмет на един жив организъм. Но това е община, макар с проблеми. А от отсрещната страна е фирма, която днес я има, утре може да я няма. Как ние бихме могли да поискаме и получим от нея неустойки? Дефакто със залагането на тази клауза, едната страна още тогава е ощетена “, смята Трайко Младенов. Той обясни, че по този договор общината вече не може да кандидатстваме пред ДФЗ, не се отварят и нови мерки за водопроводи. По думите му през предходния мандат общината не е могла да кандидатства нито пред ДФЗ, нито пред ПУДООС или други програми, защото съответните села са с по-малко население.   \"А и в момента с тях не може да се кандидатства. Все още ВиК-асоциацията ни е в сътресения, защото тя трябва да кандидатства с ВиК-проекти за София област. Регионални прединвестиционни проучвания даже все още не са възложени, за да може да се кандидатства пред ОПОС за водопроводи\", посочи той.\r\nМладенов обясни, че за около 70 000 лв. в този мандат е бил изработен нов проект за водопровод, който обхваща селата Драговищица и Голяновци, вкл. с довеждащия водопровод помежду им. Изчислено е, че СМР за изграждането му са на стойност 2,5 млн.  лв.\r\n\"А проектът на г-н Хаваьов е за 70-80% от водопровода на Драговищица за 5 млн. лв. С много по-малка сума е направен много по-голям проект\", коментира кметът. \"Сега ще вляза в преговори с пълния риск и отговорност за последствията. Ще предоставя пълна информация за реалното финансово състояние на общината и ще помоля фирмата срещу нас да вземе по-обективно и морално отношение. Това го искам основно заради едно нещо. Спекулациите в публичното пространство на Костинброд бяха, че кметът има феодални, едностранни властови решения за толкова важни решения като това за \"Протико ил\". В същото време бях обвинен от граждани, че не влизам в преговори с въпросната фирма. Но подчертавам, преговорите няма да свършат с потупване по рамото. Виждате, че фирмата иска не 4,5 млн., но половината от 4,5 млн. лв. И второ, веднага след като съм получил предложението, съм поискал мандат от всички общински съветника. Той ми е даден от всички присъстващи 14 общински съветника\", добави Младенов.\r\n\"Благодаря на за изключително професионалното отразяване на моето мнение, на мнението на г-н Арбен Хавальов, защото ние не сме тръгнали да се обиждаме. Но с начина, по който представихте двете страни - с абсолютно обективно отразяване на проблема, хората вече сами ще си направят изводи. Това не е размяна на удари, а размяна на мнения и аз ви благодаря за коректността и професионализма\", подчерта кметът на Костинброд.    Припомняме, че дейността по проекта е изпълнена и приета от възложителя изцяло и в срок, но не е била платена когато е трябвало, а договорът е за 1 955 830 лв. В резултат от подадените проекти ДФ \"Земеделие\" сключва договор за един от тях – за Драговищица, за безвъзмездна финансова помощ от 5,1 млн. лв.  \r\nСлед първото плащане изпълнителят изпраща покана да му бъдат платени 70% от одобрените разходи: по одобрения проект за село Драговищица – 423 967 лв. с ДДС, и общо 996 749 лв. за останалите. Наследникът на Кунчев - Милен Димитров, не плаща нищо с мотив, че ДФ \"Земеделие\" е отказал да признае разходите за консултанта заради неправилно проведена процедура и съмнение за нагласена тръжна документация. На това основание през октомври месец 2014 г. договорът за финансиране с ДФЗ е прекратен.\r\nМиналата година след запор от \"Протико ил\" община Костинброд плаща сумата, за която дружеството спечелва дело. Общината е осъдена да плати 423 967 лв. незаплатено възнаграждение по договора, 44 246 лв. разноски. Освен това обаче има и 200 000 лева, които представляват частично предявена претенция за мораторна неустойка в размер на 4 527 967 лв.\r\nПоследната сума, без платените вече 200 000 лева, е предмет на настоящ съдебен процес, който е вече стартиран и първото заседание е минало, предстои второ. ", "date": "2019.06.07", "title": "Община Костинброд влиза в преговори, за да има бъдеще"}
{"url": "https://www.actualno.com/burgas/izobretateli-predstavjat-v-burgas-svoi-proekti-na-borda-na-koraba-rainbow-warrior-news_756644.html", "text": "    Проектите на изобретателите са свързани с енергийни решения на бъдещето. Те ще бъдат представени на осми и девети юни на борда на ветрохода на \"Грийнпийс\" (Greenpeace), който акостира на бургаското пристанище. \"Заедно за климата\" е мисията на зелените тази година.      Целта на обиколката на ветрохода е да наложи еко тезата, че човечеството може да се справи с климатичната криза и да се откаже от използването на въглища до 2030 година. Такава е и темата на проектите, които учени, изобретатели и ученици ще представят в Бургас.\r\n\"По време на форума участниците ще представят алтернативни на наложените в България технологии. Сред тях са соларната енергия, производството на енергия от водород, проекти за интелигентен соларен град и пасивни къщи, самоделно електрическо колело със соларни панели, разработено от ученици, водородни колички. Някои от представянията ще бъдат онагледени с умалени модели\", споделя Балин Балинов от \"Грийнпийс\" България.\r\nНа борда на Rainbow Warrior ще се проведе иновационен лагер, в който ще участват ученици от Бургас, които ще презентират свои проекти.          ", "date": "2019.06.07", "title": "Изобретатели представят в Бургас свои проекти на борда на кораба Rainbow Warrior"}
{"url": "https://www.actualno.com/varna/remontirat-malki-ulici-vyv-varna-news_756622.html", "text": "    След множество сигнали от варненци във връзка с лошото състояние на малките улици в града, най-накрая започва работа по тяхната рехабилитация. Години на ред, граждани се оплакваха, че постоянно трябва да ремонтират автомобилите си, заради огромните дупки в много квартали. В момента вече са възложени за изпълнение ремонти и в петте района в морската ни столица. Това съобщиха от дирекция „Инженерна инфраструктура и благоустрояване“.      В район „Приморски“ са планирани ремонти по над 80 пътни отсечки, част от които са в районите на Цветния квартал,   „Левски“, Евксиноград, местност Ален мак, „Виница“, ул. „Подвис“, ул. „Джеймс Баучер“, ул. „Цар Асен“,   „Емине\", ул. „Карамфил“, ул. „Янко Славчев”, ул. „Петър Попов\" и ул. „Боян Бъчваров\" и други.   Местата в район „Одесос“, които ще се ремонтират са: улица „Кракра“, локалното платно на бул.  „Владислав Варненчик\" - между ул. „Патриарх Евтимий\" и бул.  „Васил Левски\", ул. „Цар Асен“, „Дрин“ и „Тодор Влайков“ и „Бачо Киро“. Възложени за текущ ремонт са и тротоарни настилки.\r\nПредвиждат се ремонтни дейности по над 30 улици в \"Младост\" – ул. „Перла“, ул. „Акад. И. Курчатов\", ул. „Козница\", ул. „Банат\", ул. „Ботевградски проход\". В район „Аспарухово“ е предвиден ремонт на стълбищата по ул. „Св. св. Кирил и Методий“, ул. „Чонгора“, „Манастирска“- към  „Народни будители“ и ул. „Камчия“, както и ремонт на тротоари.  На много места в район\" Владислав Варненчик“ също ще се извърши рехабилитация на разбити улици. Някои от тях са „Асен Разцветников“, „Димитър Пешев“, „Атанас Москов“, ул. „Нептун“,  ул. „Боян Илиев“, ул. „Янко Мустаков“ и други. ", "date": "2019.06.07", "title": "Ремонтират малки улици във Варна "}
{"url": "https://www.actualno.com/education/jasni-sa-rezultatite-ot-maturite-vijte-gi-tuk-news_756671.html", "text": "    Публикуваха резултатите от държавните зрелостни изпити. Дванадесетокласниците могат да ги видят през сайта на Министерството на образованието и науката след въвеждане на входящ номер и идентификационен код на адрес .      Официалните протоколи ще бъдат изпратени по-късно до училищата, уточниха от Просветното ведомство.   Над 49 000 ученици се явиха на матурата по български език и литература, която се проведе на 21 май, а темата, по която писаха, беше \"Реалност и измислица в разказа \"Косачи\" на Елин Пелин\".\r\nВтората задължителна матура по предмет по избор се проведе на 23 май. Зрелостниците трябваше да изберат един от 13 предмета. Най-много – над 14 000, положиха изпит по английски език, припомня Нова телевизия.  От 28 до 31 май се проведоха матурите по желание, които не са задължителни за зрелостниците. ", "date": "2019.06.07", "title": "Ясни са резултатите от матурите, вижте ги тук"}
{"url": "https://www.actualno.com/crime/sobstvenikyt-na-kuchetata-ubili-chovek-i-predi-e-sankcioniran-zaradi-jivotnite-news_756752.html", "text": "    Прокуратурата започва разследване на край село Владо Тричков, предаде  БГНЕС.      Подробности по случая дадоха директорът на ОДМВР-София Николай Спасов и окръжният прокурор Наталия Николова.\r\nСигналът за инцидента е подаден на спешния телефон „112“ в четвъртък следобед Тялото на мъжа е намерено в гориста местност oт жена.   Изпратените полицейски екипи са установили животински стъпки. По тялото няма следи от хладно оръжие, поясни Николов.  Кучетата са от породата Кане Корсо. Намерени са в имот, в близост до местопроизшествието. След инцидента са настанени във ветеринарна клиника. Животните и друг път са проявявали агресия.\r\nСобственикът на кучетата не е криминално проявен. Мъжът е оказал пълно съдействие на разследващите. Той ще бъде задържан и ще му бъде повдигнато обвинение, че не е положил достатъчно грижи към животните.\r\nСпоред прокуратурата не става дума за предумишлено убийство. На собственика на кучетата още през 2016 година са съставени от МВР протоколи, с които се препоръчва да не допуска кучетата си извън двора.     ", "date": "2019.06.07", "title": "Собственикът на кучетата, убили човек, и преди е санкциониран заради животните"}
{"url": "https://www.actualno.com/crime/osydiha-na-zatvor-invalid-samolekuval-se-s-marihuana-news_756718.html", "text": "    Бургаският районен съд осъди на 3 месеца затвор ефективно 44-годишния Васил Тончовски от Сливен – пенсионер по болест със сто процента инвалидност.      Магистратите признаха Тончовски за виновен по обвинение за незаконно притежание на наркотични вещества - марихуана, и отхвърлиха тезата на защитата, че тя е използвана за медицински цели, за да не агонизира Васил от болка, съобщи правният сайт lex.bg.   44-годишният мъж е засечен при специализирана акция на МВР в местността „Червенка“ в Черноморец. При проверката в караваната му, той доброволно предал на полицаите 55 грама марихуана, която по думите му преработвал в масло, за да облекчи болките си, след претърпяна тежка катастрофа преди десет години.\r\nСлед инцидента, Тончовски е напълно неподвижен, претърпява многобройни операции, дори се разболява от хепатит С и според твърденията му, това го кара да търси други алтернатива за лечение, която намира в марихуаната.  \"Васил не употребява марихуана в общоприетия и укорим от законодателя начин, а като единствено негово спасение. И не пречи на никого. В крайна сметка, сега не го боли, той спи нормално, участва в гражданския оборот. Дали това е плацебо ефект или е реален резултат от употребата на марихуана, могат да кажат специалистите извън България. Но реалният резултат е, че от човек, който се чувства като жив труп, сега дори работи\", подчерта адвокатът му Радослав Николов.\r\nВсичко изложено от защитата е хипотеза, която не може да намери законов облик, контрира председателят на Районната прокуратура Иван Кирков. И допълни: „Не искам да поставям под съмнение психологическото и физическо състояние на подсъдимия, отнасям се с разбиране. Но и според заключението на експертите, употребата на марихуана не води до реални ползи по отношение на физическите увреждания“.   Според държавното обвинение е възможно, „наркотикът да му е помогнал да приеме социалния си статус, но и евентуално да преодолее емоционалните си дефицити“, но не и да подобри състоянието му. Прокуратурата извади и справка, според която медицинската марихуана се използвала при лечение на глаукома, онкологични заболявания и увеличен апетит – диагнози, които подсъдимият нямал.    Прокурор Кирков посочи, че Тончовски можел и „да живее като нормален член на обществото като използва конвенкионални медикаменти“.\r\nОт съда считат, че състоянието на подсъдимия не е пречка той да изтърпява ефективно наказание и при необходимост да му бъде осигурена адекватна медицинска помощ. Психиатричната експертиза стига и по-далеч. В нея се твърди дори, че затворът може да му помогне постепенно да промени личностните си нагласи и светоусещането си.\r\n\"Случаят не е прецедент в страната ни, но поради консервативното отношение на законодателя, десетки други в състоянието на Васил, са принудени да пристъпват закона. А за всички тях – затворът не е наказание, а мъчение и агония\", казва адвокат Николов.   Решението на районните магистрати в Бургас не е окончателно и може да бъде обжалвано в 15-дневен срок. ", "date": "2019.06.07", "title": "Осъдиха на затвор инвалид, самолекувал се с марихуана"}
{"url": "https://www.actualno.com/tennis/nadal-ne-dade-nikakyv-shans-na-federer-i-se-klasira-za-finala-na-rolan-garos-news_756657.html", "text": "    Рафаел Надал е на финал на        ще играе на финал на Откритото първенство на Франция за 12-и път и печели турнира във всеки от предишните 11 случая.   Другият полуфинал противопоставя един срещу друг Доминик Тийм и Новак Джокович, като ще започне след края на Федерер-Надал.    ", "date": "2019.06.07", "title": "Надал не даде никакъв шанс на Федерер и се класира за финала на Ролан Гарос"}
{"url": "https://www.actualno.com/europe/germanskata-ikonomika-se-zadyhva-rastejyt-udrja-spirachkite-news_756761.html", "text": "    Германия отчита сериозен спад на износа и индустриалното производство. Най-голямата икономика на Европейския съюз очевидно се задъхва, а централната банка \"Бундесбанк\" намали прогнозата за ръст на БВП до 0,6% от 1,5%.       Промишлеността се забавя Обемът на индустриалното производство в Германия през април 2019 г. спадна с 1,9% в сравнение с март. Това е най-големият спад за последните 4 години, показват данните на германското министерство на икономиката и труда. Анализаторите очакваха свиване на този показател средно с 0,4%, свидетелстват данните на Trading Economics.\r\nНа годишна база спрямо април миналата година производството е отбелязало спад с 1,8%. През март то е нараснало с 0,5% в сравнение с предходния месец, но е намаляло с 0,9% на годишна база.     Производството в обработващата индустрия и рудодобива през по-миналия месец се е свило с 2,5% спрямо март. Производството на потребителски стоки се е съкратило с 0,8%, на средства за производство – с 2,1%, на енергоносители – с 1,1%.\r\nВ същото време е регистриран незначителен ръст, близък до статистическата грешка в строителството, с 0,2% спрямо март. Априлските данни за индустриалното производство се оказаха съществено по-ниски от прогнозните. Износът намалява     През април 2019 г. германският износ рязко се съкрати, съобщава Федералното статистическо ведомство във Висбаден. Според неговите данни, през април Германия е изнесла стоки на обща стойност 109,7 млрд. евро, което с 0,5% по-малко, отколкото преди година (110,2 млрд. евро). През март износът е възлизал на 118,4 млрд. евро, спадът през април е 3,7%. Tова съкращение на износа е най-голямото от август 2015 г., pо данни на Reuters.\r\nПрез април в страните от ЕС са продадени общо германски стоки на стойност 63,8 млрд. евро. В същото време вносът през април е нараснал в сравнение с показателя от миналата година от 89,8 млрд. на 91,7 млрд. долара. Но в сравнение с март, когато Германия, е купила от останалия свят стоки на стойност 95,9 млрд. евро, отново се отчита рязък спад.   Германия е отбелязала сериозен позитив по отношение на Русия, където през април е изнесла повече стоки, отколкото година по-рано. Тогава този показател е бил равен на 2,14 млрд. евро или с 215,5 млн. евро по-малко, отколкото през април 2019 (2,35 млрд. евро). Следователно растежът е достигнал 10,1%. В същото време вносът от Русия, който традиционно винаги е по-голям, е намалял с 13% до 2,5 млрд. евро, т.е. Германия отново е на минус. И БВП тръгна надолу Темповете на растеж на БВП на Германия през тази година ще се забавят до 0,6% в сравнение с 1,5% през 2018 г., прогнозира Бундесбанк. През 2020 г. експертите на централната банка очакват ускоряване на растежа до 1,2%. Декемврийските прогнози на Бундесбанк предвиждаха ръст на БВП от 1,6% както за тази, така и за следващата година.   Институцията понижи прогнозата за икономическия растеж на страната, отбелязвайки влошаването на ситуацията в индустрията. \"Ситуацията в германската икономика остава двойствена. От една страна, прогнозите за износа са слаби и активността в промишления сектор продължава да отслабва. От друга страна, вътрешните импулси за растеж на икономиката се запазват. Заплатите и заетостта продължават да растат\", се казва в икономическия доклад на Бундесбанк за полугодието.\r\n\"От втората половина на тази година обемът на износа вероятно ще се върне постепенно към растеж, което ще подкрепи промишленото производство\", надяват се в доклада. Инфлацията в Германия, според прогнозата на централната банка, се забавя до 1,4% през 2019 г. от 1,9% през 2018 г. За 2020 г. се прогнозира нейното ускоряване до 1,5%. ", "date": "2019.06.07", "title": "Германската икономика се задъхва, растежът удря спирачките"}
{"url": "https://www.actualno.com/crime/edin-chovek-e-v-bolnica-a-petima-sa-arestuvani-sled-poboj-v-peshtera-news_756756.html", "text": "    Петима са задържани в ареста на РУ-Пещера за нарушаване на обществения ред и побой в пещерския квартал „Луковица”, предаде БГНЕС. 51-годишен мъж е настанен в МБАЛ - Пазарджик с множество травми по главата, но без опасност за живота. Според първоначална информация причина за инцидента е стара вражда между два фамилии, живеещи в пещерския квартал “Луковица”.      Инцидентът се разиграл вчера следобед на улица в ромския квартал “Луковица”. Там възниква разпра между група мъже, съобщават от полицията. Напрежението бързо ескалирало, в резултат на което бил нанесен побой с дървени дръжки на инструменти на 51-годишeн мъж от квартала. Той е транспортиран от екип на „Спешна помощ” в МБАЛ-Пазарджик с фрактура в областта на крака и травми на главата, без опасност за живота.\r\nМеждувременно в полицейското управление в Пещера били получени сигнали за нанесени щети по две постройки в района, собственост на мъж и жена живеещи в „Луковица”. Потрошени са стъклопакети на прозорци от двете къщи и прилежащи постройки към тях. От съседно жилище е установена и кражба на мобилен телефон. За изясняване на случилото се и залавяне на извършителите са предприети незабавни действия от страна на дежурните екипи от РУ-Пещера.\r\nГоворителят на полицията Мирослав Стоянов съобщи, че е сформирана група от служители на криминална и охранителна полиция, разследващи полицаи и експерт. По разпореждане на директора на ОДМВР-Пазарджик ст. комисар Йордан Рогачев на място пристигнали и автопатрули от районните управления в Пазарджик и Септември, които да подпомогнат колегите си. В резултат на предприетите действия за възстановяване на обществения ред и разследване на случилото се са задържани петима мъже на възраст между 19 и 49 години, всичките от Пещера. Полицаите установили, че стара вражда между два фамилии, живеещи в пещерския квартал е причина на конфликтите, последвани от побой и вандалски прояви.  Случая е под наблюдението на Районната прокуратура в Пещера. Продължава работата по документиране на извършените престъпления и установяване и на други лица, взели участие в извършването им. Обстановката на територията на квартала е спокойна, на място има дежурен автопатрул. ", "date": "2019.06.07", "title": "Един човек е в болница, а петима са арестувани след побой в Пещера"}
{"url": "https://www.actualno.com/prasspress/dolnishta-na-rojaci-i-paparaci-djavkashti-anusi-news_756768.html", "text": "    Някакви журналистически ануси с микрофон и камера.      Те по принцип са разследващи репортери в един проправителствен порно канал и аз не желая да контактувам с тях, но са ги командировали в нашия квартал - искат да си премерим бицепсите, форцепсите, апендиксите, анусите и Себастиан Курц.\r\nПричакаха ме пред супера в квартала, изскочиха пред мен размахали микрофони и ануси, изложиха ме пред комшиите, разкрещяха се и ме задърпаха за гайките на дънките:\r\n- Покажи си члена бе, аре бе, мъж ли си бе, погледни къв анус имам бе, страх ли те е бе!  Аз плясках с една мухобойка и разпъждах анусите, но те пак налитаха на рояци и ми крещяха:\r\n- Нас не ни е пратил нашият благодетел Дон Шиши, само ти така си мислиш, а ние сме независими ануси! Ние сме разследващи ануси с особено назначение и ще те разкатаем от анализи!\r\nАз почнах да се отбранявам с ренде, анусите за миг се стъписаха, но веднага се окопитиха и пак заджвакаха и заджавкаха един през друг:    - Страхливец! Що не пробваш с меча, айде извади го, плесни ме по рамото да ме посветиш в рицарство.\r\n- Що с ренде бе, а! - ревеше като пантера друг излязъл от кожата си анус. - Нали си храбрец, големия мъж, извади нещо гладко! Аз съм душил анаконда с тоя гъз бе!\r\n- Сфинктерът ми е мъдър като Сфинкс! - настояваше трети. - Покажи си и ти член-кореспондента да видим колко акъл има в главата и ще ми разгадае ли загадките!\r\nПрез цялото време анусите пърдяха тиня, джвакаха и мятаха пръски, а на мен ми призля, побеснях и също се разкрещях:\r\n- Мърши безподобни, канали миризливи, махайте се оттука, вдигайте си сатанинските дупки с кирливите микрофони или най-добре умрете на място!   Тия само това и чакаха - паднаха за дузпа и почнаха да се гърчат на земята.\r\n- Обидиха ни! - плачеха анусите. - Потъпкаха ни! Убиват свободата на словото!... Кой ти дава право да ме обиждаш бе! Прав ли си крив ли си, как не те е срам!\r\nПросто ме побъркаха тия къдрави ануси.\r\nСлед минути дойде линейка и медиците се заеха да реанимират анусите, екип от психолози им оказваше подкрепа, а патрулка на МВР изплю петима полицаи, които тръгнаха към мен.\r\nИ почнах да бегам, бате! Автор:  ,  ", "date": "2019.06.07", "title": "Долнища на рояци и папараци. Джавкащи ануси"}
{"url": "https://www.actualno.com/analysis/es-i-zapadnite-balkani-vreme-za-stop-i-novo-nachalo-news_756599.html", "text": "           Безработица, бедност, бягство на младежта на Запад, националистически нагласи, цинично използване на историята (или по-скоро: романтично) като политическо оръжие…   Перспективата за присъединяване към ЕС на шестте страни е далечна и не е допринесла за това ситуацията в Западните Балкани да бъде толкова опасна, колкото бе след края на войните отпреди две десетилетия. Политиката на разширяване на Съюза се провали в това отношение.\r\nСега би било драстично политическо решение. ЕС би могъл да засили съпротивата след европейските избори и новите лидери, защото знае, че повечето граждани на ЕС не се интересуват от присъединяването на бедни и институционално обременени държави. Съюзът може напълно да се откаже от плана с цел един ден да наистина бъдат готови за присъединяване.  Тази политика на криене на главата в пясъка би била историческа грешка. Предупрежденията, че Китай, Русия и Турция след това ще разделят Западните Балкани помежду си, бяха бързо потвърдени. Кремъл обаче не се интересува от политическа стабилност, от появата на просветна и буржоазна демокрация в този регион, нито пък китайската комунистическа партия или турските автократи. Краят на напрежението между балканските етнически групи едва ли би бил възможен в този вариант. Няма значение дали проблемът е непосредствено до границите на ЕС.   Ето защо тук има предложение да се преработи връзката между Съюза и Западните Балкани. Тя включва следното: в рамките на десет години да бъде изграден съюз по модела на ЕС. Той ще включва премахване на всички тарифи, вътрешен пазар с четирите основни свободи, обща политика за енергетиката, телекомуникациите и транспорта. Строго погледнато, става въпрос за действително прилагане на правото на ЕС, тъй като всеки кандидат за присъединяване все пак трябва да го направи. \"Ние, ЕС, ви подкрепяме с пет пъти повече пари, които получавате като предприсъединителна помощ. Това са 60 милиарда евро, колкото ЕС изразходва за насърчаване на селското стопанство само за една година. И ако можете да направите всичко това, ние ще ви приветстваме заедно вместо, както сме правили досега, на етапи (рискувайки, че Сърбия ще блокира приемането на Албания след присъединяването или обратно)\", сякаш гласи посланието на Брюксел.    Нека да наречем тази оферта „Нов план на Шуман\". В изявлението на френския външен министър Робер Шуман от 1950 г. се отразява и днешната политическа задача за : „Европа не може да бъде установена наведнъж, нито с просто резюме. Тя ще излезе от конкретни факти, които първо създават солидарност на действията\", заключва австрийският всекидневник. ", "date": "2019.06.07", "title": "ЕС и Западните Балкани: Време за стоп и ново начало"}
{"url": "https://www.actualno.com/sciencelogy/marija-gabriel-bylgarija-stava-domakin-na-edin-ot-osemte-evropejski-superkomputri-news_756766.html", "text": "    На днешното заседание в Люксембург на Съвета на министрите по телекомуникации, българският еврокомисар по цифровата икономика и общество Мария Габриел обяви осемте държави, в които ще бъдат разположени центровете за европейски суперкомпютри на световно равнище. Това са България, Чехия, Финландия, Италия, Люксембург, Португалия, Словения и Испания, предаде агенция \"Фокус\".      „Днешният ден е исторически за Европа. Инвестицията на държавите членки, заедно със средствата от ЕС, е в размер на 840 милиона евро. Суперкомпютрите са в основата на европейското технологично лидерство и могат да направят успешно конкурирането със САЩ и Китай. Днес България прави решителна крачка напред като страна с потенциал за регионален лидер в областта на суперкомпютрите. Благодаря на българския премиер Бойко Борисов за подкрепата от началото на процеса, за който страната ни имаше ключова роля включително чрез конференцията през април 2018 г. в София.“, заяви Мария Габриел.   Комисарят подчерта, че тези суперкомпютри ще подкрепят изследователите, промишлеността и предприятията в Европа при създаването на нови приложения в широк кръг от области – от разработването на лекарства и нови материали до борбата с изменението на климата. Европейското съвместно предприятие за високопроизводителни изчислителни технологии EuroHPC е добър пример за сътрудничество между страните в ЕС, което стимулира иновациите и прави Съюза лидер на световно равнище в стратегически области.\r\n„Убедена съм, че новите центрове ще повишат конкурентоспособността на Европа. Но още по-важното е, че суперкомпютрите ще носят реални и измерими ползи за хората. Те ще играят важна роля в области като персонализираната медицина, създаването на лекарства, нови продукти и материали, биоинженерството, енергетиката и прогнозирането на времето“, заяви още българският еврокомисар Мария Габриел.   ", "date": "2019.06.07", "title": "Мария Габриел: България става домакин на един от осемте европейски суперкомпютри"}
{"url": "https://www.actualno.com/society/predlagat-banov-da-kupi-javorovata-kyshta-s-nadvzetite-pari-ot-partijnite-subsidii-news_756714.html", "text": "    Министърът на културата Боил Банов да закупи емблематичната Яворова къща в София с „надвзетите“ пари от , за да бъде тя съхранена за поколенията в автентичния ѝ вид. Това предлагат от сдружение „Словеса“ в писмо, изпратено до медиите.      \"Искрено се надяваме, че в Министерството на културата не са забравили за обещанието си държавата да направи необходимото, за да придобие къщата на Пейо Яворов на ул. „Г. С. Раковски” № 136 – един от най-ценните културни и архитектурни паметници на София, който съхранява паметта за един от най-обичаните български поети\", коментират от неправителствената организация.\r\nИ припомнят: Пейо Яворов и съпругата му Лора Каравелова живеят в тази къща до фаталната вечер на 30 ноември 1913 година, в която тя отнема живота си.  Домът на Яворов, в който се пазят ценни сбирки от ръкописи, първите му издания с автографи, оригинални фотографии и личната библиотека на поета, от години е частна собственост. има обновена фасада, но въпреки това е в аварийно състояние – тя се нуждае от скъп ремонт и цялостно конструктивно укрепване, за да бъде спасена, съхранена за поколенията, и за да може да продължи да функционира като литературен музей, отбелязват от сдружение „Словеса“.   През есента на 2018 г. къщата на ул. \"Г.С. Раковски\" №136 най-изненадващо беше обявена от за публична продажба с начална цена 1 628 758 лева, но тогава от Културното ведомство така и не направиха опит да придобият знаковата сграда – паметник на културата. Нещата обаче не бива да се отлагат и протакат безкрайно във времето - след като се изчистят тежестите върху имота и се изяснят спорните въпроси около собствеността на историческата сграда, редно е от Министерство на културата да предприемат всички необходими действия, за да закупят Яворовата къща на ул. „Г.С. Раковски“ №136, категорични са още от сдружението.   По думите на гражданите придобиването на дома на Яворов на ул. „Раковски“ от страна на държавата може да стане и с помощта на част от средствата, които политическите партии предстои да внесат в бюджета – както стана ясно, получаващите по право партии ще трябва да върнат „надвзетите“ пари за три години назад, чийто общ размер е близо 18,6 млн. лева. След като партиите върнат изплатените им в повече субсидии, ще има достатъчно голям финансов ресурс и за извършването на неотложния ремонт и укрепването на конструкцията на тази така знакова за София и за цяла България сграда, която още пази духа на великия Яворов, допълват от гражданското сдружение.     ", "date": "2019.06.07", "title": "Предлагат Банов да купи Яворовата къща с надвзетите пари от партийните субсидии"}
{"url": "https://www.actualno.com/crime/pijan-shofior-s-otneta-shofiorska-knijka-se-zabil-v-parkirana-kola-news_756769.html", "text": "    Пиян и неправоспособен водач е задържан от хисарски полицаи, съобщават от пловдивската полиция.      Автомобил \"Ланд Ровър\" без регистрационни табели се е блъснал в паркирано \"Пежо\" в ранния следобед вчера в село Мътеница.   При проверката било установено, че джипът е с прекратена регистрация, а 37-годишният мъж, който го управлявал, е с отнета шофьорска книжка.\r\nОсвен това тестът с дрегер показал, че той е употребил солидно количество алкохол над 2 промила.  С полицейска заповед нарушителят е задържан за срок до 24 часа.\r\nСъщия ден подобни действия били взети спрямо 34-годишна криминално проявена пловдивчанка, засечена от патрул на Трето РУ в областния град зад волана на лек автомобил \"Пежо\" под въздействие на наркотици.    ", "date": "2019.06.07", "title": "Пиян шофьор с отнета шофьорска книжка се забил в паркирана кола"}
{"url": "https://www.actualno.com/society/novinite-naj-vajnoto-za-denja-7-uni-news_756820.html", "text": "    Редакционният екип на ви представя най-важните новини за изминалия ден, 7 юни.        „От България Русия е получила писмеността и християнската вяра, а от Русия България е получила свобода. Никога няма да забравим това“, цитира Радев думите на академик Дмитрий Лихачев, отбелязва още агенция \"Фокус\".   Настоящият модел на световни икономически отношения е в криза, а опитите на САЩ да доминира над света, използвайки долара за натиск, водят до търговски и реални войни. Така руският президент Владимир Путин коментира глобалните икономически процеси и тенденции на Международния икономически форум в Санкт Петербург.     Министърът на културата Боил Банов да закупи емблематичната Яворова къща в София с „надвзетите“ пари от партийните субсидии, за да бъде тя съхранена за поколенията в автентичния ѝ вид. Това предлагат от сдружение „Словеса“ в писмо, изпратено до медиите. \"Атака\" и Волен Сидеров не могат да преглътнат резултатите на ВМРО на евроизборите. В това е убеден лидерът на ВМРО, вицепремиер и военен министър Красимир Каракачанов.     Изборите отминаха, но проблемите на България си останаха. А когато има проблеми, политическите стратегии са две. Едната е те да се решават, другата - да се замазват и замитат под разни черджета. При нас втората стратегия се ползва изключително активно, като най-много политическа смет може да се намери под патриотичната черга. \"Преструваме се да ви приветстваме и се преструвате, че искате да се присъедините\". Това е злощастното състояние на отношенията между Европейския съюз и шестте страни от Западните Балкани (Албания, Босна и Херцеговина, Косово, Черна гора, Северна Македония, Сърбия). Нещо като разновидност на шегата от дните на социализма, според която комунистическите икономически плановици действат така, сякаш плащат на работниците, а работниците се преструват, че работят.  Предизборната надпревара за сваляне на данъците продължава. Към офертите на ДПС и БСП за сваляне на ДДС за основни храни и лекарства вече се включва и ГЕРБ. В четвъртък премиерът Бойко Борисов обяви пред журналисти в парламента, че обмислят да се премахне ДДС върху книгите. \"Отдавна го обмислям с Владислав Горанов. Там можем да направим да няма данък, защото образованието винаги ни е било приоритет. И в този мандат се дадоха толкова пари за образование, за учителски заплати, че това е капчица в морето – данъкът върху книгите\", обясни Борисов. Тереза Мей подаде оставка като лидер на Консервативната партия на Великобритания, съобщи Би Би Си.\r\n \r\nПрочети още : https://www.actualno.com/bulgaria/tereza-mej-podade-ostavka-news_756790.html\r\n© Actualno.com ", "date": "2019.06.07", "title": "Новините: Най-важното за деня, 7 юни"}
{"url": "https://www.actualno.com/starazagora/otlichiha-134-ma-dobrovolci-pomagali-sled-burjata-v-stara-zagora-news_756745.html", "text": "    134-има доброволци отличи днес кметът на Стара Загора Живко Тодоров за активното им участие в дейностите за отстраняване на последиците от разразилата се силна буря в града миналата седмица. „Искам да благодаря лично на всеки един от тях за безвъзмездния труд, за ангажимента, който имаха към града и общината. Докато други снимаха в социалните мрежи и качваха последиците от бурята, тези хора работиха денонощно, за което им благодаря. Това им прави чест. Показва, че са достойни граждани на Стара Загора“, обърна се към доброволците Тодоров. Участвалите в разчистването на Града на липите от изпочупени дървета, клони, наноси от камъни, земна маса и листа получиха почетни грамоти и подаръци от общината. Сред наградените са представители на Спортния клуб за риболов, на гражданското доброволческо обединение „Брат за Брата“, на фен клуба на \"Берое\", на дружество „Грийн Партнърс-БКС“, на „Трейс Груп Холд“, на Държавното горско стопанство и Регионалната дирекция по горите, както и активни служители от  общинското звено \"Озеленяване и комунални дейности\". Сред отличените е и Никола Чакъров, млад кмет на Стара Загора, а кметът Живко Тодоров съобщи, че с помощта на старозагорска фирма ще се реализира идеята на Никола празни общински пространства да се изрисувани с ликовете на български патриоти.       ", "date": "2019.06.07", "title": "Отличиха 134-ма доброволци помагали след бурята в Стара Загора"}
{"url": "https://www.actualno.com/plovdiv/s-proekti-za-nad-700-000-lv-rakovski-shte-pravi-remont-na-chitalishte-i-shte-pomaga-na-vyzrastni-v-risk-news_756574.html", "text": "     Два проекта за над 700 000 лева се готви да реализира община . Социална услуга за хора с увруждания и саниране и ремонт на читалищито в село Стряма са проектните предложения, с които общинската администрация в града кандидаства за финансиране. \"Повишаване на достъпа до услуги, които са на достъпна цена, устойчиви и висококачествени, включително здравни и социални услуги от общ интерес - община Раковски“ и наименованието на първия проект.       Целта му е подобряване на достъпа на възрастни в риск, хора с увреждания и такива, над 65 г., които са в невъзможност за самообслужване до услуги за социално включване и здравеопазване. Идеята е да се осъществи надграждане на виртуален \"Център за предоставяне на интегрирани услуги в семейна среда\" в общоната. Неговата функция е почасово предлагане на услуги за социално включване в домашна среда. Сред предлаганите възможности са предоставяне на интегрирани услуги за възрастни в риск - лица с увреждания и лица над 65 г. в невъзможност за самообслужване, съобразени с техните индивидуални потребности и желания. Основни цели на проекта са: преодоляване последиците от социалното изключване и бедността; повишаване на професионалните умения и мотивация на наетите в центъра домашни санитари чрез провеждане на обучения; психологическа подкрепа; предоставяне на възможности за връщане на реалния пазар на труда на лицата, полагащи грижи за близките си с увреждания.   Предвидено е грижите да се предоставят в рамките на 12 месеца, като цялата продължителност, включително сформиране на центъра и подбор и обучение на персонала, предоставяне на интегрираните услуги и заключителен етап, следва да обхванат общо две години. Стойността на този проект е около 400 000 лева. В надградения на територията на община Раковски център, е планирано да се предлагат услуги основно в домашна среда. Те ще бъдат извършвани от 50 санитари, социален работник, психолог и медицинска сестра. Предвидено е персоналът да обгрижва 50 потребители - възрастни в риск, лица с увреждания и лица над 65 г., които са в невъзможност за самообслужване.\r\nСъобразно интегрирания и иновативен характер на услугите в този проект, първоначално ще бъдат изготвени индивидуални оценки на потребностите. А функцията на центъра е да осигурява подкрепа на развитието на всеки отделен човек, поддържане и придобиване на нови способности и самостоятелност на потребители от уязвимите групи. Чрез проекта следва да бъде постигнато и подобряване достъпа до здравеопазване, промоция на здравето и социално включване. Идеята за създаденото проектно предложение е съвместна между общината и МИГ \"Раковски\" и е по Оперативна програма \"Развитие на човешките ресурси\".  Вторият проект, по който община Раковски кандидства, е по Оперативна програма \"Програма за развитие на селските райони\" и е с наименование \"Внедряване на енергийно-ефективни мерки за предоставяне на качествени обществено-културни услуги от Народно читалище \"Христо Ботев\" с. Стряма\". Тук се планират демонтаж на дървена дограма по прозорци и врати и доставка и монтаж на нова РVС дограма, топлоизолация на външни стени с топлоизолационна система тип EPS, топлоизолация на покрив с топлоизолация от каменна вата и минерална вата. Стойността на този проект е 320 000 лева.  ", "date": "2019.06.07", "title": "С проекти за над 700 000 лв. Раковски ще прави ремонт на читалище и ще помага на възрастни в риск"}
{"url": "https://www.actualno.com/europe/rusija-shte-dostavi-c-400-v-turcija-do-2-meseca-news_756817.html", "text": "    Русия ще започне да доставя системи за въздушна отбрана С-400 в Турция до два месеца, заяви в петък ръководителят на държавния отбранителен конгломерат „Ростех“, цитиран от AFP, предаде \"Фокус\".      \"Всичко върви добре с турците. Надявам се, че ще започнем да изнасяме (системите) до около два месеца,\" каза Сергей Чемезов по руския телевизионен канал NTV.\r\n\"Предвидените пари са изразходвани, технологията е произведена. Ние завършихме обучението на необходимия брой военнослужещи\", каза той.\r\nПокупката на С-400 от Турция предизвика остри реакции в САЩ, а представители на Пентагона предупредиха за \"опустошителни последици\" за членката на НАТО, която също така планира да закупи изтребители F-35 от САЩ.     Вашингтон иска Турция да избере американските ракети \"Пейтриът\" вместо системата С-400, но президентът Реджеп Тайип Ердоган заяви, че Русия е направила по-добро предложение.\r\nТой каза тази седмица, че Турция е \"решена\" да купува от Русия.\r\nРуските агенции съобщиха, че покупката се отнася до четири системи на стойност 2,5 милиарда долара.     ", "date": "2019.06.07", "title": "Русия ще достави C-400 в Турция до 2 месеца"}
{"url": "https://www.actualno.com/society/neno-dimov-problemyt-s-natura-2000-e-izkluchitelno-seriozen-greshkite-sa-bezbroj-news_756621.html", "text": "     е изключително сериозен, грешките са безброй. Това каза министърът на околната среда и водите Нено Димов по време на парламентарен контрол в отговор на въпрос относно липсата на данни за България по Натура 2000.      „Твърдението, че България е единствената, която не е докладвала на ЕК по проектите за местообитанията и птиците, не е коректно. Докладването за птиците още не е започнало, тъй като първият срок за предаване е 31 юли 2019 г.“, заяви Димов.   Той посочи, че настоящото докладване за периода 2013 – 2018 г. е обвързано с резултатите от проведен мониторинг и определянето на състоянието на типовете природни местообитания и видове в рамките на проект „Анализи и проучвания на видовете и природните местообитания“.\r\nМинистърът разкри, че забавянето на докладването е вследствие на многократните обжалвания, като са загубени повече от три години в процедури по обжалване.  Той обясни, че санкции могат да бъдат наложени, ако страната изобщо не докладва,тъй като тогава ще е налице нарушение по директивата.\r\n„Почти 35% е Натура 2000 в България и сме на трето място в ЕС. При всички положения проблемът е изключително сериозен, териториите са много големи, грешки са безбройни.   Свидетели сме на това, че в Натура 2000 има предприятия, които са строени по времето на комунизма, има летища, има гробища. Надявам се проектът, който най-сетне стартира и който три години мина през процедура на обжалване, да внесе яснота“, обясни Нено Димов.     ", "date": "2019.06.07", "title": "Нено Димов: Проблемът с Натура 2000 е изключително сериозен, грешките са безброй"}
{"url": "https://www.actualno.com/viewpoint/azbuchnik-na-bylgarskija-haos-ako-news_755545.html", "text": "    Една от най-двусмислените думи в българския език е АКО/обикновено вървят заедно с НО/. Наш писател закачливо ги определя като най-курвенските съюзи в българската граматика. Бих добавил – със съдбовно значение за българския хаос. Можете да се уверите сами.      АКО бяхме спасили Васил Левски по пътя му към бесилото, каквато възможност е имало (бил е охраняван само от няколко заптиeт), то днес нямаше още да „носим срама на челото”.\r\nНО чий портрет тогава щяха да зачукват с пирони по стените на канцелариите си президенти, министър-председатели, министри и стотици други държавни мъже и жени? В паметта и идеалите на кого щяха лицемерно да се кълнат, докато вършат обратното?\r\nАКО не бяхме съсекли Стефан Стамболов, навярно външната ни политика, особено по отношение на Русия, би била далеч по-независима и достойна.  НО тогава около чий незабележим паметник в градинката край „Кристал” щяха да лежат, да си приказват безгрижно, да се целуват и пият   бира софийските тийнейджъри, къде щяха да изхвърлят бутилки, опаковки, спринцовки и други боклуци?\r\nАКО не бяхме убили Алеко Константинов, Гео Милев, Никола Вапцаров  щяхме ли днес в училище да изучаваме безсмъртното им творчеството така  задълбочено? Азбучна истина е, че един поет става безсмъртен, когато бъде убит.\r\nНО има ли някакво значение това, когато изборите отново се правят от Бай Ганьо, Гочоолу, Дочоолу и Данко Хаирсъзина, когато животът отново е „озъбено свирепо куче”, а голямата част от народа отново очаква кога „септември ще бъде май”.    АКО се бяха сбъднали националистичните мечти на нашите деди и  България беше на три морета, щяхме да имаме една от най-големите крайбрежни ивици в Европа.\r\nНО това щеше ли да ни попречи да я бетонираме от край до край, цялата, както сме бетонирали сега крайбрежната ивица по Черноморското ни крайбрежие и все така да предпочитаме да ходим на море в Гърция?\r\nАКО бяхме запазили неутралитет през Втората световна война, ако това би било възможно, щяхме ли да станем Швейцария на Балканите?\r\nНО ако бяхме станали Швейцария на Балканите, тогава навярно Швейцария от срам щеше да си смени името, не мислите ли?\r\nАко го нямаше Народния съд, ако не беше избит цвета на българската нация, днес тя щеше да бъде различна. Хора като Георги Димитров, Вълко Червенков, Пенчо Кубадински, Тодор Живков, Бойко Борисов, Цветан Цветанов, Цецка Цачева, Сергей Станишев,  други като тях щяха да бъдат писари, шофьори, масажисти, телохранители, пазачи или други нужни на обществото хора с най-различни професии, но не и политици.   НО в България винаги има Народен съд и ако нямаше този, щяхме да измислим друг, за да направим така, че пак да ни управляват неграмотните, крадливите и продажните.\r\nАКО ние не бяхме толкова апатични и страхливи, щяха ли да ни се подиграват политическите партии на измислените избори или щяхме да се разбунтуваме и да ги изметем? Щяхме да изберем да ни управляват хора почтени и отговорни, хора с визия и вдъхновение. България щеше да бъде напълно различна, много по-привлекателна.\r\nНО ако страната ни би била толкова различна и привлекателна, децата ни нямаше да я напуснат, за да работят в чужбина и у нас безработицата щеше да рязко да се увеличи. А сега безработицата, както казва статистиката, е близо до нулевата, което е национален повод за гордост.\r\nАко България не беше населена въобще, ако нямаше магистрали, тунели, язовирни стени, пристанища, небостъргачи, бетони покрай морето, апартаменти и къщи за гости, тогава и нас нямаше да ни има, нямаше да има никакви хора, никакви българи, нито един.\r\nНо пък щеше да бъде толкова красиво – като картичка! Ех, АКО, АКО!... Автор:  __  ", "date": "2019.06.07", "title": "Азбучник на българския хаос: АКО"}
{"url": "https://www.actualno.com/actualno/dylgyt-kym-istinata-i-poukite-ot-chernobil-news_756284.html", "text": "    Aко oще не сте го гледали, то вероятно сте поне подразбрали, че след \"Игра на тронове\" HBO пусна нов сериал, твърде близък до нас и твърде важен за споделената ни със СССР история - \"Чернобил\". Този сериал се гледа по различен начин по целия свят. За масовата американска публика е нещо зрелищно, но вместо със зомбита, с радиация и соцекзотика. За жертвите на аварията - болезнено припомняне на събитията от 26 април 1986 г. За вероятно половината източноевропейци - въздъхване, че онези времена са свършили. За другата половина източноевропейци - вероятно пропагандна война на Америка срещу Русия, измислици, русофобщини, поредното легитимиране на Запада през атаките срещу комунизма.      Тези спорове ще оставим на хората, които ще си ги водят - макар, че е ясно, че предварителното отношение, което човек има към онази епоха, така или иначе ще определи и отношението му към сериала. Друго обаче е важно: в последния епизод имаше една хубава реплика на професорът по ядрена физика Валери Легасов. Застанал пред трибунала, водещ делото за аварията, и отговорен да обясни какво е предизвикало аварията в Чернобил, той каза: Ние впрочем казваме нещо сходно у нас: \"С лъжи може да стигнеш далеч, но не може да се върнеш обратно\".  Казаното, макар и по повод избухване на реактор, е валидно в много по-широк контекст. Натрупването на лъжи изглежда  безопасно на политическият елит; интересът им към лъжата стига до там дали има опасност някой да ги прати в затвора - и щом стигнат до спасителния бряг на \"не е морално, но е законно\", както често ставаше с \"Апартаментгейт\", въздъхват спокойно, сигурни в необезпокояваното им бъдеще. \r\nСамо че не става така; струпването на лъжи винаги водят до определен тип експлозия - тя просто не е мигновена, а със закъснител. \r\nЛъжите на Прехода избухнаха в многомилионна емиграция.    Радиацията на фалшивите новини и обратното на тях - лъжите на неолибералния елит - избухнаха в огромна бразда, която раздели маниакално българското общество. \r\nЛъжите на вестниците избухнаха срещу самите тях - в отлив на читатели и краят на хартиените издания. \r\nЛъжите на властта - колкото и бавно да става - все повече оформят бъдещия ѝ край, който се отлага единствено поради липсата на алтернативен играч: в момента, в който той се появи, краят ще стане възможен.\r\nЛъжите на брокерите винаги избухват в пукване на имотния балон, рано или късно.\r\nЛъжите на социолозите се обърнаха срещу тях и доведоха до спад на доверието към проучванията им.   Лъжите на Цветанов се обърнаха срещу него и той попадна в , от който нямаше как да избяга.\r\nВ политическите среди винаги се мисли, че лъжата е прекият маршрут към успеха, супер магистралата, по която минават толкова много хора, че вече има задръстване, а от теб зависи дали да назначиш катаджията, който да те глоби за високата скорост. Но няма как: дългът към истината винаги се плаща, независимо от радиацията на измамата. Автор:   ", "date": "2019.06.07", "title": "Дългът към истината и поуките от \"Чернобил\" "}
{"url": "https://www.actualno.com/europe/putin-predstavi-na-sveta-mirolubiva-rusija-news_756582.html", "text": "    На Петербургския международен икономически форум Владимир Путин проведе традиционната среща с ръководители на водещи информационни агенции. Това пише руското издание „Независимая газета“, цитирано от агенция \"Фокус\", правейки обобщен анализ на посланията, отправени от стопанина на Кремъл.       беше питан за всички значими световни събития и икономически проблеми. Путин критикува САЩ и Европа за ред действия, но като цяло настояваше за необходимостта от устойчиво международно сътрудничество. Президентът на САЩ Доналд Тръмп за пореден път получи от Русия сигнали за готовност за подобряване на отношенията.   Всичко започна с разговор за състоянието на глобалната сигурност. напомни за излизането на САЩ от редица международни договори, свързани със сигурността.\r\nКато цяло, състоя се поредния епизод на изявления, че за нарушаването на стабилността е виновна другата страна. От новите предложения, които направи президентът на Русия, трябва да се отбележи неговия призив да бъдат събрани на преговори за ядрените оръжия всички техни притежатели, в това число и неофициалните. При това Путин даде да се разбере, че отделни изявления на Тръмп по тази тема му харесват.  В хода на срещата Путин отправи много миролюбиви послания, в това число на няколко пъти каза добри думи по адрес на САЩ и Тръмп, но без да забравя да отбележи грешките, които САЩ допускат. В отговор на представителя на Иран, президентът на Русия посъветва всички в света да се опитат да подобрят отношенията си със САЩ. Впрочем Путин защити и Иран от нападките, като заяви, че в момента това е най-проверяваната страна в света по отношение на ядрените технологии.\r\nРуският президент също така обясни на американците, че Москва няма никакви военни интереси във Венецуела, а на европейците каза, че Русия е последната страна, заинтересована от разпад на ЕС, който е един от основните търговски партньори на Руската федерация. Отделни думи за желание за нормализиране на отношенията бяха казани и по адрес на Великобритания, поясняват още руските медии.    ", "date": "2019.06.07", "title": "Путин представи на света миролюбива Русия"}
{"url": "https://www.actualno.com/curious/6-hitri-trika-za-mikrovylnovata-pechka-news_756588.html", "text": "    Микровълновата фурна е наистина много голямо удобство, което всяка съвременна домакиня може да има в кухнята си. Тя спестява много време, усилия и ангажираност. А с нея можете да направите толкова много неща.      Представяте ли си колко време ще ви отнеме да стоплите вода без помощта на микровълновата? Много хора твърдят, че микровълновата фурна може да бъде вредна, но всъщност тя може да направи живота ви много по-лесен.   Ако нямате достатъчно време да готвите, нямате завидни кулинарни умения или просто не ви се занимава, микровълновата може да ви бъде много полезна. С нея не само можете да притопляте ястията си, но и да правите куп други домакински неща. С нея можете дори да готвите. Сега ще ви запознаем с няколко трика, които със сигурност ще ви улеснят много при използването на микровълновата фурна и готвенето.    1. Разтопяване на масло или шоколад - Ако нямате микровълнова ще се наложи да разтапяте шоколада и маслото в тиган, което отнема доста време. Другият плюс е, че няма да има нужда да замърсявате кухненски принадлежности. Единственото, което може да се обърка е шоколада да изгори. Заради това правете паузи през 30 секунди и разбърквайте хубаво докато се получи резултата, който искате. 2. Изстискване на лимон - То понякога може да се окаже доста трудна задача, особено ако лимонът не е добре узрял. За да се улесните при изстискването, можете да го сложите в микровълнова за няколко секунди. Лимонът ще стане значително по-мек и изстисването му ще е много по-лесно.    3. Бързо обелване на чесъна - Остатъчният аромат, който остава върху ръцете след беленето на чесън е много неприятен и трудно се премахва. Ако искате да обелите чесъна много по-лесно и бързо, и да забравите за неприятния аромат, можете да сложите цяла глава в микровълновата за половин минута. След това ще се справите много по-лесно с него.     4. Узряване на банани - Ако сте си закупили зелени банани, чийто вкус не харесвате, можете да забързате узряването им с помощта на микровълновата. Направете дупки по повърхността на банана с вилица,след което ги поставете в микровълновата за 1-2 минути. Този трик е полезен и в случаите, когато искате да приготвите сладкиш и ви трябват добре узрели банани. 5. Изсушаване на билки - Микровълковата може да изсуши билки като розмарин и мащерка например. По-деликатните билки надали ще издържат на силата на уреда, за това не ви съветваме да рискувате с тях. Просто е нужно да поставите билките между две салфетки и да ги сложите в микровълновата за 1-2 минутки.  Така ще получите вкусни, сушени билки, които можете да сложите в ястията или коктейлите си. 6. Направата на вкусно брауни - Ако сте любители на сладкото, но не обичате да готвите, то нашето предложение е брауни, приготвено с помощта на микровълнова. То не изисква много продукти и усилия за направата му. Нужно е еднинствено и само да сложите всички съставки в чаша и да сложите в микровълновата за 45-60 секунди. Точна рецепта за брауни можете да намерите в интернет. След като откриете тази, която най-много ви допада, остава само да сложите продуктите в чаша и да пуснете микровълновата фурна. ", "date": "2019.06.07", "title": "6 хитри трика за микровълновата печка"}
{"url": "https://www.actualno.com/politics/trymp-prekaljaval-s-twitter-novijat-prezident-na-salvador-uvolnjava-chrez-nego-news_756545.html", "text": "    Ако си мислите, че американският президент Доналд Тръмп работи твърде много през Twitter, представете си какво става в Салвадор.      Новият президент на Салвадор използва социалната мрежа, за да управлява страната, пише Евронюз.   37-годишният Наиб Букеле дойде на власт след умела употреба на социалните мрежи.\r\nТой положи клетва в събота и използва Twitter, за да уволни няколко високопоставени служители. Първите отстранени бяха роднини на предишния президент Салвадор Санчес Серен.  Букеле заповяда в Twitter на директора на комисията за добив на електроенергия от водоизточници, да уволни дъщерята на Серен и да не наема друг човек на поста, заеман от нея.\r\nНовият президент е голям привърженик на социалните мрежи и има 700 хиляди последователи в Twitter.   Някои от привържениците на президента са доволни от новата форма на управление.    Депутати от опозицията, обаче, нарекоха Twitter управлението \"автократично\" и припомниха, че Салвадор не е монархия и Букеле не е крал. ", "date": "2019.06.07", "title": "Тръмп прекалявал с Twitter? Новият президент на Салвадор уволнява чрез него"}
{"url": "https://www.actualno.com/politics/aleksandyr-simov-nishto-sistemno-njama-v-predlojenieto-da-se-sprat-subsidiite-za-partiite-news_756561.html", "text": "    \"Смешно е да се говори за каквато и да е смяна на системата. Нищо системно няма в предложението да се спрат . Днес като политическа пиратка трябва да се занимаваме с темата за субсидиите, защото ГЕРБ и Бойко Борисов са решили да променят системата. Именно те я създадоха. Дори да приемем, че някъде има популизъм, да го бориш с див популизъм е лудост.\" Това заяви депутатът от БСП Александър Симов в интервю за bTV.      \"Александър Симов е най-неподходящият човек да защитава тази теза, защото той е може би единственият човек от БСП в парламента, който получава заплата отсубсидията на партията\", контрира от своя страна депутатът от ГЕРБ Маноил Манев.   \"Давате ли си сметка, че в момента шизофренията на БСП отново е в действие. До вчера в предизборните студия те говореха как ще променят системата, а сега пък я защитават\", допълни той.\r\nАлександър Симов от своя страна отрече да защитава системата и нарече говоренето на ГЕРБ \"политически анекдоти\".  Пламен Христов от \"Воля\" заяви, че няма как партията да не подкрепи \"Още преди мандата на сегашното НС ние инициирахме референдум, в който един от въпросите беше премахването на субсидията за партиите. След това бяхме единствената опозиционна партия, която подкрепи другия референдум за намаляване на субсидията от 11 на 1 лев. Следващата ни инициатива беше за Бюджет 2017, където внесохме предложение за намаляване на субсидията. В Бюджет 2018 отново го предложихме, но дори не влезе за разглеждане в комисия\", обясни Христов.\r\n\"Имаме една и съща опорна точка от противниците на това положение ( – за 1 лев партийна субсидия) и тя е, че това е кризисен пиар. ГЕРБ е първа политическа сила, няма нужда от такова нещо.\" Това заяви депутатът от ГЕРБ Десислава Атанасова и представи свое и на колегите ѝ предложение за намаляване на от 2016 година.   Атанасова обяви за несериозна и тезата, че предложението за 1 лев се лансира, за да не се обръща внимание на доклада с препоръките на ЕК към България. Там има само 4 препоръки, каза тя.    Същевременно депутатът от БСП Явор Божанков беше категоричен – Европа ни каза, че няма да ни приеме в Шенген и всъщност инициативата е като във филма „Да разлаем кучетата”. Освен това на дневен ред са проблемите с цената на тока и цената за изтребителите F-16. Субсидията трябва да бъде намалена, но не прекалено малка – тя трябва да е разходно ориентирана, подчерта той и добави, че е важно как се изразходва, защото не се знае.\r\nПопитан от Нова телевизия под каква граница на субсидията ще влезе сенчестият бизнес в партиите – под 7 лева ли, под 5 лева ли, Божанков отговори, че БСП ще прави анализ. Ако ГЕРБ истински искаха намаление, щяха да го направят досега – ГЕРБ имат десетки милиони сметка и само от европари ще се справят, голяма партия като БСП също ще се справи, но малките партии нямат никакъв шанс, подчерта депутатът от БСП. ", "date": "2019.06.07", "title": "Александър Симов: Нищо системно няма в предложението да се спрат субсидиите за партиите"}
{"url": "https://www.actualno.com/america/ujnoamerikanskijat-ikonomicheski-syuz-se-gotvi-za-svobodna-tyrgovija-s-es-news_756544.html", "text": "    Европейският съюз и търговският блок на Южна Америка \"Меркосур\" ще подпишат споразумение за свободна търговия. Думите са на президента на Бразилия Жаир Болсонаро, който благодари на президента на Аржентина Маурисио Макри за работата му по проекта, предаде БГНЕС.      В края на юни предстои среща на високо равнище между страните от ЕС и държавите от \"Меркосур\" - Бразилия, Аржентина, Уругвай и Парагвай, като двата блока се надяват именно тогава да бъде финализирано споразумението.   Жаир Болсонаро съобщи новината по време на посещение в Аржентина. Президентът на Бразилия каза още, че неговата страна и съседите им обсъждат създаването на обща валута, която да носи името \"реал песо\", обединяващо имената на валутите на Бразилия и Аржентина. На Уругвай и Парагвай щяло да бъде предложено да се присъединят към общата валута. ", "date": "2019.06.07", "title": "Южноамериканският икономически съюз се готви за свободна търговия с ЕС"}
{"url": "https://www.actualno.com/business/taneva-de-fakto-prizna-che-tarikati-s-kyshti-za-gosti-mogat-da-plashtat-po-malki-globi-news_756557.html", "text": "    Глобите за къщите за гости няма да се платят от българския данъкоплатец и ще се постараем да вземем всичко дължимо. Това заяви новият-стар земеделски министър Десислава Танева.      Нарушителят плаща, подчерта Танева, позовавайки се на европейските правила, но можело да се претендира какъв да е размерът на глобата – това е основната цел на от Върховния административен съд (ВАС) методика за налагане на санкции след плащане по проекти по ПРСР за периода 2007-2013 година. Не искам да вярвам, че методиката е направена \"пунта мара\", добави Танева. Тя така и не каза кой е бил директор, когато методиката е издадена от Държавен фонд \"Земеделие\" (ДФЗ), но до август, 2013 година – годината, когато е пусната методиката, е подалият оставка досегашен земеделски министър Румен Порожанов. Порожанов си тръгна точно заради къщите за гости и скандалът със зам.-икономическия министър .   Сключени са 1030 договора за къщи за гости по стария период на Програмата за развитие на селските райони (ПРС) т.е. 2007 – 2013 година, правят се 746 къщи, обясни Танева. Тя призна, че още при предишния ѝ мандат имало сигнали за злоупотреби, но може би не били твърде много и значими. При 130 проверки, са издадени 80 акта, по 65 има процедури за събиране на санкциите, даде статистика земеделският министър.\r\nЩо се отнася до въпроса каква е максималната санкция – дали може да има конфискация на имоти, Танева уточни, че само се връщат средства.  Танева посочи и още една възможност за измама – имало възможност и се правели туристически атракции към къщи за гости, пак с европари. Можело и от там да станат измами, в случаи на къщи за гости, които всъщност са си частни вили. Танева подчерта, че туристическите атакции са допустими по еврозаконодателство, а че нашият манталитет е друг т.е. да правим измами, е наш проблем. Бяха дадени и примери за проекти за атракции и цената им - 390 000 лева да се прави ресторант с ограда, 140 000 лева за обучителен център.\r\nЗемеделският министър каза и, че ще бъдат проверени 14 проекта за къщи за гости, за които има сериозни основания да се смята, че са направени с нарушения, като покани всички желаещи медии да отидат заедно с проверяващите на място и да видят какво е действителното положение.    ", "date": "2019.06.07", "title": "Танева де факто призна, че тарикати с къщи за гости могат да плащат по-малки глоби"}
{"url": "https://www.actualno.com/politics/poredno-naprejenie-sred-patriotite-simeonov-schita-che-bez-ataka-ne-bi-trjabvalo-da-moje-news_756590.html", "text": "    В „Обединени патриоти“ сме се събрали да вършим работа и личните отношения трябва да остават на заден план. Това каза пред журналисти в парламента лидерът на НФСБ Валери Симеонов, предаде агенция „Фокус“. Попитан дали може да има без „Атака“, Симеонов обясни, че коалицията се състои от три партии. „Значи без „Атака“ не би трябвало да може“, каза още той.      На въпрос дали , Симеонов уточни, че няма никаква промяна в отношенията. „Няма промяна от вчера и от онзи ден. Говоря си с всички и за мен тази обстановка на обвинения, на упреци, на противопоставяне не ми е приятна. И бих препоръчал на колегите да намерят нормален начин да водят своите взаимоотношения“, посочи Симеонов.   Лидерът на НФСБ подчерта, че още през 2017 г. е казал, че трите партии не са се събрали да се обичат, а да вършат работа и да се изпълнява програмата, под която са се подписали. „Така че тук личните отношения не би трябвало да доминират, не би трябвало да имат значение. Всеки представлява партия и стотици хиляди избиратели, пред които е отговорен. И би трябвало личните отношения да остават на заден план, а не както в последно време всички се фокусират в личните отношения на моите партньори, които естествено, че не са образец за подражание“, заяви Симеонов.\r\nТой обясни, че засега не се очертава провеждането на Коалиционен съвет. „Защото тогава пък аз трябва да слагам синя каска, а пък не искам да се изживявам като умиротворител“, подчерта Валери Симеонов.  \"Искам да направим преглед на програмата за управление\". Това каза междувременно вицепремиерът, министър на отбраната и лидер на ВМРО в ефира на Нова телевизия.\r\nПопитан има ли механизъм, по който лидерът на \"Атака\" Волен Сидеров да бъде изключен от \"Обединени патриоти\", Каракачанов подчерта: „Това, че съм министър на отбраната не ми дава основание да се държа като фатмак. Това е въпрос на възпитание. Ако някой не иска, ще използвам една турска поговорка - „Насила хубост не става“. „Който иска да се развива самостоятелно, ще му пожелая успех. Аз мисля, че в управлението няма никакъв проблем\", поясни Каракачанов.   По-рано в ефира на bTV критикува остро ВМРО относно резултата на партията на изборите за Европейски парламент. \"ВМРО надвишават в пъти партийната субсидия. На тези избори те са изхарчили над 6 милиона. Главният им разход е за застъпници. Не поздравих Каракачанов в изборната нощ, защото няма как да подкрепя една измама\", категоричен бе Сидеров.     ", "date": "2019.06.07", "title": "Поредно напрежение сред патриотите: Симеонов счита, че без \"Атака\" не би трябвало да може"}
{"url": "https://www.actualno.com/crime/romyt-ubil-41-godishen-asenovgradchanin-beden-sym-iskam-da-me-pusnat-news_756572.html", "text": "     Това решение потвърди Апелативен съд-Пловдив, като мярката е окончателна. В съда стана ясно, че по-големият от двамата извършители, който е на 17 г., е индивидуален ученик в 10-ти клас и едновременно с това, работи в строителството.       , заяви уверено пред магистратите 17-годишният Митко Асенов, оправдавайки постъпката си. В защита на момчето, адвокатът му подчерта, че той не е обвинен в , а е привлечен като обвиняем за грабеж и с този мотив поиска подопечният му да бъде освободен.        Припомняме, че той е обвинен в убийство, извършено по особено жесток и мъчителен за жертвата начин. Това каза в съдебната зала извършителят на жестокото деяние. Служебният адвокат на непълнолетния убиец заяви, че едва ли момчето ще се укрие, ако бъде пуснато на свобода, тъй като живее на постоянен адрес в Асеновград заедно с майка си. Защитникът поиска той да остане под наблюдението на инспектор от Детска педагогическа стая. По думите му, липсвали доказателства, че след извършване на убийството Исмаил е опитал да се прикрие.\r\nАдвокатът уточни, че към момента 15-годишният е с чисто съдебно минало. Срещу него не се водели други дела, а имало само преписки в Детска педагогическа стая, но ромът не е привлечен като обвиняем по нито една от тях.    ", "date": "2019.06.07", "title": "Ромът, убил 41-годишен асеновградчанин: \"Беден съм. Искам да ме пуснат!\""}
{"url": "https://www.actualno.com/balkani/ubijstva-na-migranti-v-belgrad-news_756551.html", "text": "    Втори за няколко дни бе убит в Белград. Последното престъпление се е случило тази нощ, предаде БГНЕС.      Предният ден бе убит 21-годишен афганистанец, който от две години е живял в Белград.  Националността на втория пострадал все още е неизвестна. Той е бил прободен с нож 24 пъти, съобщиха от Спешната помощ в Белград. Инцидентът стана в квартал Кърняча.    ", "date": "2019.06.07", "title": "Убийства на мигранти в Белград"}
{"url": "https://www.actualno.com/analysis/serialyt-chernobil-vylnuvasht-i-choveshki-no-i-s-konkretni-netochnosti-news_756424.html", "text": "    Представяме ви втората част от мнението на руския журналист Леонид Бершидски изказано пред американското издание „Блумбърг относно сериала \"Чернобил\" . той разкри позитивите подобен сериал да бъде направен в Русия или друга страна от съветския блок. Във втората ще ви разкрием мнението му за конкретните неточности в сериала.      Недостатъците на сериала, свързани с достоверността, едва ли ще бъдат забелязани от западните зрители, но и от по-младите поколения граждани в постсъветските страни. Продуцентите са положили сериозни усилия да пресъздадат материалната култура на късния съветски период, макар често всичко да изглежда така, сякаш вещите са намерени на битпазар.   Някои пропуски вероятно е било невъзможно да се избегнат, дори и създателите да са знаели за тях – например, съвременна пластмасова дограма в стари съветски сгради. Има немалко такива грешки. Например Чернобил е твърде далеч от Москва, за да се стигне с хеликоптер, така че всъщност правителствената комисия, изпратена там скоро след инцидента, е летяла до Киев със самолет, а след това стига до мястото с кола.\r\nОсвен това Борис Шчербина, заместник-председател на Министерския съвет на СССР, не би могъл и да си помисли да заплаши проф. Валери Легасов, почетен член на Съветската академия на науките, че ще го изхвърли от хеликоптера – в края на краищата, това се случва през 1986 г., а не през 1936 година.  Легасов, превърнал се в едно от главните действащи лица в сериала, действително се самоубива две години след аварията в Чернобил, след като е записал събитията в спомените си. Обаче, като учен от най-високо ниво, той изобщо не живее в разрушен апартамент с килим на стената, характерен за онези времена: това не е било неговото ниво. И котката не е била единственият му спътник: докато бил болен, след многобройните пътувания до атомната електроцентрала в Чернобил, за него се грижели съпругата и дъщеря му.\r\n„Знам със сигурност – пише Бершидски, – че руските миньори никога не пият водка преди да са измили въглищния прах от ръцете си. И в края на 80-те години на миналия век не е било необходимо войници с автомати да държат миньорите под контрол, докато министърът се обръща към тях. И войниците във филма държат оръжията по американски – с приклада под мишница, а не по съветския начин, през гърдите.”   През 1986 г. в Съветския съюз хората вече не се наричат „другарю” — освен на партийни събрания. Картината на Репин, изобразяваща Иван Грозни, внезапно осъзнал, че току-що е убил сина си, никога не е висяла в Кремъл. В някои епизоди униформите са от други периоди.    Всички тези неточности – както значителни, така и незначителни, намаляват сериозността на поредицата в очите на зрителите, които имат роднини или близки приятели, пострадали в резултат на бедствието. (Бившият пастрок на автора е един от онези 600 000, наричани „ликвидатори” на последствията от инцидента, пише той.) Тези неточности служат като един вид филтър, напомнящ, че в края на краищата това е американски телевизионен сериал, а не документален филм, и че всички показани в него ужасни събития – са художествена фикция.\r\nНо въпреки този филтър, основните идеи на сериала звучат ясно и силно. Първо, хората често просто не са готови за мащаба на такива бедствия като инцидента в атомната електроцентрала в Чернобил: те се объркват и се опитват да се убедят, че светът около тях изобщо не се разпада. Това важи и за онези, които са били непосредствено на мястото на инцидента, и за големите началници, които в крайна сметка носят цялата отговорност за случилото се. Има ситуации, при които експертите трябва да бъдат извикани веднага, за да вземат бързи решения, без да се мисли за политическата изгода и традиционната командна верига. Никакъв героизъм и фатализъм, показани в сериала доста убедително, не могат да заменят експертните знания.\r\nРазбира се, опитите за скриване на информация и преминаването в отбрана в такива ситуации са чудовищни ​​престъпления: Съветският съюз информира света за факта на катастрофата в Чернобил два дни след взрива, а лидерът на комунистическата партия Михаил Горбачов съобщи това в страната 18 дни по-късно. По това време жителите на по-голямата част от района около атомната електроцентрала бяха евакуирани, но на 1 май се проведоха демонстрации в съседни градове, въпреки че бе опасно за хората да бъдат на улицата. Когато Горбачов говореше открито за катастрофата, той основно критикуваше западните съобщения, според които Съветският съюз е виновен за трагедията. Такива съобщения пак щеше да има, но биха били по-точни, ако Съветският съюз не се бе опитал да прикрие мащаба на щетите.    ", "date": "2019.06.07", "title": "Сeриалът \"Чернобил\" - вълнуващ и човешки, но и с конкретни неточности"}
{"url": "https://www.actualno.com/health/sintetichnata-droga-stava-vse-po-goljama-opasnost-v-evropa-news_756510.html", "text": "    Синтетичната дрога става все по-голяма опасност в Европа, предупреждава агенция на Европейския съюз.      Европейският център за мониторинг на наркотици и наркомании (ЕЦМНН) докладва, че 11 нови са засечени в Европа. Шест от тях са на базата на обезболяващото фентанил, съобщава Евронюз.   Фентанилът, който е 50 пъти по-силен от хероина, е предизвиква 19 хиляди смъртни случая годишно в Съединените щати, предаде БГНЕС.\r\nВъпреки че в Европа хероинът остава най-често употребявания наркотик, един от всеки петима пристрастени, които получават лечение, се лекува от зависимост към синтетична дрога.  В докладът на ЕЦМНН се казва, че \"тези вещества все още представляват малък процент от пазара на наркотици в Европа, но предизвикват нарастваща загриженост\".\r\nСпоред ЕЦМНН съвсем малки количества от синтетичната дрога са достатъчни за производството на хиляди дози за улична продажба. Това прави този тип наркотици лесни за пренасяне и трудни за залавяне.   ЕЦМНН оценява, че миналата година в Европа е имало 250 смъртни случая, предизвикани от свръхдоза фентанил.    Европол отбелязва, че се използва при лечението на рак, но част от законните доставки се отклоняват към черния пазар като заместител на хероина.\r\nЕЦМНН твърди, че се отбелязва по-лесен достъп както до получаваните от растения наркотици като кокаина, така и до синтетичната дрога. ", "date": "2019.06.07", "title": "Синтетичната дрога става все по-голяма опасност в Европа "}
{"url": "https://www.actualno.com/asenovgrad/asenovgrad-e-v-chastichno-bedstveno-polojenie-zapochva-razchistvane-sled-poroja-news_756570.html", "text": "    Започна разчистването на щетите, нанесени вследствие на обилните валежи в община Асеновград на 03.06.19 г. Частично бедствено положение е обявено заради създалата се след дъждове обстановка и последиците върху инфраструктурата. В части от града има оголени подземни комуникации, наличие на големи дупки на пътните и тротоарните пространства, натрупване на чакъл, каменни отломки и дървесина, наводнени къщи, активизирали се свлачища и рушащи се подпорни стени на коритото на река „Тополовска”.      Планът за действие при тежки ситуации е въведен още на 04.06.19 г., но от градската управа съобщиха едва вчера следобед. Бедственото положение се отнася за 10 улици в Асеновград и двата квартала - \"Горни Воден\" и \"Долни Воден\". Обхванато е и село Тополово, в което са нанесени сериозни материални щети. Наблюдава се постоянно и активността на свлачището под НПК Асенова крепост, като зоната също е включена в заповедта за извънредната ситуация. След извършените огледи е установено, че в квартал \"Долни Воден\" пет от улиците са трудно проходими. Две от тях са почти напълно разрушени. Отнесена е пътната настилка и са натрупани наноси. Едното от платната на улица \"Свети Кирик\" в квартал \"Горни Воден\" пък е пропаднало, а обръщалото към манастирския комплекс, разположен във високата част на района, е затрупано от наноси и коренища.     В Асеновград за цялостен ремонт ще чакат улиците \"Рожен\" и \"Конушка\", като последната трябва да бъде изградена на ново. Сумата, необходима за ремонта, ще е в размер на около 100 000 лева. Временните мерки за овладяване на бедствието са свързани с разчистване на улиците от наноси и инертни материали, поставяне на обозначителни табели и знаци, забраняващи движението на тежкотоварни автомобили и автобуси по засегнатите улици, сред които е пътят Асеновград – село Лясково - село Яврово - село Добралък. Бедственото положение е въведено от 17:00 часа на 04.06.19 г. и срокът на неговото действие е седем дни.  ", "date": "2019.06.07", "title": "Асеновград е в частично бедствено положение, започва разчистване след пороя"}
{"url": "https://www.actualno.com/curious/luboven-horoskop-za-uikenda-news_756598.html", "text": "     Овен       Обвързаните Овни ще имат възможност да обсъдят въпроси, които ги вълнуват. Не е изключено да си дадете сметка, че партньорът ви споделя вашите житейски ценности и това да ви вдъхнови да организирате нещо заедно.    Телец Това ще се окажат ползотворни и добри дни за вас и любимия човек, в които ще обсъдите важни финансови въпроси. Може да се наложи да вземете решение относно съвместна инвестиция.   Близнаци Любовният живот на Близнаците ще бъде повече от хармоничен. Ще бъдете мотивирани да постигнете разбирателство по отношение на всички дребни неразбирателства и битовизми. Рак        Любовта за обвързаните Раци ще продължава да се задълбочава. Ще започнете да се подкрепяте един друг и да обсъждате визията си за бъдещето. Лъв Емоциите ви ще са силни и объркващи, което на свой ред ще ви тласне към рискове Възможни са обрати, затова не бързайте нито да говорите, нито да взимате решения. Дева През тези два дни хармонията и домашният комфорт ще бъдат възстановени, което е изключително важно за вас. Не забравяйте да благодарите на партньора си, който ще бъде миротворецът във връзката ви.       ", "date": "2019.06.07", "title": "Любовен хороскоп за УИКЕНДА"}
{"url": "https://www.actualno.com/politics/vyzrajdane-sys-subsidija-1-lev-shte-imame-po-malko-pari-za-medii-otkolkoto-bez-neja-news_756606.html", "text": "    С промяната на партийната субсидия - да стане 1 лев за действителен глас, специално партия \"Възраждане\" ще има по-малко пари за медийни услуги в предизборна кампания като политическа формация с над 1% от действителните гласове на последните парламентарни избори (2017 година), но под 4%, отколкото ако трябва да ползва медиен пакет. Това посочват от \"Възраждане\" в официална позиция по въпроса с партийните субсидии.      Според сметките на партията, при новото положение, което тепърва трябва да се гласува в пленарна зала, тя ще взема 38 000 лева, а медийните пакети са 40 000 лева. Припомняме, че според , през миналата година \"Възраждане\" е взела малко над 80 000 лева, а партията не го отрече.   От \"Възраждане\" са категорични, че се справят само със собствени средства и дарения от членове и активисти - за пътуванията, наемите на зали и помещения, за срещи с хората и агитационните печатни материали. И уточняват: \"          \"    \"Възраждане\" заключва, че единственото, което ще се промени за тях, е че ще имат по-малко за даряване, а \"правителството на ГЕРБ и ВМРО повече за крадене\". ", "date": "2019.06.07", "title": "\"Възраждане\": Със субсидия 1 лев ще имаме по-малко пари за медии, отколкото без нея"}
{"url": "https://www.actualno.com/politics/karakachanov-razkri-koga-shte-ima-novi-korabi-za-vms-news_756601.html", "text": "    Първият кораб за военноморските сили ще бъде доставен до 2023 година, а вторият до края на 2024 г., съобщи по време на парламентарния контрол вицепремиерът и военен министър Красимир Каракачанов, като припомни, че общата стойност е 820 милиона лева без ДДС.      В същото време Каракачанов изрази притесненията си от евентуално забавяне за модернизацията на военноморските сили, ако се наложи да се плати цялата сума за бойните самолети: „Казвам, имам притеснения. Няма такава индикация към момента.   Разбира се, аз не бих искал това да се случва, тъй като това няма как модернизацията на един от видовете въоръжени сили да бъде за сметка на останалите. Това не е справедливо, не е нормално, и ще създаде само недобри усещания в личния състав на въоръжените сили“.\r\nЗабавяне на проекта за военноморския флот може да има и само, ако до 12 юни, докато се подготвя докладът, се докаже, че ценовите и технически параметри, които се разглеждат, имат пропуски. В този вариант министерството на отбраната ще даде възможност на фирмите за корекция, обясни Красимир Каракачанов.  „При такъв вариант ние ще направим всичко възможно, а именно ще дадем възможност на трите фирми участнички да си подобрят офертите, ако има такъв вариант.\r\nАко не може – при първо разглеждане да се прецени, ако има надхвърляне на сумата… ще даде възможност да си коригират офертите до рамките, които е гласувало Народното събрание с идеята да стигнем до подписване на договор. Амбицията ни е до края на годината да имаме договор за ВМС“, каза министърът.    ", "date": "2019.06.07", "title": "Каракачанов разкри кога ще има нови кораби за ВМС"}
{"url": "https://www.actualno.com/politics/goranov-ne-znae-dali-imeto-mu-e-v-spisyka-na-prokuraturata-za-partijnite-subsidii-news_756618.html", "text": "    Не ми е известно името ми да е там. Може да е там. Това го знае само прокуратурата. Това каза пред журналисти министърът на финансите Владислав Горанов в отговор на въпрос включено ли е името му в списъка на прокуратурата с лица, за които има съмнение, че са извършили престъпления във връзка с , предаде агенция „Фокус“.      „Не съм видял списък на прокуратурата. Не са ни канили, викали, призовавали още за обяснения. Ако прокуратурата ми изпрати призовка, за да дам показания, ще разберете“, заяви Горанов. Попитан кои са служителите на Министерството на финансите, за които прокуратурата има съмнение, че са извършили престъпление, Горанов посочи: „Има конкретни имена на експерти. Ако се говори за тезата на прокуратурата, че има извършено престъпление, това тепърва ще се изследва“. „Дори да допуснем, че тълкуванието на закона, което сме имали 20 години, е некоректно, то нито има умисъл, нито има преднамереност. Разходите не ги е правила държавата, правили са ги партиите“, коментира финансовият министър.   „Нека да оставим прокуратурата да си свърши работата с обследване на конкретните процеси. Имената ги знаем, но едва ли са национално значими, за да трябва да ги коментираме. Започва се от ниво експерт, после има началник на отдел, директор на дирекция“, посочи Горанов.\r\nВ отговор на въпрос има ли вече министерството конкретни идеи след като прокуратурата даде указания до 30 дни да се измисли как по-добре да се контролира , министър Горанов заяви: „Според нашето мнение и сега контролните механизми са работещи. Има различно тълкувание как трябва да се прилага законът“. „Работим върху това, което е казала прокуратурата. Ще се опитаме още повече да подобрим контролните механизми“, изтъкна Горанов. Според него в случая не става въпрос за липса на контрол, а за различно виждане как следва да се чете законът. „Като позиция продължаваме да смятаме, че текстовете на чл. 25 и чл. 27 са структурирани така през годините, че да се получава преразпределение на гласовете в полза на правоимащите. Определени гласове, включени в общата сума за определяне на годишния размер на субсидията, идват от партии и коалиции, които в последствие нямат право на субсидия и тези гласове се преразпределят“, каза още финансовият министър.   ", "date": "2019.06.07", "title": "Горанов не знае дали името му е в списъка на прокуратурата за партийните субсидии"}
{"url": "https://www.actualno.com/celebrate/sv-sveshtenomychenik-teodot-news_678418.html", "text": "    Св. Теодот, родом от Галатия (Мала Азия), дошъл в края на третия век на остров Кипър да проповядва Христа. Неговите думи и добродетелен живот силно действали на езичниците. Мнозина повярвали и като се обърнали към Господа, поставили Теодота епископ в град Киринея.      Теодот много години управлявал църквата и, без да се бои от мъчения и смърт, проповядвал Иисуса Христа. В царуването на император Ликиний, жесток гонител на християните, областният управител Савин заповядал да повикат епископа на съд. Теодот, като узнал заповедта, не дочакал пратените за него и сам се явил при управителя.   - Аз съм тоя, когото ти търсиш – казал му той. – Не се крия, но сам дойдох да изповядам истинския Бог.\r\nУправителят заповядал да бият епископа с ремъци и след това му казал: \"Виждаш ли какво ти докара твоята дързост?\"  Епископът отговорил: \"Да бяха духовните ти очи отворени, ти щеше да разбереш какво ще ми донесе моето мъжество, което ти наричаш дързост. Но понеже си сляп, аз не чувствам мъченията, защото душевната радост превъзмогва телесната болка...\"\r\n- Ти не можеш да ме измамиш – казал управителят. – Аз ще те мъча дотогава, докогато признаеш силата на нашите богове, защото аз имам власт над тебе.\r\n- Тия заплахи не ме смущават – отговорил светият епископ, - защото служа на Бога, Който може да ми помогне сред страданията.       Управителят заповядал да стържат страдалеца с остри железни куки. Св. Теодот търпеливо понасял мъченията и се молел. След дълги изтезания той бил отведен в тъмницата.\r\nПодир няколко дни управителят отново го повикал. \"Аз мисля – казал му той, - че първите страдания ти доказаха пустотата на твоя Бог и че не трябва да прибягвам до нови изтезания. Сега ти ще се поклониш на нашите богове.\"\r\n- Аз съм готов да страдам още – отговорил св. Мъченик, - понеже моето упование на Господа е непоколебимо.\r\nУправителят заповядал още повече да засилят мъченията, като все се надявал да сломи твърдостта на св. Теодот. Но епископът продължавал спокойно да се моли. Забравяйки собствените си страдания, той молел Бог да дарува мир на Църквата и тъэрпение на гонените християни. Мнозина от присъстващите като видели неговата твърдост, разбрали истниския Бог. Тогава управителят заповядал да отведат Теодот в тъмницата.\r\nСкоро след това император Константин като победил Ликиния, заповядал да се прекрати гонението и да се освободят християните, затворени в тъмници заради вярата си в Христа. Св. Теодот бил освободен. Като поживял още две години като епископ киринейски, той се поминал.       ", "date": "2019.06.07", "title": "Св. свещеномъченик Теодот"}
{"url": "https://www.actualno.com/politics/sumata-za-iztrebitelite-f-16-moje-da-byde-namalena-tvyrdi-karakachanov-news_756608.html", "text": "    Преговорите със САЩ за изтребителите ще продължават, тъй като първоначално предложената по-висока сума може да бъде намалена. Това каза министърът на отбраната Красимир Каракачанов по време на парламентарен контрол.      По отношение на придобиването на нов тип боен самолет за ВВС министърът на отбраната поясни, че цената, дадена от американския Конгрес, , до който американското правителство може да сключи договор с България.   „Това не е стойността на тези 8 самолета с оборудването и въоръжението. Мога да кажа това, че офертата при първоначалните разговори във Вашингтон беше значително по-малка от това, което гласува Конгреса. И въпреки това беше по-висока от нашите представи“, обясни той и уточни, че впоследствие се е стигало до намаляването ѝ.\r\n„Когато мине 14-дневен срок, ще получим оферта. И ако тя не ни удовлетворява, разговорите ще продължат, за да търсим онази цена, която е разумна и приемлива“, заяви Каракачанов.  Той обясни, че разговорите ще продължат и има възможност сумата да бъде свалена още от първоначално предложената от САЩ, но не за сметка на въоръжението и на характеристиките на самолета.\r\nОтносно модернизацията на Сухопътните войски Каракачанов обясни, че до 7 юли е срокът, в който трябва да бъдат представени проектите за бронирана машина и те да бъдат изпратени на фирмите. Той уточни, че четири фирми са проявили интерес към изработката на бронирана машина.   Във връзка с той посочи, че вече са отворени технически предложения и предстои да се извърши оценка.    Ще бъде оценявана както цената, така и това доколкото те ще повишат конкурентоспособността на българската отбранителна индустрия. На оценка подлежи и показателят за логистична поддръжка, като ще се търси възможно по-нисък разход.\r\nКаракачанов обясни, че се очаква скоро оценката да приключи и да започнат преговори за договор до края на годината. „Очаква се първият кораб да бъде доставен до края на 2020 г., а вторият – до края на 2024 г. Общата стойност е 820 млн. лв.“, уточни той. ", "date": "2019.06.07", "title": "Сумата  за изтребителите F-16 може да бъде намалена, твърди Каракачанов"}
{"url": "https://www.actualno.com/business/i-gerb-se-vkluchi-v-nadprevarata-za-svaljane-na-dds-news_756518.html", "text": "    Предизборната надпревара за сваляне на данъците продължава. Към офертите на ДПС и БСП за сваляне на ДДС за основни храни и лекарства вече се включва и ГЕРБ. В четвъртък премиерът Бойко Борисов обяви пред журналисти в парламента, че обмислят да се премахне ДДС върху книгите. \"Отдавна го обмислям с Владислав Горанов. Там можем да направим да няма данък, защото образованието винаги ни е било приоритет. И в този мандат се дадоха толкова пари за образование, за учителски заплати, че това е капчица в морето – данъкът върху книгите\", обясни Борисов.      Само два дни преди това пред членовете на КРИБ премиерът категорично обяви, че данъци няма да се пипат до края на управлението му, за да може средата за бизнеса да е прогнозируема.  В четвъртък обаче Борисов нападна опозицията заради идеите й за сваляне на налози: \"Защо за толкова много години управление на БСП и ДПС - поотделно и заедно, не направиха това. Защо сега казаха, че има пари в държавата, а при тях нямаше?\", попита премиерът, цитиран от .\r\nФинансовият министър Владислав Горанов потвърди в парламента, че предстои да се води дебат върху идеята за падане на ДДС за книгите. Той обаче предупреди, че това няма да доведе до промяна в цената за крайния потребител. Опитът показвал, че няма гаранция и механизъм, с който намалената ставка да остане в полза на потребителите.\r\n\"Масово, в това число и в Гърция, която колегите често дават за пример, ефектът остава по средата - не в масовия потребител, а в търговците и производителите. Т.е. очакването, че ако намалим с 10 пункта ДДС, цената ще намалее с 10 пункта, е ирационално и гарантирам, че цените няма да паднат\", обясни Горанов.  \"Аз винаги съм защитавал и това е била позицията на Министерството на финансите последователно в годините, че ДДС не трябва да е инструмент за правене на политика\", каза още финансовият министър.   ДДС е основен приходоизточник в държавната хазна. Той формира половината от данъчните приходи и затова финансовите министри от всички правителства са били много консервативни към претенциите за ДДС-преференции. Така например за 2018 г. от всички 21.8 млрд. лв. данъчни постъпления 10 млрд. са от ДДС.\r\nИдеята да се намали или премахне ДДС за книгите се подновява периодично от 20 години насам. Книгоиздателите отдавна настояват за подобна преференция и през 2009 г. дори наградиха тогавашния премиер Сергей Станишев с приза \"Рицар на книгата\" с надеждата най-после браншът да получи отстъпката. Това обаче не се случи.    Преди седмица идеята бе подновена, този път от депутата от ДПС Делян Пеевски, който изненадващо се появи в парламента, за да съобщи, че движението ще предложи намаление ставките за хляба, лекарствата и книгите. В сряда пък БСП вкара в Народното събрание , с който предлага 5% ставка за месо, мляко, яйца, брашно и хранителни продукти от брашно, и 5% за лекарства.\r\nПо този повод в четвъртък финансовият министър направи уточнението, че по евродирективата за ДДС не можело да имаме четири различни ставки на налога. \"Ако се коментират определени групи стоки, които трябва да бъдат с различни ставки, те трябва да бъдат позиционирани в една от трите възможности - нулева ставка, 9% - каквато е ставката за туристическите настанявания, и 20%, каквато е основната ставка ДДС у нас.\r\nБСП представи разчети, че предлаганото намаление ще свие постъпленията в хазната със 706 млн. лв. годишно - 368 млн. лв. за хранителните продукти и 338 млн. лв. за лекарствата. Левицата предлложи и . По данни на книгоиздателите от премахването на ДДС върху книгите постъпленията в бюджета ще паднат с около 54 млн. лв.   \"Браншът се опитва да прокара от много години , но всеки път ни казват, че това е прекалено трудно да се администрира\", заяви за в. \"Сега\" Гергана Димитрова от издателство \"Лист\". Според нея по-ниската ставка ще се отрази положително върху сектора, който е \"един от най-бедните в икономиката ни\". 40% от коричната цена на всяка книга издателите давали на търговците, 20% отивала за ДДС и в крайна сметка с останалите 40% се плащали авторските права и на всеки, участвал в създаването на книгата – художници, преводачи, коректори.\r\n\"С отпадането на 20% ДДС ние може да намалим крайната цена, но и едновременно с това да плащаме по-достойни хонорари на преводачите, например които са изключително ниско платени\", обясни Димитрова. По думите ѝ това ще им позволи да издават по-качествена литература, вместо да мислят само дали книгата ще бъде достатъчно комерсиална и масова, за да я издадат.   Правила В България има три ставки по ДДС. Основната е 20%, а единствено туристическите настанявания са с намалена 9%-на ставка. Редица стоки и услуги обаче са с нулева ставка или са освободени от облагане с ДДС. Така например с нулева ставка са международният превоз на пътници и стоки, зареждането с резервни части, горива, храна и други провизии на самолети и плавателни съдове, продажбата на стоки в безмитни магазини, услугите, предоставяни от брокери, и други.\r\nОсвободени от ДДС са медицинските услуги, оказвани от здравни заведения, социалните грижи, задължителното и доброволното социално, пенсионно и здравно осигуряване, образованието и курсовете за квалификация и спортни занимания, продажбата на билети за културни прояви, музеи, зоологически градини. Освободени от ДДС са също застрахователните услуги, хазартните игри, обикновените пощенски услуги, отдаването под наем или аренда на земя и сгради и други. ", "date": "2019.06.07", "title": "И ГЕРБ се включи в надпреварата за сваляне на ДДС"}
{"url": "https://www.actualno.com/europe/23-ot-rusnacite-ne-iskat-otchislenija-ot-zaplatite-im-za-vtora-pensija-news_756576.html", "text": "    Близо две трети от не желаят да има допълнителни удръжки върху заплатите им за натрупване на втори стълб от пенсии в недържавни осигурителни фондове, сочи проучване.      Това потенциално застрашава плановете на властите за реформиране на пенсионната система, коментират експерти.   Според проучването на изследователския център \"Левада\" 63% от анкетираните не искат никакви допълнителни отчисления от доходите им,  29% биха се съгласили на допълнителни отчисления от 1 до 6% от доходите и повече. Други 2% са отговорили, че вече получават пенсия, а 6% не са решили, допълва БГНЕС.\r\nПроучването е проведено в края на май сред представителна извадка от над 1600 души в 137 населени места. В същото време бяха анализирани отговорите на руснаците от предпенсионната възраст. Оказва се,  че хората като цяло обсъждат това, което го няма, което няма ясно описание от страна на властите и това, за което те имат много неясна  представа.  Не е изненадващо, че мнозинството от респондентите не са готови да поверят парите си днес на пенсионния фонд или други официални структури, без да са сигурни, че ще ги получат безопасно в отдалечено и доста мъгливо бъдеще, пише в. \"Независимая газета\". На населението всъщност се предлага нов данък върху заплатите, поради което текущото потребление трябва да бъде намалено в полза на отложеното.\r\nТрябва да се отбележи, че с колкото по-голям жизнен опит са хората, толкова по-малко желание имат да прехвърлят парите си към недържавни фондове. И, едновременно с това, те са по-смели и решителни в отговорите си. Най-малко желаещи да прехвърлят пари в частни фондове са анкетираните над 45-годишна възраст - само 23%.   И най-много са на възраст от 18 до 24 години (40%). Това означава, че оптимистите са тези, които никога не са губили спестяванията си нито при кризи, нито от девалвация или от реформи. Сегашнитe 24-годишни по време на последния девалвационен срив през 2014 г. са  били едва  на 19г., а максимумът, който те са загубили, са били джобни пари.    По-опитните руснаци разбират, че рискът е голям, а информацията много малко, а скокът на пенсионните реформи и промени  е твърде голям. Опитът на пенсионираните хора показва, че те не разбират каква ще бъде тяхната пенсия до последния момент, докато не получат първия трансфер от фонда, а историите за пенсионните калкулатори, информационното пространство, светлото бъдеще са само думи на длъжностни лица, които не струват много.\r\nНо служителите не се обезсърчават и разчитат на младите хора. И за да не изглеждат смешни с последователността на реформите, те са изобретили нова дума - \"тунинг\". Именно така предложи в четвъртък в кулоaрите на икономическия форум в Санкт Петербург да се наричат предстоящи промени с образуването на пенсионни начисления и удръжки първи заместник-председател на Централната банка Сергей Швецов.\r\nСпоред него 29-те процента от руснаците, които са готови да правят вноски за втора пенсия, са положителна изненада. \"Бях изумен от това число, защото не направихме рекламна кампания, не промотирахме нова система, ние дори и параметрите на тази система не сме казали на никого\", каза той. ", "date": "2019.06.07", "title": "2/3 от руснаците не искат отчисления от заплатите им за втора пенсия "}
{"url": "https://www.actualno.com/america/meksiko-prashta-6-hil-vojnici-za-borba-s-nelegalnata-imigracija-news_756512.html", "text": "    Мексико ще изпрати 6000 войници от националната гвардия за борба с нелегалната имиграция, съобщава Ройтерс.      Войниците ще бъдат разположени по границата с Гватемала, откъдето идват голяма част от имигрантите, формиращи , допълва БГНЕС.   По-рано финансовото министерство на Мексико обяви, че са били замразени банковите сметки на лица, за които се смята, че са свързани с трафика на хора към Съединените щати.\r\nФинансовите институции разследвали необичайни преводи от вътрешността на Мексико към шест погранични града, както и преводи от чужбина, като се посочват Великобритания и Камерун. Замразени са сметките на общо 26 души, за които се смята, че организират трафика.  Мерките се взимат докато вървят преговори между Вашингтон и Мексико сити. Предстои въвеждането на наказателни мита за вноса от Мексико, които бяха обявени от президента Доналд Тръмп като мярка, за да бъде накарана латиноамериканската страна да прави повече за спирането на миграцията. ", "date": "2019.06.07", "title": "Мексико праща 6 хил. войници за борба с нелегалната имиграция "}
{"url": "https://www.actualno.com/europe/kraljat-vyzloji-na-socialista-sanches-da-systavi-pravitelstvo-na-ispanija-news_756526.html", "text": "    Кралят на Испания Фелипе VI възложи на лидера на Социалистическата работническа партия Педро Санчес да състави новото правителство на страната. Задачата пред действащия премиер Санчес е сложна и включва преговори с много различни в позициите си партии, коментира АФП, цитирана от БГНЕС.      Социалистите спечелиха изборите през април, имат повече депутати, отколкото в досегашния парламент, но резултатът им не беше достатъчно висок за пълно мнозинство.   Традиционните съперници на социалистите от Народната партия, центристите от \"Кюдаданос\" и крайнодесните популисти от \"Вокс\" вече обявиха, че ще бъдат в опозиция.\r\nВ парламента влязоха депутати от цели 17 партии, което прави преговорите за установяване на стабилно мнозинство и втори мандат на Педро Санчес още по-трудни.  Крайнолявата коалиция около партия \"Подемос\" на Пабло Иглесиас, която вкара 42-ма депутати, вече обяви, че ще подкрепи Санчес в традиционния вот на доверие, който следва парламентарните избори, но иска в замяна да участва в управлението. Дори с тяхната подкрепа, Педро Санчес ще се нуждае от гласовете на депутати от регионални партии, за да достигне мнозинство от 176 народни представители. Той вероятно ще избягва подкрепата на сепаратистки настроените формации от страната на баските и Каталуния, за да не бъде обвинен, че заплашва целостта на Испания - нещо, което направи, след като . ", "date": "2019.06.07", "title": "Кралят възложи на социалиста Санчес да състави правителство на Испания "}
{"url": "https://www.actualno.com/interview/rut-ueyr-ne-obicham-da-kazvam-na-horata-kakvo-trjabva-da-otkrijat-v-edna-kniga-news_755960.html", "text": "           Успехът на „В тъмната гора“ се оказа много разсейващ фактор докато пишех „Жената в каюта 10“. Но след като и втората ми книга се представи добре, това ми даде едно усещане за свобода докато работех по „Игра на лъжи“. Най- голямото ми притеснение беше да не се окажа от онези писатели, които остават  само с една книга. Затова успехът на втория роман ми подейства успокояващо и ми показа, че имам още какво да разкажа.   Единственият съвет, който мога да дам към начинаещите творци, е да напишат книгата, която биха искали да прочетат и да се надяват, че и други хора ще я харесат.   Пейзажът около Солтън е донякъде вдъхновен от една местност, на южния английски бряг – наистина красиво, но и доста изолирано място. А Мелницата е базирана на сграда, която видях една мъглива сутрин докато пътувах из Северна Франция. Тя беше непоправимо разрушена, но околният пейзаж ме омагьоса - мрачните, обширни солени блата, бледо синьото небе и черният рушащ се хълм, който бавно изчезва в морето. Осъзнах още в онзи момент, че това място трябва да бъде включено в книга. Още в началото имах ясна представа за основната структура на историята и финалната развръзка. Но всички останали обрати и някои важни разкрития, се оформиха в процеса на писане.       Едни от любимите ми сцени са моментите на конфликт между Айза и персонажите от Солтън - като Мери Рен, например. Обичам да пиша и за женското приятелство, затова сцените, в които героините са заедно и обсъждат различни теми бяха много интересни и динамични за изграждане. Обожавам Агата Кристи. Като тинейджърка изчетох всички нейни книги и все още обичам да гледам телевизионните им адаптации. Специално за тази книга обаче бях повлияна повече от различните истории за пансионни училища, които съм чела като дете. С какво послание бихте искали читателите да останат от „Игра на лъжи“? Какво ви накара да напишете книгата? Не обичам да казвам на хората какво трябва да открият в една книга – дори когато съм в позицията на читател. Затова се опитвам да не натрапвам гледната си точка, въпреки че винаги ми е интересно на какво обръщат внимание различните хора.      Все пак, това, което ме накара да напиша „Игра на лъжи“, беше темата за приоритетите в живота ни и как лоялността ни се изменя с течение на времето. Как от малки деца, изцяло фокусирани върху родителите ни, се превръщаме в тинейджъри, минаваме през романтични връзки и стигаме до момента, в който самите ние сме родители, мислим само за децата си и сме готови на всичко, за да ги защитим.\r\nНо не съм сигурна дали осъзнавах, че пиша по тези теми докато не завърших книгата. ", "date": "2019.06.07", "title": "Рут Уеър: Не обичам да казвам на хората какво трябва да открият в една книга"}
{"url": "https://www.actualno.com/asia/oae-sa-sigurni-atakite-sreshtu-petrolni-tankeri-sa-dyrjavna-rabota-news_756537.html", "text": "    Обединените арабски емирства (ОАЕ) са казали на Съвета за сигурност на ООН, че атаките срещу петролни танкери в техни пристанища отпреди около месец, най-вероятно са дело на държавни служби.      Четири танкера от ОАЕ, Саудитска Арабия и Норвегия бяха повредени на 12 май след . В документ, изпратен до Съвета за сигурност, арабската страна нарича нападенията \"сложни и координирани\". Жертви нямаше, но два от корабите понесоха значителни повреди.   В документа не се споменава правителството на Иран, което беше посочено от Съединените щати като извършител на нападенията. Иранското външно министерство нарече американските обвинения \"нелепи\".\r\nРазследването на ОАЕ казва, че атаките са изисквали прецизно управление на свръхбързи моторници, които са навлезли в териториалните води на емирствата. След това водолази са залепили експлозиви на корпусите на корабите, които са били достатъчно мощни да нанесат щети, но не толкова мощни, че да предизвикат голяма експлозия.  Припомняме, че само ден по-късно имаше атаки и срещу . ", "date": "2019.06.07", "title": "ОАЕ са сигурни: Атаките срещу петролни танкери са държавна работа"}
{"url": "https://www.actualno.com/america/sasht-spirat-da-obuchavat-turski-piloti-na-f-35-news_756535.html", "text": "    Съединените щати спират да обучават турски пилоти за изтребителя , предаде БГНЕС по информация на Reuters. Решението е отговор на купуването на руските зенитни ракетни комплекси С-400 от Турция.      Съединените щати на няколко пъти казваха, че Турция не може да има едновременно новия американски изтребител F-35 и руските зенитни ракети С-400, но досега не бяха предприели никакви конкретни мерки за санкционирането на Анкара.   Двамата американски дипломати, които са говорили пред Reuters анонимно, твърдят, че Вашингтон може да промени решението си за спиране на обучението, което засега засяга само пилотите, които все още не са пристигнали в САЩ за тренировки.\r\nВ момента в американската военновъздушна база \"Люк\" в Аризона се обучават четирима турски пилоти, а двама турски офицери работят като инструктори. В допълнение, около 20 турски инженери се учат в \"Люк\" как се поддържат самолетите F-35.  Турция заяви интерес да купи 100 изтребителя F-35, които биха стрували около 9 милиарда долара по сегашните цени.\r\nАко Турция бъде извадена от програмата F-35, това би било най-сериозното разцепление в отношенията между двете членки на НАТО от години.   Напрежението между Вашингтон и Анкара се простира отвъд сделката за ракетите С-400 и програмата F-35. Двете страни има различни позиции по отношение на кризата в Сирия, санкциите срещу Иран и арестите на турски служители в американските дипломатически мисии в Турция.     ", "date": "2019.06.07", "title": "САЩ спират да обучават турски пилоти на F-35 "}
{"url": "https://www.actualno.com/sciencelogy/djef-bezos-smjata-che-do-desetina-godini-robotite-shte-pochnat-da-izmestvat-horata-za-rychen-trud-news_756516.html", "text": "    Роботи ще започнат да заменят хората в ръчния труд до 10 години, каза Джеф Безос. Милиардерът прогнозира, че в сравнително кратък срок машините ще имат толкова съвършени ръце, че ще могат да хващат предмети толкова уверено, колкото и човека, съобщава БГНЕС по информация на Reuters.      Изказването основателят на Amazon направи в Лас Вегас на конференция за модерни технологии.   \"Оказа се, че разработването на ръка на робот, която да има същата хватателна способност като човешката е много трудна задача. Смятам, че проблемът ще се реши до 10 години\", казва Джеф Безос.\r\nСпоред най-богатия човек на света роботите ще заменят хората в редица дейности, които им стават непосилни с напредването на възрастта, както и в задачи като презареждането на складове.  Безос не обяви дали Amazon смята да въведе роботи в разнообразния бизнес на огромната компания. Милиардерът е казвал в миналото, че гледа на автоматизацията и роботизацията като способи да се помогне на работниците на Amazon. В момента компанията наема стотици хиляди работници, които взимат пратки, сканират ги и ги изпращат до клиентите на Amazon, както и презареждат огромните складове на фирмата. ", "date": "2019.06.07", "title": "Джеф Безос смята, че до десетина години роботите ще почнат да изместват хората за ръчен труд "}
{"url": "https://www.actualno.com/europe/petima-dushi-vlizat-v-zatvora-zaradi-ataka-s-kiselina-sreshtu-izvestna-aktivistka-news_756522.html", "text": "    Петима души бяха осъдени на затвор между 3 и 6,5 години за нападението срещу антикорупционната активистка Катерина Гандзюк в Украйна, предаде БГНЕС      Гандзюк почина на 33-годишна възраст, няколко месеца след като мъж я заля със сярна киселина пред дома ѝ в град Херсон. През юли 2018 г. тя получи тежки изгаряния от 30%, а след смъртта ѝ през ноември, съдебно-медицинската експертиза заключи, че е починала от тромбоза.   Организаторът на нападението Сергей Турбин беше осъден на 6,5 години затвор. Физическият извършител на нападението Микита Грабчук получи 6 години. На трима техни съучастници бяха дадени присъди между 3 и 4 години затвор. И петимата обвиняеми се признаха за виновни и сключиха споразумение с прокуратурата.\r\nСпоред разследването, причина за атаката срещу Гандзюк, която беше депутат в регионалния парламент и съветник на кмета на Херсон, е разобличаване в социалните мрежи на схема за незаконна сеч в Херсонска област.  В Украйна има призиви в медиите и групи във Facebook, които искат допълнително разследване, като много хора не вярват, че петимата осъдени са истинските поръчители на атаката.\r\nМалко преди да почине, Катерина Гандзюк разпространи видео, в което се виждаха белезите ѝ. \"Знам, че изглеждам зле, но пак изглеждам по-добре от справедливостта в Украйна\", каза младата активистка, която призова гражданите на страната да се борят с корупцията.    ", "date": "2019.06.07", "title": "Петима души влизат в затвора заради атака с киселина срещу известна активистка"}
{"url": "https://www.actualno.com/basketball/nba-globi-s-polovin-milion-dolara-samozabravil-se-akcioner-na-goldyn-stejt-news_756527.html", "text": "    Националната баскетболна асоциация (НБА) наложи глоба от 500 000 долара на един от акционерите в отбора шампион \"Голдън Стейт Уориърс\", предаде БГНЕС.      Марк Стивънс беше глобен, след като бутна гарда на гостуващия Торонто Раптърс Кайл Лаури по време на третия мач от серията за титлата в НБА, който настоящите шампиони от \"Голдън Стейт\" загубиха и с това изостанаха с 1:2 в серията, в която се играе до 4 победи. На Стивънс беше наложена и забрана да посещава мачове от лигата в продължение на 1 година.   Лаури гонеше топката и падна върху зрителите на първия ред по време на четвъртата част на мача. Стивънс го избута с една ръка, докато баскетболистът се опитваше да се изправи.\r\nКайл Лаури обвини Марк Стивънс, че е използвал нецензурни думи срещу него. \"Голдън Стейт Уориърс\" разпространиха официално извинение към Лаури, в което казаха, че са \"много разочаровани от поведението на Стивънс и то не е представително за организацията\". Треньорът на шампионите Стив Кър каза, че лично ще се извини на играча на противниковия отбор.  60-годишният Марк Стивънс е милиардер, който притежава малък дял от акциите на \"Голдън Стейт Уориърс\".\r\nЗвездата на \"Лос Анджелис Лейкърс\" ЛеБрон Джеймс се намеси в скандала, като написа в социалните мрежи, че Стивънс \"знаел точно какво прави\" и призова за наказание.   Четвъртият мач от серията е рано сутринта в събота българско време, отново в залата в град Оукланд.     ", "date": "2019.06.07", "title": "НБА глоби с половин милион долара самозабравил се акционер на \"Голдън Стейт\""}
{"url": "https://www.actualno.com/society/prognoza-za-vremeto-7-uni-petyk-news_756511.html", "text": "    Днес сутринта ще бъде предимно слънчево. Около и след обяд ще се развива купеста и купесто-дъждовна облачност и на много места ще превали, в отделни райони и ще прегърми. След пладне в Дунавската равнина ще духа до умерен западен вятър. Максималните температури ще са между 25° и 30°. Атмосферното налягане ще се повиши още и ще е по-високо от средното за месеца. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).      По Черноморието ще е предимно слънчево, след обяд ще има временни увеличения на облачността и на много места ще превали краткотрайно. Максималните температури ще са между 25° и 28°. Вълнението на морето ще е 1 - 2 бала. Температурата на морската вода е 18° - 21°.   Преди обяд в планините ще бъде предимно слънчево. След пладне ще се развива купеста и купесто-дъждовна облачност и на места ще превали и прегърми. Ще духа умерен до силен вятър от запад-северозапад.\r\nМаксималната температура на височина 1200 метра ще е около 21°, на 2000 метра - около 15°.  В събота ще преобладава слънчево време. Превалявания, предимно краткотрайни и слаби, ще има главно в следобедните часове в североизточните райони и планините. Ще се затопли още и максималните температури в по-голямата част от страната ще са между 27° и 32°. В неделя и в началото на следващата седмица вятърът ще бъде от север-североизток, предимно слаб. Отново на много места из цялата страна ще има превалявания, придружени с гръмотевици и временно усилване вятъра, възможни са и градушки. Повишава се вероятността за временно интензивни явления. На места в Централна България отново ще има значителни количества дъжд. Температурите слабо ще се понижат. ", "date": "2019.06.07", "title": "Прогноза за времето - 7 юни (петък)"}
{"url": "https://www.actualno.com/analysis/rusija-i-kitaj-novijat-alians-na-veka-news_756521.html", "text": "    Тази седмица западните съюзници се събраха във Великобритания и Франция, за да отбележат най-големия морски десант в историята. Но далеч от Ламанша се проведе друга важна среща, която цели да бетонира нов алианс за този век, пише американското издание The Washington Post в своя статия, преведена от агенция Фокус.      Лидерите на страни, като САЩ, Великобритания и Франция се срещнаха в сряда в Портсмут, Англия, на 75-тата годишнина от съюзническия десант в Нормандия по време на Втората световна война. В четвъртък тези лидери отидоха в Нормандия, за да отбележат операцията в окупираната от Нацистите Франция през юни 1944 година. Там присъстваха представителите на страните от съюза, както и пратеници от Германия.\r\nНо лидерите на две страни, които дадоха собствени свидни жертви по време на войната, не присъстваха.\r\nРуският президент прие китайския си колега Си Дзинпин в Москва в сряда за началото на тридневната му визита в Русия. Мероприятие в сряда отбеляза 70-тата годишнина от установяването на дипломатическите отношения между Москва и Пекин, като и двете страни потвърдиха, че отношенията им са по-добри от всякога. Путин „е най-добрият и сърдечният ми приятел“, каза Си пред руската агенция ТАСС преди визитата.  Двете международни събирания са в рязък контраст: старото и новото, Изтока и Запада, демократичното и автократичното. Но тези различия не бяха толкова очевидни. Руският президент за първи път присъства на церемониите за десанта в Нормандия през 2004-та година. Въпреки че Москва не участва директно в инвазията, съветските войски изиграха най-значимата роля в победата над Нацистка Германия, на Източния фронт и платиха смъртоносна цена за това.   По-късното участие на Путин на честването на десанта през 2014 година беше напрегнато и се случи на фона на опитите на световните лидери да изолират Москва след анексията на Крим. Руският лидер не бе поканен тази година - французите заявиха, че това е защото са били поканени ръководителите на правителства, а не държавните глави.\r\nМеждувременно, говорител на Министерството на външните работи на Русия тази седмица омаловажи важността на десанта в Нормандия, като заяви, че „той не е решаващ“. Така Кремъл организира собствена двустранна среща на върха. А неудобният гост в Нормандия тази година не е Путин, а президентът на САЩ Доналд Тръмп.    Ако церемонните по повод десанта в Нормандия отбелязват миналото величие на един исторически съюз, Путин и Си се надяваха да подчертаят формирането на един нов алианс. Китайският президент отбеляза, че Путин е най-близкият му чуждестранен колега. Според Кремъл, двамата са се срещали 29 пъти от 2013 година. Това е нещо ново за двете държави, които бяха в лоши отношения през по-голямата част на XX век, след като различните интерпретации на комунизма на Китай и Съветския съюз доведоха до прекъсване на дипломатическите отношения. Те са съседи, споделящи граници и регионални интереси в Азия, като и двете страни се отказаха от комунизма на XX век за сметка на съвременния авторитаризъм.\r\nНо най-важното е, че те все повече се противопоставят на САЩ. Русия и Китай са едновременно затънали в икономически конфликти с Америка. Москва е изправена пред бараж от санкции от Вашингтон, докато Пекин е в разгара на икономически крайно вредна . „Ако Америка приеме, че Русия и Китай са заплаха и реши да се изправи срещу двете страни едновременно, тогава временният съюз между тях става неизбежен“, пише Бруно Макаеш, базиран в Пекин анализатор и автор.   Путин и Си се представят като шампиони на свободната търговия и противници на протекционизма, като и двамата смятат, че експортно ориентираните икономики са застрашени. В Русия китайският президент е почетен гост на международен икономически форум в Санкт Петербург - среща, която посланикът на САЩ бойкотира заради задържането на американски инвестиционен банкер. споразумение за отказ от американския долар и използване на рублата и юана в двустранната търговия, както и да се даде възможност на китайския телекомуникационен гигант Huawei да разработи 5G мрежа в Русия – въпреки предупрежденията на САЩ, че продуктите на компанията представляват заплаха за сигурността.   Financial Times съобщи в сряда, че Путин и Си ще направят редица заявления по време на визитата на китайския лидер, включително такова, което осъжда „хегемонистичното господство на международната система“.\r\nНе е трудно да се досетим каква е тази хегемония. Взаимната враждебност към Вашингтон може би е най-силната връзка между Пекин и Москва. Путин направи съзнателен завой на Изток, след като бе изолиран на Запад след 2014 година. И въпреки че тази нова Студена война остава главно в икономическата сфера, Пентагонът предупреди, че Съединените щати трябва да се подготвят за възможността за конфликт с Китай и Русия.\r\nДокато президентът Тръмп обмисля тези перспективи през седмицата, той трябва да си припомни миналото в Нормандия. Десантът се помни като основно американско предприятие, но реалността е, че това беше международно усилие – британци, канадци, поляци, новозеландци и други участваха във военните действия преди 75 години.   Проучване, проведено през 1945 г., установи, че само 20% от французите вярват, че Съединените щати са допринесли най-много за спечелването на войната, в сравнение с 57%, които смятат, че това е Русия.\r\nТози вид многостранен подход не се вписва добре в риториката на Тръмп за „Америка на първо място“, нито в навика на американския президент да води вербална и икономическа война както срещу враговете, така и срещу съюзниците. Президентският историк Джон Мийчъм заяви пред WP тази седмица, че десантът в Нормандия може да се използва като припомняне, че подходът „Америка срещу света“ няма да проработи. Плажовете в Нормандия, каза Мийчъм, „трябва да бъдат многогодишни напомняния, че не можем да избягаме от историята“.\r\nИ все пак американският президент остава в противоречие с френския президент Еманюел Макрон и по-голямата част от Европа по въпросите на политиката от Иран до изменението на климата.\r\nВъпреки политиките на администрацията, Тръмп изглежда продължава да предпочита Путин и други автократи като него. По-късно този месец той ще се срещне с руския президент и премиера на в необичайна тристранна среща, като Даниел Шапиро, бившият посланик в еврейската държава на САЩ, заяви, че Русия може да използва срещата, за да настоява за отмяна на антируските санкции в обмен на подкрепа срещу Иран.\r\nВместо да събира съюзниците си, администрацията на Тръмп рискува да ги отчужди или в най-лошия случай да ги превърне във врагове. В същото време нейните врагове осъзнават, че врагът на техния враг може и да е техен приятел. ", "date": "2019.06.07", "title": "Русия и Китай - новият алианс на века"}
{"url": "https://www.actualno.com/europe/guajdo-pregovorite-v-oslo-se-provaliha-news_756828.html", "text": "    Венецуелският опозиционен лидер Хуан Гуайдо обяви, че опитите на Норвегия да бъде посредник в уреждането на спора му с президента Николас Мадуро са се провалили и не са планирани нови разговори, съобщава АФП, цитирани от БГНЕС.      „Към момента не е планирана нова среща“, заяви Гуайдо пред поддръжници в реч по време на митинг в северния град Валенсия. Представители на Гуайдо и Мадуро се срещнаха в Осло миналата седмица като част от опитите на Норвегия да посредничи в уреждането на политическата криза във Венецуела, която започна през януари, когато опозиционният лидер се самопровъзгласи за временен президент.   Гуайдо, който беше признат от над 50 държави по света, включително САЩ, подчерта, че целта на разговорите е да се установи преходно правителство и организирането на свободни избори. „Ако тези преговори не ни доближат до тези две цели, то тогава те са безсмислени“, категоричен беше той. ", "date": "2019.06.07", "title": "Гуайдо: Преговорите в Осло се провалиха "}
{"url": "https://www.actualno.com/america/vse-poveche-afrikanci-opitvat-da-vljazat-nelegalno-v-sasht-prez-meksiko-news_756531.html", "text": "    Драстично се е увеличил броя на африканците, които опитват да имигрират в САЩ през мексиканската граница, информира БГНЕС по материал на BBC.      Американските митници и граничен патрул (CBP) обявиха, че само службата базирана в Дел Рио, щата Тексас, е арестувала 500 африканци за една седмица. Повечето от тях били граждани на Ангола, Камерун и Република Конго. Миналата седмица организирана група от 116 африканци пристигнали на границата между Мексико и САЩ и подали молба за политическо убежище.   Освен всичко друго, граничарите в Тексас изпитват сериозни трудности с езиковата бариера и културните различия, каза командирът на граничната служба в Дел Рио Раул Ортис. Службите посочват, че изпитват \"отчаяна нужда от доброволци говорещи френски\" и обявиха, че работят с кметствата на околните градове, за да намерят къде да настанят африканците.\r\nАмериканските служители били още по-изненадани, когато разбрали по какъв път са пристигнали имигрантите на границата. Някои от тях обяснили, че са пътували до Бразилия, откъдето са започнали 8000-километрово придвижване на север. Такова пътуване отнема няколко месеца.   ", "date": "2019.06.07", "title": "Все повече африканци опитват да влязат нелегално в САЩ през Мексико"}
{"url": "https://www.actualno.com/cite/mnogo-e-lesno-da-kazvash-che-razrushavash-sistemata-kogato-si-glavata-na-sistemata-news_756550.html", "text": "    \"Много е лесно да казваш, че разрушаваш системата, когато си главата на системата, защото ти не зависиш от тази субсидия, ти не зависиш от този бюджет.\" Това каза Александър Симов от БСП в интервю за bTV относно за партиите.       ", "date": "2019.06.07", "title": "Много е лесно да казваш, че разрушаваш системата, когато си главата на системата"}
{"url": "https://www.actualno.com/politics/karakachanov-smjata-che-siderov-zavijda-na-vmro-posyvetva-go-da-si-vidi-romskite-glasove-news_756552.html", "text": "    \"Атака\" и Волен Сидеров не могат да преглътнат резултатите на ВМРО на евроизборите. В това е убеден лидерът на ВМРО, вицепремиер и военен министър Красимир Каракачанов.      Според Каракачанов, за ВМРО са гласували 450 роми общо в цяла България, а шумът, който вдига Сидеров на тема \"купен вот\" в полза на ВМРО, цели да бъдат скрити истинските купувачи на гласове. Вижте в , вижте в Монтана, а г-н Сидеров да си види резултатите в Ямбол. Там в една ромска секция бие ГЕРБ, бие ДПС, сигурно е по любов, добави военният министър пред Нова телевизия.   \"ВМРО надвишават в пъти партийната субсидия. На тези избори те са изхарчили над 6 милиона. Главният им разход е за застъпници. Не поздравих Каракачанов в изборната нощ, защото няма как да подкрепя една измама\", пред bTV.\r\nАко някой иска да напуска \"Обединени патриоти\", да я напусне. Никой не държи насила никого в коалицията, поясни Каракачанов, който уточни, че не кани Сидеров да напуска, а да си реши сам. Компромиси, за да укротявам някой, няма да правя, добави лидерът на ВМРО и каза, че не си говори със Сидеров, защото като се скъса нещо, няма смисъл да се оправя.  Що се отнася до сделката за F-16, Каракачанов беше категоричен, че не иска да се правят компромиси с въоръжението, но можело да се прави спестяване на разходи. Например – да не се правят езикови курсове, защото пилотите ни имали езиковата подготовка, за да се справят с управлението на изтребителя.\r\nПрипомняме, че Американският Конгрес одобри продажбата на 8 изтребителя F-16 на България при . От американска страна обаче увериха, че цената ще е по-ниска, но засега се говори за поне 2 млрд. лева. Припомняме, че първоначално парламентът одобри рамка от максимум 1,8 млрд. лева, след това обаче взе решение да няма такова финансово ограничение.        ", "date": "2019.06.07", "title": "Каракачанов смята, че Сидеров завижда на ВМРО, посъветва го да си види ромските гласове"}
{"url": "https://www.actualno.com/america/semejstvo-obama-shte-producira-podkastove-news_756539.html", "text": "    Бившата президентска двойка на Барак и Мишел Обама подписаха договор за подкастове в интернет, предаде БГНЕС.      Потребителите на стрийминг услугата за музика Spotify ще могат да слушат радиопредаванията на семейство Обама.   Според собствената компания на Обама Higher Ground, която ще продуцира подкастовете, сделката е за \"няколко години\".\r\nПрезидентът и съпругата му основаха компанията миналата година, за да продуцират филми, сериали и документалистика за платформата за видеострийминг Netflix.  Семейство Обама казват за сделката за радиопрограмите, че тя ще им позволи \"да разширят темата на разговорите\".\r\nВ съобщението, че имат договор със Spotify Обама не уточняват дали подкастовете ще са фокусирани върху определена тема, нито кога започва излъчването им.   Според американски медии бившият държавен секретар Хилъри Клинтън и дъщеря ѝ Челси обсъждат с медийни компании създаването на продуцентска фирма, която да изработва документални филми и друго съдържание на тема жените в обществото.     ", "date": "2019.06.07", "title": "Семейство Обама ще продуцира подкастове"}
{"url": "https://www.actualno.com/chronicles/papskata-dyrjava-e-vyzstanovena-pod-imeto-vatikan-news_756432.html", "text": "    Държавата град Ватикан е най-малката суверенна държава в света – както по площ, така и по население.      Площта ѝ е около 44 хектара, а населението – 842 жители. Разположена е на хълма Ватикан в западната част на Рим и е изцяло заобиколена от столицата на Италия.   Това е църковна държава (вид теокрация), управлявана от епископа на Рим – папата. Всички най-високи държавни функционери са католически духовници от различни националности. Независимият град-държава е основан през 1929 г. с Латеранския договор между Светия престол и кралство Италия. Според условията на договора, Светият престол има „пълна собственост, изключителна суверенна власт и юрисдикция“ над града-държава.\r\nНа територията на Ватикана се намират религиозни и културни обекти, като например Базиликата Св. Петър, Сикстинската капела и Ватиканските музеи. Те разполагат с някои от най-известните картини и скулптури в света. Уникалната икономика на Ватикана се поддържа финансово от продажбата на пощенски марки и туристически сувенири, такси за допускане до музеи, както и продажбата на публикации.  Името на държавата се членува със спазване на правилата за пълен и кратък член. ", "date": "2019.06.07", "title": "Папската държава е възстановена под името Ватикан"}
{"url": "https://www.actualno.com/football/komedija-ot-greshki-i-var-sprjaha-anglija-i-pratiha-holandija-na-final-news_756525.html", "text": "    Отборът на Холандия успя да направи пълен обрат срещу Англия и спечели с 3:1 след продължениял Така \"лалетата\" достигнаха до финала в Лигата на Нациите, където ще се изправят срещу Португалия в неделя.      Двубоят предложи много интересни моменти, драма със системата ВАР и две груби грешки, с които на практика англичаните се самоубиха и  допуснаха разочароващо поражение.   Те поведоха през първото полувреме  и се оттеглиха с гол аванс на почивката, но не успяха да задържат преднината си.\r\nТака те ще трябва да почакат още за трофей, какъвго не са печелили от 1966 година насам. В историческия първи финал на Лигата на Нациите  един срещу друг се изправят Холандия и Португалия.  Победителят ще се класира директно за Евро 2020, докато Англия си припомни кошмара срещу Хърватия от Мондиал 2018 - мач, в който водеха дълго в мача, но допуснаха изравняване, а след това загубиха отново в продължения.\r\nПодробности за развитието на двубоя по минути, вижте в . ", "date": "2019.06.07", "title": "\"Комедия от грешки\" и VAR спряха Англия и пратиха Холандия на финал"}
{"url": "https://www.actualno.com/society/novini-ili-novini-kartinata-na-pechata-za-7-uni-news_756523.html", "text": "           \" \"\r\nПритиснат от бушуващия скандал около надплатените милиони левове на партиите, премиерът предложи за пореден път субсидиите им да бъдат орязани от 11 лв. за действителен глас на 1 лв., пише вестникът. Той лансира неуспешно подобна инициатива преди две години, след като референдумът от 2016 г. показа, че огромен дял от българите настояват за такава стъпка. От коментарите на , че предлага повторно тази мярка под политически и обществен натиск, а не защото я смята за правилна. По негова заповед обаче управляващите се задействаха светкавично - Министерският съвет внесе предложението в парламента в четвъртък, а още същия ден. Законопроектът беше разгледан и одобрен от парламентарната бюджетна комисия. Съвсем несигурно е дали той има шансове да мине и през пленарната зала. Подкрепиха го само ГЕРБ, „Атака“ и \"Воля\". От БСП отказаха да гласуват, тъй като тепърва ще обмислят официалната си позиция.   Глобата за строежи от май до октомври по морето се вдига двойно, информира медията. Това решиха депутатите от регионалната комисия с приети на второ четене . Строителството в националните курорти сега се спира между 15 май и 1 октомври, а в населените места по морето кметовете издават всяка година заповеди с това ограничение. Санкцията за нарушение е 50 хил. лв. С приетите промени сега се въвежда глоба при повторно нарушение от 2 до 20 хил. лв. и имуществената санкция от 20 до 100 хил. лв. Малките фирми ще купуват скъп ток, пише ежедневникът. Дребните търговци да бъдат задължени да купуват ток от борсата и да излязат от регулирания пазар. Това предлага председателят на енергийната комисия в НС Валентин Николов. Идеята е новите правила да влязат в сила най-късно от 1 юли догодина, когато започва новият регулаторен период, обясни пред „Труд” Николов. В момента законът позволява освен битовите потребители, ток от регулирания пазар да купуват и малките фирми като хлебарници, сладкарници, фризьорски салони, обущарници, занаятчийски ателиета, квартални магазинчета и други. На въпрос дали промяната в закона няма да постави малките фирми в риска, като плащат по-скъп ток, Николов отговори, че няма социално слаби фирми, има социално слаби хора.     Всеки четвърти българин иска да трупа имущество, разкрива вестникът, позовавайки се на доклад на БАН. са изцяло съсредоточени върху постигането на материални блага и това се превръща в основен приоритет за тях. От друга страна, 56,9% от българите за нищо на света не биха погазили закон, дори от това да имат материална или друга полза. На обратната страна обаче са останалите 43,1%, които имат явни нагласи за неспазване на законодателството и ако не се страхуваха от последствията, лесно биха нарушили нормите. Това показват резултатите от проект ”Икономиката в сянка като девиантна практика” на екип от Института за изследване на обществата и знанието към БАН. ", "date": "2019.06.07", "title": "Новини или Novini – картината на печата за 7 юни"}
{"url": "https://www.actualno.com/crime/evgenija-baneva-ima-nujda-ot-operacija-vyprosyt-e-kolko-byrzo-news_756540.html", "text": "    Евгения Банева има голям възел на щитовидната жлеза и се нуждае от операция. Това е становището на назначените да прегледат съпругата на Николай Банев лекари пред Апелативния специализиран съд, предаде в. \" \".      Банева и съпругът ѝ са в ареста от края на миналата година, след като бяха екстрадирани от Франция. Те са обвинени в данъчни престъпления, длъжностни присвоявания и пране на пари.   Банева иска по-лека мярка от \"задържане под стража\", а късно снощи съдът реши да не уважи искането ѝ.\r\n\"5-ти въззивен състав, потвърди протоколно определение по внчд№1793/2019 г. по описа на Специализирания наказателен съд, с което е оставено без уважение искането за изменение на мярката за неотклонение на обвиняемата Евгения Банева от „задържане под стража“ в по-лека такава. Определението е окончателно и не подлежи на обжалване\", пише в съобщение изпратено до медиите.  Според експертите на възела трябва да се направи биопсия. Ако става въпрос за злокачествено образувание, ще трябва да се прави бърза операция. Ако става въпрос за доброкачествено образувание, тогава операция може да се прави до 1 месец, защото има опасност възелът да стане злокачествен, тъй като е голям. ", "date": "2019.06.07", "title": "Евгения Банева има нужда от операция - въпросът е колко бързо"}
{"url": "https://www.actualno.com/europe/tereza-mej-shte-podade-ostavka-do-chasove-news_756533.html", "text": "    Премиерът на Великобритания Тереза Мей подава оставка днес, 7 юни. С това започва процеса по избора на неин наследник. Мей се оттегля от председателския пост на Консервативната партия, но ще остане временно министър-председател, докато не бъде избран новия лидер, припомня БГНЕС, позовавайки се на BBC.      Министър-председателят на Великобритания може да се оттегли само ако може да представи на кралицата кандидат за поста, който се ползва с подкрепата на мнозинство в долната камара на парламента.   Досега Тереза Мей управляваше с минимално мнозинство от шестима депутати, които вероятно ще намалеят на петима в зависимост от изборните резултати за вакантното депутатско място от Питърбро. Това означава, че ако само трима депутати от досегашното мнозинство не подкрепят новия лидер, той няма да получи вот на доверие.\r\nПроцедурата по избор на лидер на Консервативната партия предвижда 5 кръга гласувания от депутатите в парламента, като при всеки ще отпадат кандидатите с най-нисък резултат. След това ще има и национален вот на 160-хилядната членска маса на партията, която ще избира между двамата финалисти.  Цялата процедура трябва да завърши не по-късно от 22 юли, като не е ясно дали британският парламент все още ще заседава на тази дата или ще е разпуснат в лятна почивка. ", "date": "2019.06.07", "title": "Тереза Мей ще подаде оставка до часове"}
{"url": "https://www.actualno.com/europe/putin-ne-se-pritesni-che-ne-e-bil-pokanen-za-godishninata-ot-desanta-v-normandija-news_756529.html", "text": "    Президентът на Русия Владимир Путин каза, че не вижда проблем в това, че не е бил поканен на церемониите по отбелязване на 75 години от десанта в Нормандия, предаде БГНЕС.      Путин коментира случилото се така: \"Ние също не каним всеки на всяко едно събитие. Защо мен да ме канят навсякъде? Имам достатъчно работа тук.\"   Преди 5 години, когато се отбелязваха 70 години от големия десант срещу войските на нацистка Германия в рамките на Втората световна война, Владимир Путин получи покана да присъства. След това отношенията между Русия и Запада се влошиха.\r\nКоментарът на Путин дойде, след като външното министерство на Русия омаловажи значението на десанта от 1944 година. Това беше сторено от Мария Захарова, която е говорител на руското МВнР Говорителката на институцията каза, че операцията в Нормандия не е имала решаващо значение за изхода от Втората световна война, който бил предрешен след съветските победи при Сталинград и Курск.   ", "date": "2019.06.07", "title": "Путин не се притесни, че не е бил поканен за годишнината от десанта в Нормандия"}
{"url": "https://www.actualno.com/blagoevgrad/prez-gkpp-zlatarevo-shte-minavat-samo-leki-koli-zasega-snimka-news_756543.html", "text": "    Снощният пожар на ГКПП Златарево, на границата със Северна Македония, е засегнал сериозно сградата на пункта, но няма загубени митнически данни, тъй като сървърите не са разположени в сградата. Заради големите щети засега не може да бъде пропускан тежкотоварен трафик, но за леки автомобили няма проблем.      Малко след  17:00 часа вчера (6 юни),  в пожарната в Благоевград е получен сигнал за пожара. На място са изпратени 2 пожарни автомобила със 7 пожарникари. Огънят е бил бързо локализиран, установено е, че е тръгнал от ел. табло на първия етаж - изгледа то е дало на късо заради проникнала вода от последните валежи. Пътуващите за Македония тежки камиони ще бъдат пренасочвани  към  съседни гранични пунктове, с Република Северна Македония те са  ГКПП Станке Лисичково и ГКПП Гюешево.   ", "date": "2019.06.07", "title": "През ГКПП Златарево ще минават само леки коли засега (СНИМКА)"}
{"url": "https://www.actualno.com/healthy/vse-poveche-deca-razvivat-arterialna-hipertonija-news_756513.html", "text": "    Деца между 7 и 8-годишна възраст развиват артериална хипертония. Тези данни съобщи кардиологът доц. Красимира Христова - директор на Регионалния офис за Източна Европа на Световната лига по хипертония.      По думите ѝ най-засегнати са тийнейджърите. А всеки един на десет българи до 25 години страда от артериална хипертония, предаде .    \"Над 2 милиона са хипертониците в България. Все повече млади пациенти се срещат в лекарските кабинети, именно поради диагнозата артериална хипертония. Обезпокоително е, че много деца от училищна и предучилищна възраст развиват артериална хипертония. Не в тези високи стойности, които срещаме при възрастни пациенти, но артериално налягане 140 на 90 за дете е прекалено висока стойност\", обясни доц. Христова. Причините, които тя посочи са: наднормено тегло, начин на живот, дългото време пред компютрите.\r\n\"По отношение на сред децата се среща включително в ранна училищна възраст - между 7 и 8 години. Най засегнати са популацията в тийнеджърска възраст заради начина на живот, досег със забранените неща, те са факт и допринасят за покачването на артериалното налягане\", добави още директорът на Регионалния офис за Източна Европа.  Да не се стига до подобни тревожни тендеции, доц. Христова препоръчва: повече спорт, да прекарваме повече време на открито пространство, да се храним здравословно, да не прекаляваме със солта в храната, както и намаляване на телесното ниво. ", "date": "2019.06.07", "title": "Все повече деца развиват артериална хипертония"}
{"url": "https://www.actualno.com/europe/arestuvanijat-za-tragedijata-v-dunav-kapitan-ima-v-minaloto-si-druga-katastrofa-news_756503.html", "text": "    Арестуваният след капитан на круизен кораб е участвал и в друг инцидент по-рано, съобщава БГНЕС по информация на BBC.      На 29 май 28 души загинаха, след като круизен кораб блъсна по-малък туристически съд в Будапеща. Капитанът на кораба, 64-годишният украинец Юрий С. от Одеса беше арестуван по подозрение, че е предизвикал фаталната катастрофа.   Сега прокуратурата в Унгария обяви, че той е бил замесен и в друга катастрофа, при която нямало пострадали. Това се случило през април в Холандия.\r\nСъгласно медийни публикации в холандски медии, Юрий С. бил капитан на кораб, който плавал от Антверп към Гент и участвал в инцидент на 1 април. Плавателният съд бил на същата компания, която е собственик на круизния кораб участвал в сблъсъка в Будапеща. Холандски медии публикуват снимки след сблъсъка на 1 април, от които се виждат сериозни щети по кораба, капитан на който бил Юрий С. Съобщава се за леко пострадали пътници. Появи се обаче информация, че всъщност украинецът не е бил капитан.  Катастрофата на 29 май беше най-тежката в Дунав от повече от 50 години. На потъналото туристическо корабче имало предимно гости от Южна Корея. Досега са открити телата на 17 от тях, а 11 продължават да се водят в неизвестност.\r\nЮрий С. отрича да е направил нещо нередно. Прокуратурата го обвинява, че е изтрил данни от мобилния си телефон веднага след сблъсъка, като не е ясно дали са били свързани с катастрофата.    Заглавна снимка:       ", "date": "2019.06.07", "title": "Арестуваният за трагедията в Дунав капитан има в миналото си друга катастрофа"}
{"url": "https://www.actualno.com/society/mejdunarodno-uchenie-s-bojni-strelbi-strike-back-2019-startira-v-novo-selo-news_756538.html", "text": "    Тактическото учение с бойни стрелби \"Strike Back 2019\" ще бъде открито с официална церемония днес, 7 юни, на учебен полигон „Ново село“, съобщиха от Министерството на отбраната.      В учението ще вземат участие до 600 военнослужещи от Въоръжените сили на България (38-ми, 41-ви и 42-ри механизирани батальони и 20-и самоходен артилерийски дивизион от 2-ра механизирана бригада, танкова рота от Центъра за подготовка на специалисти, както и средства за непосредствена авиационна поддръжка от състава на Военновъздушните сили). В учението участват също до 200 военнослужещи от Сухопътните войски на САЩ (една механизирана рота), Албания (един пехотен взвод), Република Северна Македония (един пехотен взвод) и Гърция (танков взвод и вертолети за непосредствена авиационна поддръжка).   Учението е част от серията национални и международни учения, провеждани  през май и юни 2019 г. в Югоизточна Европа и Черноморския регион под  ръководството и с подкрепата на командването на Сухопътните сили на САЩ в  Европа. Целта на учението \"Strike Back 2019\" е усъвършенстване на  оперативните способности и постигане на съвместимост във войските на  национално и съюзническо ниво.\r\nОфицерът, планиращ учението, е командирът на Сухопътните войски генерал-майор Михаил Попов; офицер, провеждащ учението, е командирът на 2-ра механизирана бригада бригаден генерал Костадин Кузмов; директор на учението е заместник-командирът на 2-ра механизирана бригада полковник Недялко Ников.  На церемонията ще присъстват директорът на националната структура за ръководство и контрол на ученията на територията на България генерал-майор Иван Лалов, директорът на учението – полковник Недялко Ников, старши национални представители на страните-участнички. ", "date": "2019.06.07", "title": "Международно учение с бойни стрелби \"Strike Back 2019\" стартира в Ново село "}
{"url": "https://www.actualno.com/europe/desetki-rykovoditeli-na-deutsche-bank-sa-zapodozreni-v-izmami-news_756507.html", "text": "    Прокурори в Германия подозират 70 ръководители на в участие в данъчни измами, съобщава БГНЕС по информация на Euronews.      Бившите и настоящи служители на банката са вкарани в списък със заподозрени и обвинителите проверяват каква е ролята им в схемата.   Служителите се възползвали от вратичка в закона, която позволявала две компании или физически лица да се обявят за собственици на едни и същи ценни книжа. Така и двете страни се възползвали от данъчни отстъпки, ощетявайки държавната хазна със стотици милиони евро.\r\nНяколко отделни прокуратури в Германия разследват аспекти на схемата, която идва като нов удар срещу усилията на Deutsche Bank да се стабилизира след години на лоши финансови резултати.   ", "date": "2019.06.07", "title": "Десетки ръководители на Deutsche Bank са заподозрени в измами"}
