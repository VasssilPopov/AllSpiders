{"url": "https://www.actualno.com/society/novinite-naj-vajnoto-za-denja-2-uli-news_764684.html", "text": "    Редакционният екип на ви представя най-важните новини за изминалия ден, 2 юли.       Новият председател на Европейския съвет ще бъде белгийският премиер Шарл Мишел от европейските либерали. Това обяви българският премиер Бойко Борисов в Брюксел.\"Имаме председател на Европейския съвет - Шарл Мишел. Много добър приятел на България. Него може да поздравим за избран. Традицията се запазва - белгиец да оглавява съвета. Това е сигурно\", заяви Борисов. За председател на Европейския парламент ще бъде предложен българският представител Сергей Станишев от ПЕС, като Бойко Борисов разкри, че смята да го подкрепи.   Ползвала ли е Мария Габриел общински апартамент с 4 пъти по-нисък наем от пазарния - този въпрос вече не стои на дневен ред за КПКОНПИ (Комисията за противодействие на корупцията и незаконно придобито имущество), тъй като комисията е прекратила производството по сигнала против Габриел. Бумът на хитовия сериал на HBO отвори отново старата рана на света дали е възможно да се повтори атомната авария в АЕЦ „Чернобил”.Според българските специалисти и инженери в областта на ядрената енергетика това категорично е невъзможно. Становището им стана ясно по време на дискусия.     \"Проблемът не е само в намаляването на населението, а в липсата на лекари. Не може да има трима лекари в АГ отделението, а 10 в кабинетите. Защо лекарите предпочитат да са в кабинетите, а не в болниците?\" Този въпрос зададе бившият министър на здравеопазването Мими Виткова в коментар за протестите на медицинските работници в болниците във Враца и Видин. Омбудсманът Мая Манолова изпрати становище до Централната избирателна комисия (ЦИК) и народните представители с подробно разписани 14 мерки, които да гарантират успешното протичане на машинното гласуване на местните избори тази есен.    \"Демонстрираме висша степен на прозрачност. Вече достатъчно ни се подиграват, така че да се надяваме, че днес ще има някакво решение\". Това заяви преди поредния Европейски съвет премиерът Бойко Борисов, точно когато му беше казано, че чешкият и полският премиер са казали как няма начин Франс Тимерманс да стане следващият председател на Европейската комисия (ЕК) Германката Урсула фон дер Лайен, която е министър на отбраната на страната, е новият кандидат за председател на Европейската комисия. Номинацията ѝ, предложена още вчера, се обсъжда на протичащото в момента заседание на европейските лидери в Брюксел, предава Politico. Противопоставянето на САЩ и Иран продължава да се развива бързо, но коментарът за ударите на танкерите, сваленият дрон и отменените заповеди за въздушни удари от Белия дом не успяват да разгледат стратегическата логика на интервенцията, ако всъщност администрацията на Тръмп реши да се намеси. Преговорите между евролидерите за ръководните постове в европейските институции се водят на тъмно, а досега хората не са виждали как протичат дебатите, заяви пред bTV политологът доц. Татяна Буруджиева. Около 40-годишен психично болен мъж подгони с моторна резачка хора в град Рила, предаде БГНЕС. Инцидентът е станал към 13.30 ч., пострадали няма. Пожар избухна в руска дълбоководна изследователска подводница, убивайки 14 моряци. Това съобщава от Министерството на отбраната, цитирано от РИА Новости. ", "date": "2019.07.02", "title": "Новините: Най-важното за деня, 2 юли"}
{"url": "https://www.actualno.com/politics/radev-otnovo-poiska-prjaka-aviolinija-s-kitaj-i-poveche-investicii-news_764683.html", "text": "    Трябва да се борим стратегическото място на България като врата на Азия към Европа да се оползотвори възможно най-бързо и най-добре. Това заяви президентът Румен Радев днес пред представители на българските медии по повод участието си в сесията „Диалог между китайските държавни предприятия и българската власт“ в рамките на Световния икономически форум, който се провежда в китайския град Далиен, съобщиха от прессекретариата на държавния глава.      В изказването си на форума българският държавен глава открои доверието между България и Китай на най-високо ниво и активния политически диалог между институциите на двете държави. Румен Радев призова това доверие да се чрез проектите на инициативата „Един пояс, един път“ и многостранното партньорство в рамките на инициативата „17+1“.   През нашата територия трябва да минат железопътни връзки, магистрали, воден транспорт, необходима е модернизация на пристанища и на летища. Надявам се, че с помощта на китайските инвестиции това може да стане по-бързо“, подчерта президентът. По думите на Румен Радев със стратегическото си разположение, квалифицираната работна ръка и  благоприятната за инвеститорите данъчна политика България е естествен избор за реализацията на успешни проекти.\r\nДържавният глава отново открои добрите примери в българо-китайските икономически отношения и взаимния интерес от тяхното последващо развитие. Най-големият туристически оператор в Китай използва софтуер, произведен от българска компания.  Според Румен Радев обаче не можем да говорим за сериозни проекти в инфраструктурата, за инвестиции и мащабно сътрудничество, ако ням , която да свързва двете държави. Президентът призова и за изграждането на съвместен българо-китайски научно-изследователски и иновационен център, който да „постави двустранното сътрудничество на пистата на високите технологии, конкурентоспособността и високата добавена стойност“.\r\nВ сесията „Диалог между китайските държавни предприятия и българската власт“ участваха ръководителите на водещи китайски корпорации в областта на инвестициите и иновациите, информационните технологии и комуникациите, енергетиката, корабоплаването, машиностроенето, химическата промишленост, науката и други, които изразиха своя интерес към осъществяването на съвместни проекти с представители на българския бизнес.   По-рано през деня българският президент се срещна със Сю Цин, губернатор на провинция Хъбей. Провинцията е с население от 75 млн. души и с БВП от 500 млрд. долара за 2018 г., като е сред водещите фармацевтични  производители в Китай, на машини, стомана, както и на енергия от възобновяеми енергийни източници.    По думите на държавния глава със стратегическото си разположение България има потенциал да се утвърди като един от най-перспективните маршрути в рамките на инициативата „Един пояс, един път“.\r\nТова създава много възможности за инвеститори в областта на енергетиката и транспортната инфраструктура, а достъпът до българските пристанища на Черно море и река Дунав, както и до всякакъв транспорт, превръща страната ни в естествен логистичен център за пренос на стоки към общия европейски пазар.\r\nВ Далиен Румен Радев разговаря и с Клаус Шваб, основател и президент на Световния икономически форум в Давос. Държавният глава изрази интереса на България да продължи да бъде активен участник в световния форум, в рамките на който се формират стратегии за бъдещето на икономиката и социалната дейност и се предлагат визии и решения. ", "date": "2019.07.02", "title": "Радев отново поиска пряка авиолиния с Китай и повече инвестиции"}
{"url": "https://www.actualno.com/sciencelogy/germanija-globi-facebook-s-2-mln-evro-zaradi-ezik-na-omrazata-news_764701.html", "text": "    Германия глоби технологичната компания Facebook с 2 млн. евро за нарушаване на германския закон за борба с езика на омразата, съобщи Politico.      Федералната служба за правосъдие, част от германското министерство на правосъдието, е наложила санкцията заради неспазване на изискванията на закона за защита на мрежите, насочен срещу незаконното съдържание в интернет.\r\nГлобата е нищожна в сравнение с приходите от първото тримесечие на Facebook от над 15 млрд. долара. Но тя има символична тежест, тъй като за първи път европейска страна санкционира американски гигант, развиващ социални медии, че не е прозрачен за начина, по който се справя с речта на омразата.   Според институцията компанията \"е създала изкривен образ в обществото за степента на незаконно съдържание (на платформата) и начина, по който социалната мрежа се занимава с нея\". Facebook може да обжалва глобата.  Законът, приет през 2018 г., предвижда до 50 млн. евро глоба за социалните медии, ако не премахнат незаконното съдържание.\r\n\"Дигиталните платформи носят ясна отговорност за съдържанието, което е публикувано на техните сайтове\", каза новият министър на правосъдието на Германия Кристин Ламбрехт в изявление, публикувано скоро след обявяването на глобата.\r\nТя изрично подчертава, че общностните стандарти на Facebook няма как да стоят над германските закони.     ", "date": "2019.07.02", "title": "Германия глоби Facebook с 2 млн. евро заради език на омразата"}
{"url": "https://www.actualno.com/society/decata-v-bylgarija-prodyljavat-da-sa-edni-ot-naj-agresivnite-v-evropa-news_764592.html", "text": "     . Това каза детският психолог Иван Игов в интервю за агенция „Фокус“ по темата с .      „Много са причините, поради които децата започват да се държат агресивно. Ако тръгнем от самото начало, със сигурност има причини, които се коренят в семейството. “, заяви Иван Игов. Той отбеляза, че децата от най-малка възраст виждат, когато техният родител е фрустриран, вместо да търси решения, по-скоро търси конфликт. „Този модел, който децата виждат от самото начало, за съжаление, понякога има дори и физическо насилие, няма как да не се отрази в тяхното активно поведение, когато отидат в училище или когато пораснат. Това, което децата виждат в семейството, е първото нещо, което те копират когато са в училищна среда“, отбеляза психологът.   По думите му много случаи по света са показали, че когато има добра организация в училище, дори детето да е израснало в , след това може то да се промени. „Давам Ви само един пример - преди малко повече от 10 години в Детски фонд на обединените нации (УНИЦЕФ) работехме с хърватски колеги по модел „Училище без насилие“. След войната в бивша Югославия, когато във всяка къща е имало оръжие, децата не просто са виждали насилие, а трупове и убийства. Въпреки това, с реформата в тяхното училище и въвеждането на този модел, буквално след няколко години, те са успели в голяма степен да намалят агресията не само в училище, но и в държавата. Всички институции, като започнем от църквата и свършим до местната власт, се включват в този цялостен проект, да променят обществото си така, че то да не бъде ощетено“, посочи Игов.\r\nТой направи сравнение и с България, където скоро не е имало война. „Ние скоро не сме преживявали война и такива страшни неща като този вид агресия и убийства и въпреки това децата в българските училища продължават да бъдат едни от най-агресивните в Европа. Всички изследвания при нас показват, че . Ето тук е проблемът. Училището би могло да компенсира много неща, които се случват в семейството, но то не е подготвено и не е реформирано да го направи“, убеден е още експертът.   ", "date": "2019.07.02", "title": "Децата в България продължават да са едни от най-агресивните в Европа"}
{"url": "https://www.actualno.com/society/na-nivo-komisija-njakolko-meseca-otsrochka-za-tol-taksuvaneto-news_764721.html", "text": "    С 11 гласа „за“, нито един „против\" и 3 „въздържал се“, парламентарната комисия по регионална политика прие  тол таксуването да се отложи и вместо от 16 август 2019 г. да стартира от 1 март 2020 г.   Това предвиждат приетите на ниво комисия . Според гласуваните текстове, ще трябва до 29 февруари 2019 г. правителството  да потвърди със свое решение готовността на тол системата за техническо опериране. Дотогава тежкотоварните превозни средства ще заплащат винетни такси за преминаване през пътната мрежа.      \"Добре е изменението на закона да върви заедно с обсъждането на обхвата на тол системата и на тарифите\", отбеляза пир обсъждането  Иван Иванова от БСП. Той припомни уверенията, които бяха давани, че всички страни ще бъдат подготвени към въвеждане на тол системата и че срокът  16 август 2019 е оптималният. \"Превозвачите казват, че не са търсени за консултации, въпреки, че има такова решение, а имаше  5 – 6 месеца да се намери оптимална ставка\", изтъкна той, упреквайки управляващите че не са си свършили работата и сега прибягват до отлагане. \"Сега изведнъж - месец и половина преди да се въведе системата, стигаме до извода, че преговорите между превозвачите и правителството не са започнали. Това е голяма безотговорност. Г-н Ненков, вас много често ви използват да вкарвате такива закони, вместо правителството, което е допуснало забавяне\", заяви Иванов, обръщайки се към вносителя на законопроекта и зам.-председател на комисията.\r\nВ хода на разискванията управляващите бяха упрекнати, че отлагането на тол таксите е предизборен ход.  „Не получихме убедителни аргументи защо се отлага тол системата. Най-лесно можем да ги вържем с местните избори – не искаме да не бъркаме в джоба на хората и даваме на заден“ – така Манол Генов от БСП интерпретира предлаганото от управляващите отлагане на тол таксите, които се очаква да оскъпят  превозваните стоки и транспортните услуги.\r\nЗам.-председателят на комисията Александър Ненков от ГЕРБ, който е вносител на законопроекта  отрече такъв мотив и обясни, че отлагането е, за стиковка на елементите в системата и извършване на най-подробни анализи. „Важно е да се  гарантира,  че системата ще работи перфектно, ще се събират достатъчно приходи, така че АПИ да се самоиздържа и пътищата да бъдат в завидно състояние, а не да се фиксираме върху отлагането с няколко месеца“, категоричен е той.  „Факт е, че европейско финансиране за такава пътна мрежа в близко бъдеще няма да има. Ето и \"Хемус\" се финансира с пари от държавния бюджет и много други магистрали и пътища втори и трети клас ще трябва да се финансират от държавния бюджет“, добави Ненков.   На въпрос на дали пропуснатите ползи от отлагането няма да доведат до финансов дефицит за ремонти на пътища, Ненков заяви: „Вярно е, че ще има намаляване на приходите, спрямо планираното, защото няма да има тол система от 16 август, която да експлоатираме търговски, но пък АПИ увери, че приходите от електронни винетки вървят добре и че в края на годината ще надхвърлят 400млн. лв, което ще е достатъчно да се самоиздържа агенцията, включително и персонала на Националното тол управление. Самите тежко товарни автомобили след 16 август ще продължат да си плащат електронна винетка, просто няма да са на толуване, а ще плащат месец за месец за преминаването през мрежата.  Дефицит за ремонтите няма да има, защото събираемостта е по-добра в сравнение с миналата година, тъй като се въведе тол полиция, има по-засилен контрол предвид факт, че много хора не си плащаха в предишния хартиена вариант“.\r\nНенков  посочи още, че според разчетите,  когато заработи системата приходите могат да достигнат между  700 млн. лв.  и 1,2 млрд. лв, в зависимост от обхвата и какви цени ще има, зависи и какъв компромис ще се постигне между превозвачите и министерството.    Според него социалният елемент  -  очертаващото се поскъпване на  превозваната продукция и  на транспорта се преекспонира. „Точно в тези няколко месеца, с които се отлага системата, всеки един превозвач ще може да си направи точна калкулация, както и държавата с колко би било оскъпяването“, отбеляза той. ", "date": "2019.07.02", "title": "На ниво комисия - няколко месеца отсрочка за тол таксуването"}
{"url": "https://www.actualno.com/politics/karakachanov-ne-sym-tvyrdjal-che-prezidentyt-radev-e-lyjec-news_764727.html", "text": "    \"Не съм твърдял, че президентът Радев е лъжец. Просто казах, че . лева за самолетите, защото аз знам какви са офертите\". Това заяви военният министър Красимир Каракачанов пред bTV.      Той отново потвърди, че офертата за изтребителите е 2 милиарда и 200 милиона лева, като \"ще се опитаме да намалим тази цена, като това няма да бъде \".   Припомняме, според министър Красимир Каракачанов, цената на изтребителите Ф-16 е 2,2 млрд. лв. , сумата е 3,2 млрд. лв. при 100% авансово плащане.\r\nСпоред Каракачанов ДДС-то няма значение, защото това е междудържавен договор и данъкът: \"излиза от единия джоб и влиза в другия\".  В цената влиза цялото оборудване, но що се отнася до въоръжението, например броят на ракетите е намален, за да \"не се хвърлят излишни пари на този етап\", заяви министърът.\r\n\"Ако някой си прави сметка, че ние като купим този самолет, 40 години няма да купим нито една ракета или бомба, това не е така\", подчерта Каракачанов.   Той заяви, че боеприпасите трябва да минат отново процес по лицензиране след 5 години.    Другият изтребител, който е бил обсъждан за закупуване от Българската армия - \"Грипен\", са били предложени без никакви ракети, увери Каракачанов.\r\n\"Инфраструктурата за всеки самолет е различна\", заяви военният министър, който не отрече, че е скъпа, но сподели, че има вариант част от инвестициите сега да минат по партньорска програма.\r\nОтносно критиките към него за започнатия процес за ремонт на самолетите Су-25, той обясни, че го обвиняват последователно ту в американофил, ту в русофил.   Няма много варианти за ремонта на руските изтребители, а българският завод е правил такъв през 2002 г., след което е загубил лиценза си за тази дейност. ", "date": "2019.07.02", "title": "Каракачанов: Не съм твърдял, че президентът Радев е лъжец"}
{"url": "https://www.actualno.com/business/shefyt-na-nek-se-oplaka-ot-manipulacii-na-energijnata-borsa-news_764733.html", "text": "    Десет компании са блокирали енергийната борса миналата седмица и това се позволява от борсовите правила, коментира пред БНТ изпълнителният директор на НЕК Петър Илиев,      Той заяви, 'e не е съгласен със случващото се на пазара и затова e подал оставка.   По думите му, на борсата има манипулации и липсата на адекватно законодателство може да остави бизнеса без електроенергия. \"НЕК не е виновна за високата цена на електроенергията продавана на бизнеса, а липсата на правила на държавно ниво, добави Илиев.\r\n\"Търговците писаха че има манипулации, но досега никой не им обръща внимание, в България имаме Закон за енергетиката, имаме Комисия за енергийно и водно регулиране, които определят правилата на регулирания пазар, но никъде в тези правила не се говори за свободния пазар. Никой не защитава родното производство\", коментита шефът на нек.  Той обясни, че не е имало натиск да се върне, обаче щяло да излезе, че махането му е предателство.\r\nПо думите му, има схема, която манипулира борсовата търговия. Според правилата на енергийната борса, на ден могат да се провеждат само седем търга и това пречи на участниците да договарят реални цени.   След обявена ниска цена от НЕК, неназовани от него фирми блокират сайта на борсата и на практика търговията спира.    \"С атака срещу мен искаха да се прикрият тези скандали и извращенията, които имаше на борсата. Няколко фирми са се възползвали от ниските цени.\r\nПроблемът, след като освободихме пазара, ние така го освободихме, че за година и половина от България е изнесен ток за 10,7 млн. мегаватчаса, За този ток, всички сме платили над 700 млн. лв.\", обясни той.\r\nВъпреки случващото се на борсата, доставката на ток за населението е осигурена и НЕК продължава да работи, но са застрашени доставките на за бизнеса, тъй като по-евтиният ток се изнася, добави Илиев.    ", "date": "2019.07.02", "title": "Шефът на НЕК се оплака от манипулации на енергийната борса"}
{"url": "https://www.actualno.com/politics/bojko-borisov-sharl-mishel-oglavjava-es-shte-podkrepim-stanishev-za-ep-video-news_764744.html", "text": "    Новият председател на Европейския съвет ще бъде белгийският премиер Шарл Мишел от европейските либерали. Това обяви       \"Имаме председател на Европейския съвет - Шарл Мишел. Много добър приятел на България. Него може да поздравим за избран. Традицията се запазва - белгиец да оглавява съвета. Това е сигурно\", заяви Борисов.   За председател на Европейския парламент ще бъде предложен българският представител Сергей Станишев от ПЕС, като Бойко Борисов разкри, че смята да го подкрепи.\r\n\"Евродепутатите от ГЕРБ категорично ще подкрепят Сергей Станишев, ако бъде предложен за председател на европарламента. Аз още в предизборната кампания се учудих, че лидерът на европейските социалисти беше пети в листата и даже БСП не искаха да го включат в нея. Българин на такава висока позиция е чест и гордост. Нищо, че в България неговите хора не го харесват\", добави премиерът.   Що се отнася до поста на пък ще бъде предложен германският военен министър Урсула фон дер Лайен, която е представител на ЕНП.\r\n\"За председател на Европейската комисия правим предложения до Европейския парламент да избере Урсула фон дер Лайен. Доста години се познаваме с нея и мисля, че ще се справи. Всички гласувахме единодушно за тази кандидатура.       Само Ангела Меркел гласува \"въздържал се\", защото е немски кандидат. Поехме ангажимент пред президента Еманюел Макрон всеки със своите евродепутатите да подкрепи Урсула\", посочи Борисов.\r\n\"Категорично искахме председателят на ЕК да бъде от ЕНП. Аз съм доволен, защото си взимаме поста, който ни се полага като партия победител. Шпиценкандидатите се провалиха. Доволен съм, че се получи компромис. Естествено, че ще ми липсват Жан-Клод Юнкер, Тереза Мей, Доналд Туск, но това е демокрацията. Всички сме заменими. Животът продължава. Тези дни се опитах да направя всичко за България\", категоричен беше министър-председателят.\r\nМеждувременно днес стана ясна и още една новина - че представителят на ЕНП Манфред Вебер е върнал мандата си като водещ кандидат за поста председател на ЕК. Според Politico, Вебер е казал, че процесът на шпиценкандидатите е бил  провален от Макрон и унгарския премиер Виктор Орбан. Припомнете си в как Вебер и Орбан де факто влязоха във война!\r\nБългарският премиер Бойко Борисов също се включи в предложенията като посочи името на хърватския си колега Андрей Пленкович за председател на Еврокомисията, но явно на шега.\r\n\"За върховен представител на ЕС по външната политика и сигурността номиниран е испанският външен министър Жозеп Борел. Кристин Лагард пък е предложена за председател на ЕЦБ. Тя ни е приятел и ще ни помогне по пътя към еврозоната\", заяви още Бойко Борисов.      За Борел веднага се появиха коментари, че ще е интересно как ще поеме  ролята що се отнася до диалога Сърбия - Косово, след като Испания  категорично не признава Косово за независима държава. А бившият  председател на християнсоциалистите в Германия Зигмар Габриел каза, че  ако Меркел е изтъргувала мястото в ЕЦБ за \"един провален военен  министър\" начело на ЕК, това е загуба.\r\nСпоред Борисов кандидатурата на Кристалина Георгиева също е сериозна, но някои от колегите му имали резерви към нея, защото преди три години напуска зам.-председателеския пост в Европейската комисия.\r\n\"Кристалина Георгиева е изключително добре подготвена. Въпросът е, че трябва да се намерят достатъчно гласове да я подкрепят. От няколко държави тя има подкрепа, разбира се има и моята подкрепа, защото би било престижно за България да вземе този пост, но поне сутринта няколко от колегите изразиха обратното мнение\", посочи той.\r\nСега топката за пакета от постове е в Европейския парламент, а четвъртата сила там - \"Зелените\", вече изрази несъгласие с кандидатите. ", "date": "2019.07.02", "title": "Бойко Борисов: Шарл Мишел оглавява ЕС, ще подкрепим Станишев за ЕП (ВИДЕО)"}
{"url": "https://www.actualno.com/europe/hramyt-vyv-vitleem-izvyn-spisyka-na-unesko-zaradi-restavracija-news_764707.html", "text": "    ЮНЕСКО изключи базиликата „Рождество Христово” във Витлеем от списъка на застрашените обекти от световното културно наследство, съобщават от организацият, цитирани от РИА Новости.      Комитетът за световно наследство на ЮНЕСКО обосновава своето решение с проведените възстановителни дейности на църквата, построена, според преданията, на мястото, където се е родил Исус Христос.   В храма са били реставрирани вратата, покрива, външната фасада и мозайката по вътрешните стени.\r\nСпециалисти от организацията изразиха задоволство от отказа да бъде построен тунел в района на храма и приветстваха приемането на план за консервацията му като архитектурен обект.  Базиликата над рождественската пещера е построена през първата половина на IV век, а сегашния си облик придобива през 529 година – след разрушаването й от самаряните и възстановяването й от император Юстиниан.\r\nПрез 1855 г. султанът предава правата за разпореждане с храма на православните гърци. На това място, както и в йерусалимския „Гроб Господен” службите са поделени между различните християнски изповедания.   През 2012 г. базиликата е вписана едновременно в списъка на световното културно наследство и в списъка на застрашени обекти от световното наследство заради лошото състояние на храма.     ", "date": "2019.07.02", "title": "Храмът във Витлеем – извън списъка на ЮНЕСКО заради реставрация"}
{"url": "https://www.actualno.com/business/karanikolov-samoletite-su-25-shte-bydat-remontirani-news_764738.html", "text": "    Самолетите СУ-25 ще бъдат ремонтирани, обясни в Търговище икономическият министър Емил Караниколов.      Той увери, че с военния министър са приятели и между тях няма спор за ремонта на щурмоваците. Според него се изчакват становища от няколко институции преди да се даде началото на модернизацията на машините, съобщава Нова телевизия.   Миналата седмица министърът на отбраната Красимир Каракачанов настоя да се изпълни договора с Беларус.\r\nНякои европейски държави обаче все още не подрепят отпадането на оръжейното ембарго към Минск. Българските военновъздушни сили имат 14 щурмови самолета СУ, от тях летят 4. Ремонтът им ще струва 82 млн. лв.  „Каквото и да се случва, министерството на икономиката е за модернизацията на българската армия както и за ремонт на в момента ползваните самолети.\r\nНямаме разногласия с Каракачанов, той гони интереса на българската армия. Уверявам ви, че има процедури, няма страх от нищо, има почитание към закона и към европейските регламенти”, коментира Караниколов. ", "date": "2019.07.02", "title": "Караниколов: Самолетите СУ-25 ще бъдат ремонтирани "}
{"url": "https://www.actualno.com/bgfootball/zvezda-na-cska-s-travma-napusna-lagera-v-avstrija-news_764722.html", "text": "    Бразилският футболист Енрике Рафаел напусна лагера на ЦСКА в Австрия. Енрике е получил контузия и се е прибрал в София, където днес е преминал преглед при специалисти, съобщават \"червените\".      Направените изследвания са показали, че Енрике има възпаление на капачката на коляното.   Енрике взе участие в две от контролите на ЦСКА по време на подготовката на тима в алпийската страна. Той започна като титуляр срещу Прибрам, а във втората проверка срещу унгарския Ференцварош влезе в игра на старта на второто полувреме.\r\nБързоногото крило пропусна последния двубой срещу Шахтьор Донецк заради получената травма.    ", "date": "2019.07.02", "title": "Звезда на ЦСКА с травма, напусна лагера в Австрия"}
{"url": "https://www.actualno.com/interest/lisica-sprintior-izmina-nad-4-000-km-za-chetiri-meseca-v-arktika-news_764730.html", "text": "    Норвежки изследователи твърдят, че са били шокирани, когато научили, че малка лисица е успяла да пресече хиляди мили през Арктика само за няколко месеца миналата година, разказва Юронюз.      Група учени от норвежкия Полярен институт твърдят, че Арктическата лисица - вид, който може да се срещне навсякъде в Арктика, е пресякла целия път от Свалбард, норвежки архипелаг в Северния ледовит океан, северна Канада, с темпове, които никога досега не са документирани от изследователи.\r\nЛисицата е била оборудвана с проследяващ нашийник от 2017 г. като част от по-голямо проучване за местообитанията на животните.\r\nИзследователите твърдят, че \"очите им са се разширили\", когато са изучавали сателитни данни, проследяващи движенията на животните, след като напуснали Шпицберген, най-големият остров на Свалбард, на 26 март миналата година.  Само за три седмици тя е изминала 940 мили (1448 км) по морския лед, за да пристигне в Гренландия на 16 април.\r\n„Не можехме да повярваме в това, което виждахме”, заяви изследователят Ева Фуглей от норвежкия Полярен институт в уебсайта на организацията.   Тя каза, че те разгледали всички възможни сценарии. Първо, смятали, че лисицата може да е мъртва,  нашийникът да е свален и след това взета с лодка. Но тогава, разказва Фуглей, те осъзнали, че няма лодки, които да навлизат толкова навътре в леда.    \"Така че трябваше просто да я проследим и да видим каква ще бъде следващата й стъъпка\", каза тя, цитирана от БГНЕС. \r\nЛисицата продължила да изненадва изследователите: не завършила пътуването си в Гренландия, а продължила похода си до остров Елсмир в далечния север на Канада.\r\nИзследователите твърдят, че разстоянието между Шпицберген в Норвегия и там, където е стигнала в Канада, е 1 112 мили (1 780 км) по права линия, но включвайки и разстоянието от седмиците преди да напусне Шпицберген, тя е изминала общо 2743 мили  (4 414 км) за четири месеца.\r\nТе установили, че лисицата е ходела по дълги участъци морски лед в Северния ледовит океан и ледниците на Гренландия със средна скорост от 28,5 мили (около 45 км) на ден.   В един от участъците тя е изминала 154 км за ден, което изследователите твърдят, че е най-бързото движение, регистрирано някога за този вид.   Животното също е имало добра средна скорост, докато е на морския лед, казват изследователите, което може да означава, че е използвало леда като \"транспортно средство\".\r\nИзследователите казват, че проследяващият нашийник на лисицата е спрял да работи през февруари и не знаят къде е тя сега.\r\nТе предупреждават, че ледът, както на сушата, така и в морето, е от решаващо значение за решението на лисицата да предприеме своето дълго пътуване, но затоплящият се глобален климат е свил морския лед в Арктика, което може да има сериозни последици за дивата природа.\r\n\"Ако морският лед изчезне, арктическата лисица в Свалбард ще се изолира,\" казва Фуглей, добавяйки, че това може да наруши естествения й хабитат. ", "date": "2019.07.02", "title": "Лисица спринтьор измина над 4 000 км за четири месеца в Арктика "}
{"url": "https://www.actualno.com/society/mejdu-3-i-6-spad-na-chujdencite-po-chernomorieto-ochakvat-v-bransha-news_764754.html", "text": "    Между 3 и 6 % спад на чуждестранните туристи по Черноморието, в сравнение с 2018 г. се очаква според предварителните записвания и данни от туроператори и хотелиери. Това съобщи министърът натуризма Николина Ангелкова  пред журналисти в парламента след като  комисията по регионална политика прие чрез да се преуреди концесионирането на плажовете - по реда на Закона за устройството на черноморското крайбрежие.      Тя отбеляза, че още в началото на годината министерството е прогнозирало спад в интереса на чуждестранните туристи за летния морски сезон и посочи, че по данни на НСИ чуждестранните туристи, посетили България в първите 5 месеца на годината са над 2 450 000, което към момента показва ръст с 0.3%, а за ключовия месец  юни за туристическия сезон, министерството тепърва очаква официални данни.   След заседанието на комисията Ангелкова отбеляза пред журналисти, че от 2016 г., когато Министерството на туризма започва да стопанисва плажовете, е приета нова методика за отдаване на концесия и под наем, според която предлаганите цени на  плажни принадлежности като чадъри и шезлонги имат 40% тежест при избора на концесионер, т.е. колкото по-ниска е предлаганата цена, толкова повече точки получава кандидата за концесионер . По тези  условия  са отдадени общо 60 плажа – 20 на концесия и останалите – под наем, като е включена клауза, според която, ако концесионер предлага цени различни от тези, с които е спечелил   -  това е основание за прекратяване на договора, посочи Ангелкова и  съобщи, че за миналата година са прекратени 6 договора на различни основания.\r\nЗа всички останали плажове, освен отдадените по новата наредба,  действат правилата, които са били към момента на сключване на договорите и там механизъм за прекратяване поради предлагане на повишени цени няма, отбеляза тя.  „Ние със сигурност по отношение на тези 60 договора ще направим повторни проверки и ако има нарушения ще пристъпим веднага към прекратяване, а за останалите свикваме спешна среща с концесионерите, за да обърнем внимание, че  е изключително важно да бъдем конкурентоспособни“, добави Ангелкова. ", "date": "2019.07.02", "title": "Между 3 и 6% спад на чужденците по Черноморието очакват в бранша"}
{"url": "https://www.actualno.com/analysis/tusk-predloji-levi-i-desni-da-si-podeljat-postovete-v-es-news_764717.html", "text": "    Председателят на Европейския съвет Доналд Туск е направил ново предложение за предаде предаде ДПА.      Според него председателството на Европейския парламент ще бъде поделено между социалистите и десните. Не се посочва кой социалист се предлага да оглави парламента през първата половина от мандата, но германецът Манфред Вебер щял да го оглави през втората.   Съгласно предложението, германският министър на отбраната Урсула фон дер Лайен ще бъде предложена за .\r\nТуск ще поиска от евролидерите да я подкрепят. Предложение за германката е отправил и френският президент Еманюел макрон. Испания също подкрепя предложението.  Пакетът от предложени имена включва и белгийския премиер Шарл Мишел за приемник на Туск начело на\r\nЕвропейския съвет и испанския външен министър Жозеп Борел за дипломат номер едно.   По-рано днес източници съобщиха, че Макрон предложил Кристин Лагард да е начело на Европейската централна банка.Името на словака Марош Шефчович също бе споменато за постана дипломат номер едно на ЕС.    Извънредната среща на Европейския съвет за разпределяне на водещите постове в ЕС започна след 5-часово закъснение от първоначално определения час, предадоха световните агенции.\r\nСрещата бе отлагана от председателя на Европейския съвет Доналд Туск четири пъти днес, за да се проведат двустранни консултации в кулоарите и евролидерите да изяснят позициите си. ", "date": "2019.07.02", "title": "Туск предложи леви и десни да си поделят постовете в ЕС"}
{"url": "https://www.actualno.com/europe/povecheto-evropejski-lideri-dovolni-ot-nominaciite-za-visshi-evropejski-chinovnici-news_764753.html", "text": "    Първите реакция след като за председатели на големите европейски институции бяха по-скоро положителни.      Германският канцлер Ангела Меркел, заяви: „Добър знак е, че председател на Комисията може да е жена”. Тя добави, че „не се съпротивлявала“ на номинирането на германски кандидат.   \"Хубаво е да се види, че Урсула фон дер Лайен се радва на доверието на страни от целия блок.” добави тя, цитирана от \"Политико\".\r\nЗелените обаче продължават да се съпротивляват на настоящия избор. В лицето на Бас Ейкхаут те призоваха Парламента да не следва предложението на лидерите на ЕС.  Бас Ейкхаут написа в Туитър: „Много разочароваща сделка на Съвета. Това е старата Европа в най-лошият й вариант. „Сделка на тъмно”, която се занимава с кандидатите, удовлетворяващи националните лидери от Германия, Франция и Испания. Това не е обещаната промяна за европейските избиратели. ЕП не трябва да подкрепи това.”\r\n„Не зависи от мен да преценя какъв е реалният шанс за постигане на успех в Парламента. Ще бъда там в четвъртък и ще информирам и обяснявам всичко, което мога за този процес и нашите намерения… ето защо имаме парламент, разискваме, обсъждаме и спорим, а след това решаваме ”, заяви от своя страна    \"Решението, което взехме, е добро\", лаконично заяви Жан-Клод Юнкер.     ", "date": "2019.07.02", "title": "Повечето европейски лидери доволни от номинациите за висши европейски чиновници"}
{"url": "https://www.actualno.com/kustendil/zavyrshi-mejdunarodnijat-folkloren-konkurs-pautalija-2019-news_764579.html", "text": "    Завърши 13-тото издание на международния фолклорен конкурс \"Пауталия\" - 2019. Музикалният форум се проведе от 28-ми до 30-ти юни 2019 г. в гр. Кюстендил.  Конкурсът е включен в Културния календар на Министерство на културата и в Програмата за подпомагане на даровити деца в България.      Голямата награда на конкурса завоюва Университетски хор „Фолк-джаз формация“ при Нов български университет, гр. София. Голямата награда в областта на българските народни танци бе присъдена на Танцова формация „Нова генерация” от гр. Кюстендил.\r\nНаградата на Съюза на народните читалища в България бе присъдена на Рангел Маджарски, Гергана Борисова и Адела Харалампиева от гр. Кюстендил. Специалната награда за автентичен фолклор е за Ансамбъл за изворен фолклор „Бояна” от гр. Костандово и Мъжка фолклорна певческа група „Русалии” от с. Бачево, общ. Разлог.\r\nВ категориите индивидуални изпълнители по народно пеене бяха присъдени 3 едногодишни стипендии и три награди – целева финансова подкрепа. Съюзът на българските музикални и танцови дейци присъди 2 награди за най-изявени педагози на конкурса - Цветан Цветанов и Асен Асенов от гр. Монтана.   Присъдени бяха и 2 стипендии, осигурени от Музикална къща „Сеньо Артист” за двама индивидуални изпълнители по народно пене, включващи право на професионален аудио запис със съпътстващи авторски и  изпълнителски права.\r\nВ тазгодишното издание на конкурса участие взеха над 3000 участници от България, Македония, Сърбия, Германия и др. В журито на конкурса бяха едни от най-утвърдените имена в областта на музикалното и танцовото изкуство в България като народната певица Олга Борисова, почетен гражданин на гр. Кюстендил, доц. д-р Георги Петков - преподавател в НМУ „Л. Пипков\" и НБУ гр. София, Стойка Германова – народна певица, солистка на Ансамбъл „Пирин\", Валери Димчев – музикант и композитор, преподавател по тамбура, гр. Благоевград, Нели Андреева – народна певица и солистка на Ансамбъл „Филип Кутев\" и др.    Тазгодишното издание на Международния фолклорен конкурс „Пауталия” – 2019 бе посветено на 150-годишнината на читалище „Братство 1869”. Списък с наградените можете да откриете на следния линк: \r\nhttps://www.bratstvokn.org/images/docs/2019/pautalia_nagradeni_2019.pdf ", "date": "2019.07.02", "title": "Завърши международният фолклорен конкурс \"Пауталия\" - 2019"}
{"url": "https://www.actualno.com/tennis/federer-zagubi-set-pri-starta-si-na-uimbyldyn-tijm-otpadna-ot-systezanieto-news_764715.html", "text": "    Осемкратният шампион Роджър Федерер загуби сет на старта на тазгодишното издание на турнира, но все пак се класира за втория кръг след победа над южноафриканеца Лойд Харис с 3-6, 6-1, 6-2, 6-2      22-годишният Харис започна вдъхновено двубоя и проби рано съперника си, след което показа здрави нерви и затвори първия сет на собствен сервис.   С началото на втората част Федерер наложи тотална доминация на корта и до края на мача даде само пет гейма на опонента си, за да стигне до крайния успех след час и 50 минути игра.\r\nШвейцарският маестро демонстрира много солидна игра, като завърши срещата с 8 аса, 41 печеливши удара и едва 14 непредизвикани грешки. Световният номер 3 бе почти безгрешен при излизанията на мрежата, като спечели 29 от 31 атаки напред.  Във втория кръг Федерер, за когото това е 21-во участие в Ол Ингланд Клъб, ще срещне квалификанта Ноа Рубин от САЩ или участващия с уайлд кард британец Джей Кларк.\r\nИзненадите в мъжката схема на Уимбълдън пък продължиха и във втория ден на турнира, след като петият поставен Доминик Тийм загуби мача си от първия кръг на надпреварата срещу американеца Сам Куери с 6-7(4), 7-6(1), 6-3, 6-0.   Вчера от турнира отпаднаха двамата тенисисти от топ 10 на световната ранглиста - Александър Зверев и Стефанос Циципас, а днес тяхната съдба последва и финалистът от Ролан Гарос.    В първия сет не се стигна до пробиви, но Тийм успя да се наложи в тайбрека със 7-4, за да поведе резултата. Във втората част ролите се размениха и отново нямаше пробиви, но този път Куери доминира в тайбрека и го взе със 7-1.\r\nВ следващите два сета американецът тотално надигра съперника си, като в четвъртата част Тийм спечели едва пет точки и в крайна сметка Куери стигна до победата след два часа и 29 минути игра.\r\nПо този начин Куери се класира за втория кръг на надпреварата, където ще срещне чилиеца Кристиан Гарин или Андрей Рубльов от Русия.    ", "date": "2019.07.02", "title": "Федерер загуби сет при старта си на Уимбълдън, Тийм отпадна от състезанието"}
{"url": "https://www.actualno.com/society/pochina-doc-nikola-dagorov-osnovateljat-na-sportnata-ni-travmatologija-news_764713.html", "text": "    На 94-годишна възраст почина доц. Никола Дагоров , основател на спортната травматология у нас, съобщи \"Сега\".      Доц. Дагоров е роден на 3 юни 1925 година. От 1942 до 1955 г. е член на националния отбор по лека атлетика, участник на Олимпиадата през 1952 г., с 10 поправки на националния рекорд в дисциплината троен скок, като 6 пъти е бил републикански шампион.\r\nВ продължение на 15 години, от 1953 до 1968 година, доц. д-р Дагоров е бил лекар на националния отбор по лека атлетика. Работил е в редица елитни болници - ИСУЛ, \"Пирогов\", Спортен диспансер- София и др.   Като експерт на Международната футболна федерация (ФИФА) провежда курсове в Нигерия, Тайланд и Бангладеш по проблемите на спортния травматизъм.  Бил е съветник към министерството на народното здраве в Кувейт по проблемите на спортната медицина.\r\nДоц. Дагоров е широко известен като хирург-ортопед и по-специално като водещ специалист в областта на спортната травматология и рехабилитация.\r\nОт около 7ООО извършени от него операции, повече от половината са на пациенти с увреждания, получени по време на спортни занимания. Това определя и научните му интереси, насочени към огромната роля на профилактиката на спортния травматизъм.     ", "date": "2019.07.02", "title": "Почина доц. Никола Дагоров, основателят на спортната ни травматология"}
{"url": "https://www.actualno.com/business/vyzmojna-li-e-v-aec-kozloduj-avarija-kato-v-chernobil-mnenieto-na-ekspertite-news_764709.html", "text": "    Бумът на отвори отново старата рана на света дали е възможно да се повтори атомната авария в АЕЦ „Чернобил”.      Според българските специалисти и инженери в областта на ядрената енергетика това категорично е невъзможно. Становището им стана ясно по време на дискусия, предаде агенция БГНЕС.   „Филмът до голяма степен дава информация за това какво стана в Чернобил. Лентата обаче е предназначена за критика към съветската система за управление, която съществуваше тогава. От тази гледна точка съвсем спокойно можем да кажем, че това е един политически филм“, смята секретарят на „Булатом“ Станислав Георгиев. Неговият колега Сергей Цочев от държавното предприятие „Радиоактивни отпадъци“ признава, че не е гледал минисериала , но от разказаното има много достоверни неща.  И двaмата специалисти отбелязват, че корпусите на са от съвсем различен тип. При т.нар. РБМК реактор в АЕЦ „Чернобил“ липсва цялостна усилена защитна обвивка. Сградната конструкция не може да издържи на големи вътрешни и външни натоварвания.\r\nV и VI блок на АЕЦ „Козлодуй” и бъдещите в АЕЦ „Белене” са от типа на т.нар. ВВЕР реактори. Притежават усилена херметична защита, изградена от напрегнат бетон, която предпазва реакторната инсталация от външни въздействия и може да предотврати изхвърляния в атмосферата.   Като основни причини за аварията през 1986 г. специалистите отчитат слабата подготовка на оперативния персонал, възможността да се оказва влияние върху действията на операторите, както и изключването на системите за безопасност по време на работа. При днешните условия никой не може да нарежда на оперативния персонал и той носи персонална отговорност.    „След аварията, в България коренно се промени цялостното управление и подготовката на персонала в АЕЦ „Козлодуй“. За сравнение тогава нямаше гама спектрометри в РИОСВ и РЗИ, имаше само единични бройки. А трябваше да бъдат измерена радиацията в млякото, месото, зеленчуците“, спомня си Сергей Цочев.\r\n„В страната нямаше и система за измерване на радиационния фон. За целта всяка сутрин от всяка община излизаше един човек с ръчен прибор, прави измерване, записва и го докладваше по телефона. От много години вече у нас има автоматизирана система с 28 станции, всичко е публично достъпно. Нещо повече – Европа нямаше такива станции, сега са над 4000 в ЕС. Като добавим интернет, телевизиите и мобилната свързаност, от широката общественост днес няма как бъде скрита една такава авария”, добавя той.\r\nКато поука след аварията Цочев посочва и внедряването на пълна реплика на учебен тренажор в АЕЦ „Козлодуй“ за управление на реактора. С помощта на компютри се симулират различни ситуации.   „Персоналът в нашата АЕЦ разиграва ситуации, подобни на тези, разиграли се във фаталната априлска нощ на 1986 г. в АЕЦ „Чернобил“. Става дума за повишаване и понижаване на мощността, спиране на електрозахранването. Днес персоналът по закон е длъжен да минава на такова обучение”, обясни Цочев. ", "date": "2019.07.02", "title": "Възможна ли е в АЕЦ \"Козлодуй\" авария като в Чернобил - мнението на експертите"}
{"url": "https://www.actualno.com/europe/naj-goreshtijat-uni-v-istorijata-zastrashi-evropa-sys-zamyrsjavane-news_764718.html", "text": "    Миналият месец беше , регистриран досега, с покачващи се температури в световен мащаб и рекордни топлинни вълни в Западна Европа.      Глобалните данни, отчетени от ръководената от ЕС Служба за климатични изменения „Коперник“ (C3S), показват, че европейските температури са с около 2° С , а в световен мащаб Земята е с 0,1° по-гореща от досегашния юнски рекорд, информира АФП.   Топлинната вълна миналата седмица разби националните рекорди за най-горещ ден, когато палещата жега се разгърна над цяла Европа от Сахара. Тя беше толкова интензивна, че температурите бяха с 10 градуса по-високи от нормалните във Франция, Германия, Северна Испания и Италия.\r\nЕкипът на \"Коперник\" заяви, че е трудно да се припише рекордният месец \"директно\" към изменението на климата, но отделен анализ на международен екип от учени съобщи, че глобалното затопляне е направило топлинната вълна поне пет пъти по-вероятна.  Според спътникови данни  в комбинация с исторически температурни графики, през юни 2019 г., температурата е 3 градуса по-висока в цяла Европа от средната за периода 1850-1900 г.\r\n\"Нашите данни показват, че температурите в югозападния регион на Европа през последната седмица на юни са били необичайно високи\", каза Жан-Ноел Тепо, шеф на C3S. \"Въпреки че това е изключение, вероятно ще видим повече такива събития в бъдеще поради изменението на климата.\"   Безпрецедентната през юни топлинна вълна в Централна Европа доведе до скок в концентрациите на замърсители. „Коперник“ изработи визуализация на това как нивата на озон са се развивали през седмицата, информира Евронюз. Анимацията на програмата на ЕС за наблюдение на Земята показва как нивата на озон се покачват драматично по време на най-горещите часове на деня.    Нивото на озон в атмосферата зависи от интензивността на слънчевите лъчи, казва Винсънт-Анри Пео, ръководител на Атмосферната служба в „Коперник“. Той се образува от азотен диоксид (излъчван от изкопаеми горива) и летливи органични съединения, които също се освобождават с по-голяма интензивност по време на топлинни вълни.\r\nСлънчевата светлина е достатъчно силна, за да предизвика епизоди на озоновото замърсяване от пролетта до края на лятото. Нормалните нива на озон са около 100 - 120 микрограма на кубичен метър (µg/m³). Миналата седмица в Европа се наблюдават нива над 180 µg/m³, информационния праг според C3S, над който \"националните власти трябва да информират обществеността и да предоставят съвети веднага след превишаване\".\r\nСпоред европейските агенции прагът отразява „ниво, над което съществува риск за човешкото здраве сред особено чувствителни групи от населението“. Когато прагът е надвишен, от националните органи се изисква да информират обществеността, заявява Европейската агенция за околна среда, цитирана от БГНЕС.   Критичният праг, който представлява пряк риск за населението, е 240 µg/m3. За да се поддържа добро здраве, обаче, не трябва да има повече от 25 дни годишно, в които нивата на озон надвишават 120 µg/m3 (средно 8 часа). ", "date": "2019.07.02", "title": "Най-горещият юни в историята застраши Европа със замърсяване "}
{"url": "https://www.actualno.com/europe/majka-na-7-deca-e-novijat-kandidat-za-predsedatel-na-ek-news_764645.html", "text": "    Германката Урсула фон дер Лайен, която е на страната, е новият кандидат за . Номинацията ѝ, предложена още вчера, се обсъжда на протичащото в момента заседание на европейските лидери в Брюксел, предава Politico.      Германски медии твърдят, че фон дер Лайен е консенсусна кандидатура на Франция, Вишеградските страни и балтийските държави. Френският президент Макрон е поставил условие, че ако германката оглави ЕК, страната му трябва да получи ръководното място на Европейската Централна банка. За него Франция предлага Кристин Лагард, шеф на МВФ.\r\n60-годишната Урсула фон дер Лайен е потомствен политик. Баща й Ернс Албрехт е бил премиер на Долна Саксония от ХДС и генерален директор в ЕК. Родена е в Брюксел, завършила е икономика и медицина, има 7 деца. Била е министър по семейните въпроси в Долна Саксония и министър на труда и социалните въпроси във федералното правителство в Берлин.\r\nПри одобряване на фон дер Лайен на останалите висши постове ще са служебният премиер на Белгия Шарл Мишел - председател на Европейския съвет, и бившия еврокомисар Марош Шефчович - върховен представител на ЕС за външната политика и сигурността.   Ако бъде избрана, Фон дер Лайен ще стане първата жена, която ще оглави Европейската комисия. Освен това Европейската народна партия ще продължи да контролира Комисията. Тя има подкрепата на Франция заради доброто владеене на френски език и факта, че познава добре Брюксел.     При това положение може би няма да получи председателското място на Европейския парламент, тъй като Германия ще получи 2 ключови поста.    Името на председателя на ПЕС Сергей Станишев също се обсъжда като възможен кандидат за президент на Европейския парламент. Станишев е евродепутат от 2014 г., беше премиер на България между 2005 и 2009 г.\r\nСпоред някои медии все още се обсъждат и имената на Кристалина Георгиева, Мишел Барние и Маргрете Вестагер за председател на ЕК, както и че не е напълно отхвърлен .\r\nВажна роля в дискусиите на възможните кандидати има и българският премиер Бойко Борисов, който предложил за председател на Европейския съвет. Кандидатурата ѝ обаче не е събрала достатъчна подкрепа, а впоследствие за председател на ЕК.  ", "date": "2019.07.02", "title": "Майка на 7 деца е новият кандидат за председател на ЕК"}
{"url": "https://www.actualno.com/curious/dneven-horoskop-za-3-uli-news_764641.html", "text": "     Овен       Тази сряда не бъдете прекалено подозрителни. Всичко е такова, каквото е, само трябва да го приемете и да свикнете с него. Телец Тази сряда не поемайте излишни рискове. Сега е важно да играете по правилата и да не излизате от никакви рамки или граници.   Близнаци Тази сряда може да бъдете спокойни за вашите планове. Ако не споделяте излишна информация, която би разкрила козовете ви, няма от какво да се притеснявате. Рак     Тази сряда може да преживеете истински душевен катарзис. Не се учудвайте от себе си. Най-вероятно сте се разделили с някой от страховете ви. Лъв Тази сряда не прибързвайте в решенията. Сега не е моментът да се занимаването с решаването на лични въпроси. Заложете на спокойствието. Дева Тази сряда е ден за разчистване на сметки. Помислете дали не дължите нещо някому и ако е така - побързайте да върнете заетото.   Везни Тази сряда вероятността да получите това, което искате е голяма. Нужно ви е само да спрете да мислите, че това не е възможно и да повярвате в себе си.    Скорпион Тази сряда е ден, в който да помислите дали не е време да поемете в нова посока. Вслушайте се в зова на душата ви и го последвайте без да се колебаете. Стрелец Тази сряда е добър ден за започване на обучение. Дори да не става въпрос за нещо много сериозно, новото ще ви е полезно и освежаващо за мислите ви. Козирог    Тази сряда не предприемайте пътуване в последния момент. Обмислете добре подготовката си и това дали сте в добра кондиция да шофирате продължително време. Водолей Тази сряда не е задължително да споделяте чуждото мнение. Вашата различност сега ще бъде важен коз, но само ако е истинска. Риби Тази сряда правете нещата по различен начин. Ще може да упражнявате новия си стил, колкото ви душа иска. Бъдете неотразими. ", "date": "2019.07.02", "title": "Дневен хороскоп за 3 юли"}
{"url": "https://www.actualno.com/healthy/variola-ili-varicela-ot-centyra-po-obshtestveno-zdrave-ne-pravjat-razlika-snimka-news_764649.html", "text": "    В седмичния бюлетин за регистрирани заразни заболявания на сайта на Националния център по обществено здраве е допусната грешка. Така от там информират, че в периода от 24 юни 2019 г. – 30 юни 2019 има 594 случая на вариола в страната ни.      Вариолата в България е ликвидирана през 1928 г. като с това страната се нарежда сред една от първите в световен мащаб справили се с изкореняването на заболяването, показва бърза справка в wikipedia.org.   Едрата шарка или Вариола е силно заразна вирусна болест, засягаща само хората. Причинява се от два вида вируси, наречени Variola major и Variola minor. Първият вид причинява по-смъртоносна форма със смъртност при 20 – 40% от инфектираните, докато вторият убива само 1% от жертвите си. Много от оцелелите ослепяват частично или напълно поради възпаление на роговицата, а по кожата остават типични за шарката белези. Средно изчислено в периода на 20 век, вариолата причинява 300 – 500 милиона смъртни случая. Само през 1967 г. Световната здравна организация (СЗО) изчислява, че от 15 милиона души заразени от болестта 2 милиона умират същата година. Последните случаи на едра шарка са регистрирани през 1977 г., а през 1980 г. СЗО обявява окончателното унищожаване на вируса в природата. Вероятно в справката на НЦОЗА става въпрос за варицела, позната още като лещенка, е вирусна заразна болест, главно сред децата до 10 години. Тя протича леко с обрив по кожата, без да оставя следи. Инкубационният период е от 11 до 21 дни. Пренася се по въздушно-капков път. Обикновено се формира траен имунитет, но в редки случаи е възможно повторно разболяване.   ", "date": "2019.07.02", "title": "Вариола или варицела, от Центъра по обществено здраве не правят разлика (СНИМКА) "}
{"url": "https://www.actualno.com/crime/psihichno-bolen-podgoni-hora-s-motorna-rezachka-news_764657.html", "text": "    Около 40-годишен психично болен мъж подгони с моторна резачка хора в град Рила, предаде БГНЕС. Инцидентът е станал към 13.30 ч., пострадали няма.      Мъжът се е опитал да спре леки коли и да ги реже, задържан е от полицията. Очаква се мъжът да бъде прегледан от психиатър.    ", "date": "2019.07.02", "title": "Психично болен подгони хора с моторна резачка"}
{"url": "https://www.actualno.com/politics/opravdaha-bivshija-voenen-ministyr-nikolaj-nenchev-news_764654.html", "text": "    Съдът оправда бившия военен министър Николай Ненчев, предаде БГНЕС.      Ненчев беше обвинен, че през 2015 г. е скрил действащ договор за ремонт на изтребителите МИГ-29 с руската корпорация РСК-МИГ и е започнал преговори с Полша. Така поставил в риск българската авиация и нанесъл на държавата огромни щети. Ненчев отрича действията му да са били незаконни. Той твърди, че договорът за ремонт на самолетните двигатели с Полша е бил по-изгоден за България, а причина за повдигнатото му обвинение са нарушените руски финансови интереси.\r\nПрипомняме, че на 16 януари 2017 г., Софийска градска прокуратура (СГП) внесе обвинителен акт срещу Ненчев в Софийски градски съд (СГС).\r\nТой бе обвинен в престъпление по служба, извършено при условията на продължавано престъпление, с две отделни деяния, осъществяващи поотделно състава на едно и също престъпление. Според прокуратурата за времето от 05.05.2015 г. до 09.09.2015 г. Ненчев не е изпълнил служебните си задължения и не е осигурил авиационната безопасност и летателната годност на военно въздухоплавателни средства от изтребителната авиация на ВВС на страната ни.  На 26.04.2015 г. между Министерство на отбраната (МО) и АО „РСК МИГ“ са били подписани два договора за удължаване на ресурса на 2 двигатели РД-33 с по 50 часа и ремонт на 2 двигатели РД - 33 и един брой кутия за самолетен агрегат - 2 /КСА -2/ за МиГ-29 на обща стойност 3 773 000 евро (7 388 666 лв.) Вместо тези договори да бъдат приведени в реално изпълнение, министър Ненчев е казал на своя заместник – Десислава Йосифова да ги пази в служебната си каса и да не предприема каквито и да било действия по изпълнението им, за да не бъде осъществен ремонтът на самолетите, собственост на страната ни в АО „РСК МИГ“. Същите указания министър Ненчев продължил да дава и през следващите няколко месеца на подчинените си в министерството.\r\nВ периода от 07.11.2014 г. до 29.03.2016 г. Ненчев също не е изпълнил служебните си задължения, като не е утвърдил проект за инвестиционен разход за ремонт на агрегати и доставка на резервни части за самолети МиГ-29 и не осигурил авиационната безопасност и летателната годност на военно въздухоплавателни средства от изтребителната авиация на ВВС на България.\r\nОт престъплението са настъпили значителни вредни последици за Българската армия.     ", "date": "2019.07.02", "title": "Оправдаха бившия военен министър Николай Ненчев"}
{"url": "https://www.actualno.com/europe/pojar-v-ruska-podvodnica-ubi-14-morjaci-news_764670.html", "text": "    Пожар избухна в руска дълбоководна изследователска подводница, убивайки 14 моряци. Това съобщава от Министерството на отбраната, цитирано от РИА Новости.      Инцидентът е станал в руски териториални води.   Министерството добави, че огънят е потушен, благодарение на безкористните действия на екипа.\r\nСтава ясно, че трагедията се разследва под контрола на главнокомандващия на военноморския флот.    ", "date": "2019.07.02", "title": "Пожар в руска подводница уби 14 моряци"}
{"url": "https://www.actualno.com/asia/kyde-izbjaga-princesata-na-dubaj-news_764558.html", "text": "    \"Смята се, че принцеса Хая е избягала от мъжа си Мохамед бин Рашид ал-Мактум - емирът на Дубай, в Европа. Но информацията не е потвърдена. От февруари акаунта на принцесата в Twitter мълчи.\" Това пише в своя статия журналистът Кристиан Вайсфлаг за швейцарското издание Neue Zürcher Zeitung.      През миналата седмица британските издания съобщиха, че е избягала с двете си деца и 31 млн. лири в Европа, за да започне нов живот. Съобщаваше се още, че е потърсила убежище в Германия, а по друга информация - че се укрива във Великобритания.   На 1 юли Берлин отрече тази информация. Но някои обстоятелства свидетелстват в подкрепа на това твърдение - принцесата участва в много благотворителни хуманитарни проекти и активно информираше за тях в своя Twitter акаунт, но от февруари месец там няма никаква информация. По информация на The Guardian самият шейх е завел дело срещу жена си в британски съд. Радха  Старлинг, правозащитник и основател на организацията \"задържани в Дубай\" (Detained in Dubai) написа: \"Получих нова информация, която потвърждава историята. Въпросът сега е в това ще се разберат ли Йордания и ОАЕ или всичко ще бъде огласено.\"\r\n45-годишната Хая е сестра на краля на Йордания Абдула II и е най-младата от шестте жени на Мактум.  \"Отношенията с принцесата се смятаха за особено щастливи, тъй като и двамата ги свързваше силната любов към конете...\", пише испанското издание El País. Двамата се запознават по време на едно от изданията на Световните конни игри.\r\nМинистър-председателят на ОАЕ е знаел, че в лицето на принцеса Хая се жени за еманципирана жена и явно ѝ е давал свободата, за да развива своята обществена дейност, допълва още изданието. През 2017 година Хая става член на Международния олимпийски комитет и в продължение на 8 години е президент на Международната федерация по конен спорт. Като посланик на световната продоволствена програма и имайки собствени организации, принцесата участва активно в борбата с глада и бедността по целия свят.   За сега не е ясно какво е накарало Хая да избяга. Вероятно е искала да бъде посредник в семейна трагедия. През миналата година Латифа - дъщерята на емира от друг брак, се опита да избяга през Индия в САЩ. Латифа обвинява баща си в това, че в продължение на три години я е държал заключена и я подлагал на мъчения, след като предишен неин опит за бягство се оказал неуспешен. През февруари 2018 година Латифа отново се опитва да бяга, но е арестувана от бреговата охрана на Индия и 33-годишната жена е върната обратно в Дубай. След това в продължение на дълго време за нея нищо не се чуваше. През декември 2018 година принцеса Хая покани в Дубай Мери Робинсън, която по-рано заемаше поста на върховен комисар за правата на човека към ООН, за да посети Латифа. С кадрите от срещата властите явно искаха да покажат, че с момичето всичко е наред.    „Може ли възможното бягство на Хая в Европа да е свързан с трагичната съдба на Латифа, не е ясно. Тина  Яухиайнен, близка приятелка на Латифа, помогнала ѝ при опита за бягство, вече призова йорданската принцеса да използва влиянието си за освобождаването ѝ: „Става въпрос за равноправие, достойнство и самоопределението на милиони жени в Близкия Изток.“ ", "date": "2019.07.02", "title": "Къде избяга принцесата на Дубай?"}
{"url": "https://www.actualno.com/vraza/9-troleja-i-13-e-avtobusa-za-218-mln-lv-kupuvat-vyv-vraca-news_764663.html", "text": "    Доставка на нови 9 тролейбуса и 13 електрически автобуса обяви общинското дружество „Тролейбусен транспорт – Враца“ ЕООД. Прогнозната стойност на обществената поръчка е 21,8 млн. лв. без ДДС (близо 26,2 млн. лв. с ДДС).      Названието на процедурата е „Модернизиране на градския транспорт в община Враца, Фаза ІІ – покупка на тролейбуси и е-автобуси за обслужване на транспортната схема на гр. Враца“. Разделена е на две обособени позиции.   Тролеите трябва да са с дължина 12 (+/- 1) метра. Прогнозната стойност за тях е малко над 9 млн. лв. Със същата дължина трябва да са и е-автобусите, като те се закупуват със зарядни станции към тях. За автобусите фирмата разполага с 12,7 млн. лв. \r\nСредствата са осигурени по линия на „Мерки за адресиране на транспорта като източник на замърсяване на атмосферния въздух“ от Оперативна програма „Околна среда 2014 – 2020 г.“  Критериите за избор са два: управление на риска с тежест 50% и цена 50%.\r\nЛипсва обаче в сайта на дружеството подробна информация и техническите спецификации на транспортните средства, които предстои да бъдат купени.   Линкът, публикуван в сайта на Агенцията за обществени поръчки, води към стара обществена поръчка на общинската фирма, касаеща първата фаза на проекта за модернизиране на транспортните средства във Враца, по която се купуват 14 броя дизелови автобуси. Прогнозната стойност за нея е 3 млн. лв. без ДДС.    От община Враца припомнят, че ще запазят съществуващия тролейбусен транспорт и контактна мрежа като транспортната схема ще бъде надградена с нови дизелови автобуси, които ще са с висок екологичен клас.\r\nДо предложението се стигна след проведени четири обществени консултации, в рамките на които бяха разгледани всички възможни варианти за развитието на градския транспорт.\r\n„Според експертите – дизеловите превозни средства са по-икономични и с по-голям експлоатационен срок, в сравнение с метановите, за които ще трябва да се изгради нова площадка и чиито разходи са 4 пъти по-големи. Целта е да се използва максимално изградената контактна мрежа в града, която ще бъде обслужвана от значително по-нови тролейбуси. Там, където няма мрежа, транспортът ще бъде обслужван от дизеловите автобуси. По този начин ще бъдат обхванати и жилищните комплекси „Сениче“ и „Дъбника“, което ще доведе до по-малка необходимост от използване на автомобили в града“, се сочи в съобщението.    ", "date": "2019.07.02", "title": "9 тролея и 13 е-автобуса за 21,8 млн. лв. купуват във Враца"}
{"url": "https://www.actualno.com/crime/avtobus-s-deca-se-zapali-na-am-trakija-news_764638.html", "text": "    За инцидент с автобус, превозвал деца от Слънчев бряг за Крумовград, съобщиха от МВР. Сигналът  за инцидента, станал на АМ „Тракия“,  в района на детелината на Карнобат, е получен в 14.42. По първоначални данни се е запалила предната част на автобуса, в който пътували 31 деца и две учителки от  Слънчев бряг за Крумовград.      Всички пътници са изведени навреме, никой не е пострадал. Те ще бъдат  транспортирани до най-близката бензиностанция, от където друг  автобус  ще ги  откара до Крумовград.   Пожарни и полицейски екипи са на мястото на инцидента. В момента продължават гасителните дейности, след което ще бъде извършен оглед  за установяване на причините, довели до  инцидента. ", "date": "2019.07.02", "title": "Автобус с деца се запали на АМ \"Тракия\""}
{"url": "https://www.actualno.com/ruse/ne-otkriha-patogeni-v-probite-ot-detska-mlechna-kuhnja-v-ruse-news_764653.html", "text": "    Днес излязоха окончателните резултати от лабораторните изследвания на Детска млечна кухня, след като през изминалата седмица на салмонела в детска ясла №9. Те са отрицателни и от 3 юли, Областна агенция по безопасност на храните разреши приготвянето на храна в Детска млечна кухня.      Всички детски ясли ще имат доставки от 03.07.2019 г. включително, съобщиха от община Русе.   Другите потребители, които получават храна от пунктовете на Млечна кухня, на 4 юли ще ползват услугата със заверените си купони от 28 юни, а на 5 юли ще ползват заверените купони от 1 юли. ", "date": "2019.07.02", "title": "Не откриха патогени в пробите от детска млечна кухня в Русе"}
{"url": "https://www.actualno.com/blagoevgrad/podzemnite-kontejneri-veche-sa-fakt-i-v-blagoevgrad-news_764681.html", "text": "    Поредното изпълнено обещание на кметът на Благоевград д-р Атанас Камбитов е вече налице. Става въпрос за , която той презентира още от началото на тази година.      Първите подземни контейнери вече са разположени в центъра на града и са осем на брой. Три от тях се намират в пространството между сградата на Камерна опера и Минералната баня, два - при паркинга под пл. „Македония“ и още три на ул. „Гьорче Петров“, под НАП. .\r\nОчаква се постепенно те да навлязат в целия град. Този вид контейнери са . Намаляват неприятната миризма, събират по-голямо количество отпадъци и и водят до по-доброто рециклиране.  Освен това се гарантира, че те няма да бъдат \"отваряне\" от лица, които преравят боклука. ", "date": "2019.07.02", "title": "Подземните контейнери вече са факт и в Благоевград"}
{"url": "https://www.actualno.com/varna/vijte-kak-varna-shte-otbeleji-mejdunarodnija-den-bez-plastmasovi-torbichki-news_764680.html", "text": "    Варненци организират флашмоб за раздаване на пазарски торби за многократна употреба. Събитието ще се състои на 3 юли - Международния ден за свят без пластмасови торбички, на Синия пазар в морската ни столица. Идеята за флашмоб е на Обществения център за околна среда и устойчиво развитие (ОЦОСУР) и е част от предприетите в различни градове на страната инициативи под надслов \"Свободни от пластмаса\".      Стартът на събитието ще е в 14 часа, когато младежи ще тръгнат от района на Юнашкия салон към Синия пазар и ще спират всеки минувач с найлонова торбичка в ръце с думите: „Когато отиваш на пазар, вземи своя торба и на щанда кажи: „Не, мерси, нося си!“ (#НеМерсиНосяСи). Гражданите и гостите на града ще получават каъо подарък пазарски торбички за многократна употреба.  ", "date": "2019.07.02", "title": "Вижте как Варна ще отбележи Международния ден без пластмасови торбички"}
{"url": "https://www.actualno.com/starazagora/pochti-14-ot-horata-v-starozagorsko-jivejat-v-lishenija-i-bednost-news_764666.html", "text": "    23,8% от населението на Старозагорска област са живели под прага на бедност от 403,25 лева средно месечно на лице от домакинство през 2018 г., показват данни на Териториално статистическо бюро \"Югоизток\".      В сравнение с предходната 2017-а, когато линията на бедност е 392,3 лева, се наблюдава нарастване със 7 лева, а относителният дял на бедните е нараснал с 0,2 на сто - от 23,6 на 23,8 процента. Статистическите данни показват, че без системата за социална защита не може да има има редуциране на бедността.   Ако в доходите на домакинствата се включат само пенсиите, но не и останалите социални трансфери (обезщетения, социални и семейни помощи и добавки), бедността нараства с почти 7% - от 23,8 до 30,5 на сто. Ако се изключат и пенсиите, под линията на бедност остават 44,1%, което представлява ръст от 20,3 процентни пункта.\r\nОбласт Стара Загора е сред трите области с най-висока линия на бедност за 2018 г. Най-висока е в област София (столица) - 513 лева, следвана от областите Стара Загора - 403, и Варна - 383 лeвa.  С най-ниска линия на бедност в страната са областите Пазарджик и Монтана - съответно 239 и 240 лева. В Монтана и Велико Търново е най-висок относителният дял на бедните като част от населението - 26,2 на сто, а най-нисък е в област Перник - 11,2 на сто.\r\n39% от хората в Старозагорско са посочили, че доходите им ги принуждават да се ограничават в консумация на месо, пиле или риба всеки втори ден. 30,6 на сто не могат винаги да плащат разходите си, свързани с жилището.   Неочаквани разходи като неотложен ремонт или подмяна на битов уред са проблем за 30,4%, а 30,9% си налагат ограничения при отоплението на жилището. Според статистиката през 2018 г. 19 на сто са живели в материални лишения (налагали са си ограничения по 4 от 9 показателя), а 18 600 души или 34% от населението на област Стара Загора са били в риск от бедност и социално изключване.     ", "date": "2019.07.02", "title": "Почти 1/4 от хората в Старозагорско живеят в лишения и бедност"}
{"url": "https://www.actualno.com/dobrich/iniciativa-v-alfatar-dokazva-che-za-po-dobra-gradska-sreda-ne-sa-nujni-samo-pari-news_764627.html", "text": "    Снимки на спирка в Алфатар в социалните мрежи ни провокираха да разберем повече за инициативата. Направо невероятно звучат думите на кмета на силистренската община Янка Господинова пред , че закупуването на бои със средства от бюджета на местната администрация е единствената инвестиция за коренното преобразяване на спирки на градския транспорт в Алфатар. А докато чакат автобуса, хората могат да почетат – бивши касетки за плодове и зеленчуци са се превърнали в лавици за книги от български и чужди автори. Заглавията са от фонда на местната библиотека и се подменят всяка седмица.       От общо 8 спирки в града, 4 вече са с нова визия и всяка е различна. Останалите също ще бъдат реновирани. „Спирките са на повече от 30 години и бяха в окаяно състояние – липсваха пейки, някои бяха изгнили. Искахме да ги направим уютни“, казва кметът Господинова. Запазена е само конструкцията им, а всичко останало е подновено с рециклирани материали в една миниработилничка.  Не са търсени майстори, всичко е дело на работещите в общинската администрация . Един ден бил необходим, за да придобие спирката новия си вид, и още един ден – за градинката около нея. Цялата дейност отнела около две седмици.\r\nДруга гордост на кметицата на Алфатар е Алеята на чадърите непосредствено до туристическия информационен център. Наблюдението ѝ е, че както местните хора, така и туристите а харесват и си правят снимки.    С общински средства се облагородява и паркът, чиято площ е 7 дка. Реставрирани са стари кладенци, изградени са кътове за отдих, за игра на децата, барбекю. По думите на Господинова паркът вече се е превърнал в любимо място за отмора на съгражданите ѝ. ", "date": "2019.07.02", "title": "Инициатива в Алфатар доказва, че за по-добра градска среда не са нужни само пари"}
{"url": "https://www.actualno.com/plovdiv/ivan-totev-kojto-i-da-e-kandidat-za-kmet-ot-gerb-nie-vsichki-shte-rabotim-za-nego-news_764581.html", "text": "    \"Разделихме се по най-добрия начин с Димитър Кацарски и мога да кажа, че имаме прекрасни отношения. Пожелавам успех в новите начинания, с които ще се занимава, но някой път така е в живота\". Така кметът на Пловдив Иван Тотев коментира смяната на заместник-кмета, оповестена вчера.      \"Димитър Кацарски е рекордьор. Поне аз не познавам някой, който да е изкарал на това място повече от него. Не очаквайте някакви неща от кухнята, ние сме като едно семейство. Няма една конкретна причина, може би смяната съвпада с един такъв предизборен период. Конспирация няма, просто мандатът свършва и може би в тези три месеца, ще е по-добре да има нов заместник-кмет\", категоричен бе кметът на Пловдив.   \"Не търсете под вола теле. Жалби има и срещу мен, и срещу останалите районни кметове. Когато се работи в град като Пловдив, винаги има недоволни хора. Човекът си има негов път в живота\", допълни той. По думите на Иван Тотев на поста трябва да има експертна фигура, а не партийно назначение. \"Макар че беше член на ГЕРБ, Димитър Кацарски беше експерт. Имайте предвид, че преди това той беше в РДНСК, има огромен опит като строителен инженер\", припомни той. Иван Тотев потвърди, че досегашният главен инженер на община Пловдив Йордан Калев ще заема поста на сменения Кацарски и ще бъде заместник-кмет в оставащите три месеца.\r\nИван Тотев коментира и предстоящите местни избори. \"Нямайте никакво съмнение, че моето желание е ГЕРБ да управлява в Пловдив. Мога спокойно да твърдя, че през предишните два мандата се видя едно огромно израстване на града. Дали това израстване се свързва с моята конкретна личност или с някой друг, няма никакво значение. Важното е, че по време на управлението на ГЕРБ, Пловдив направи огромни крачки в развитието си“, заяви Тотев. Той даде за пример изминалия уикенд, когато в зала Колодрума се състоя заключителният етап от Лигата на нациите по волейбол, преминал при огромна посещаемост.  „Нямам никакво съмнение, че моята задача е община Пловдив да продължи това устойчиво развитие. Защо смятате, че ако има примерно нов кмет, всичко ще изчезне и ще се започне наново. Не, трябва да има приемственост“, категоричен бе той. Иван Тотев коментира и евентуалната кандидатура за кмет на Пловдив на сегашния областен управител Здравко Димитров. „Аз смятам, че господин Димитров би бил прекрасен кмет, защо смятате, че има някаква интрига между нас? Който и да е от ГЕРБ, ние ще работим всички за него. Ние всички сме заедно и носим отговорността за това Пловдив да върви напред“, категоричен бе Иван Тотев. „Ще има промени сред общинските съветници. Може би ще има промени и сред районните кметове. За нас важното е да имаме кмет от ГЕРБ, най-много районни кметове и най-много общински съветници“, допълни той. Иван Тотев уточни, че очаква кандидатът за кмет на ГЕРБ да бъде обявен официално през втората половина на август. ", "date": "2019.07.02", "title": "Иван Тотев: Който и да е кандидат за кмет от ГЕРБ, ние всички ще работим за него"}
{"url": "https://www.actualno.com/crime/povdignaha-obvinenie-na-kmeta-na-kostinbrod-news_764661.html", "text": "    Кметът на Костинброд Трайко Младенов остава на свобода срещу 5000 лева гаранция. Това стана ясно, след като той бе разпитан в следствието днес, предаде репортер на БГНЕС.      От Окръжна прокуратура – София съобщиха, че прокуратурата е връчила постановление за привличане в качеството на обвиняем на Трайко Младенов. Същият е бил привлечен за извършено от него престъпление по чл. 343, ал. 1, б. „в“, вр. чл. 342, ал. 1 пр. 3 от НК.   Около 18:50 ч. на 30.06.2019 г., в гр. Костинброд, на път VIII – I, при управление на лек автомобил „Тойота“, с посока на движение от гр. Монтана към гр. София, обвиняемият Младенов нарушил правилата за движение по пътищата, уредени в Закона за движението по пътищата. В резултат на действията му по непредпазливост била причинена смъртта на И.С., управлявал мотоциклет.\r\nСпрямо обвиняемия Младенов е взета мярка за неотклонение „гаранция в пари“ в размер на 5000 лева, вносима в 10-деневен срок, както и забрана да напуска пределите на Република България. Временно му е отнето и свидетелство за управление на МПС.  Разследването по делото продължава.\r\nПрипомняме, че в неделя на нерегулирано кръгово кръстовище край града, при която загина 34-годишен моторист. Версиите за инцидента, обаче, се различават. Свидетели твърдят, че кметът е опитал да направи забранен обратен завой, като така е отнел предимството на моториста. Кметът Младенов, обаче, е категоричен, че няма вина за инцидента и не е нарушавал правилата за движение. По случая се води разследване. Пробите за алкохол и наркотици на кмета са отрицателни. Според неофициална информация, загиналият моторист е бил без книжка.    ", "date": "2019.07.02", "title": "Повдигнаха обвинение на кмета на Костинброд"}
{"url": "https://www.actualno.com/business/karanikolov-otkri-investicija-za-nad-40-mln-evro-v-tyrgovishte-news_764624.html", "text": "    Министърът на икономиката Емил Караниколов откри днес в Търговище новопостроената пещ на завода за плоско стъкло в града. Съоръжението е едно от трите най-големи в света,  а инвестицията е на обща стойност 42 млн.евро, съобщиха от Министерството на икономиката.      На официалната церемония по запалване на обновената пещ за производство на плоско стъкло в завода на „Тракия Глас България ЕАД“ в Търговище министър Караниколов изтъкна, че това е поредната инвестиция, която показва че България се утвърждава като водеща дестинация за привличане на инвестиции в региона, особено в сферата на производството.    По думите му се отчита увеличение на броя на инвестиционните проектите, осъществявани в страната, както и многократно разширяване на производствените мощности на голям брой чуждестранни компании. „Доказателство за това са сертифицираните  18 проекта,  само  през първото полугодие на  2019 г. по Закона за насърчаване на инвестициите. Общо предвидените инвестиции по тях възлизат на близо 250 млн. лв. и се очаква разкриване на над 2200 нови работни места“, подчерта икономическият министър и допълни, че  към момента в Българската агенция за инвестиции има още 68 проекта в процес на сертифициране на обща стойност близо 1.5 млрд. лв., с потенциал за нови 6600 работни места.  „Тракия глас България” ЕАД е учредено през 2003 г. със седалище и адрес на управление в гр. Търговище и основна дейност производство на стъкло и стъклени изделия.  „Тракия глас България”  е част от турския холдинг „Шишеджам”. ", "date": "2019.07.02", "title": "Караниколов откри инвестиция за над 40 млн. евро в Търговище "}
{"url": "https://www.actualno.com/vraza/slojiha-poreden-kraen-srok-za-premestvane-na-serovygleroda-ot-vraca-news_764550.html", "text": "    Още не е ясно дали е акредитирана да извърши извозването на от територията на бившето „Химко“ във Враца. „Все още не е представен документ за нейната правоспособност за подобен род дейност, но ще продължавам да изисквам тези сертификати от нея“, заяви днес експертът от РИОСВ, председател на комисията, Георги Караиванов пред медиите.      Междуведомствената комисия днес влезе на територията на фирма „Камибо“ ООД, за да връчи акт за неизпълнено предписание за нарушение – неизградена локална система за оповестяване, чиито срок изтече. С този акт, чиято предполагаема стойност е 20 хил. лв ., фирмата вече има два акта, за които ще заплати 40 хил.лв.    „Вчера фирма „Камибо”ООД е предоставила , които са извършили до момента – осигурено трифазно захранване на електричество на площадката за извозване. Това ще се види, ако ни предоставят схеми и чертежи“, коментира Караиванов.  „Осигурена е непрекъсната наличност на  вода – 30 кубика вода.  Не е осигурено взривозащитено осветление на площадката. Има взривообезопасена  потопяема помпа, тя е за работа с агресивни течности, осигурен е и компресор за нея.  Има  доставен неутрализиращ химикал за осигуряване при разлив на опасни материали, но не са посочили точно какъв е, допълни Караиванов.  Азотните станции още не са осигурени“.\r\nКакто се вижда, обезопасяването при извозването на серовъглерода е сложна дейност, която изисква множество мерки, които до момента все още не се виждат на площадката на „Камибо“ ООД. В качеството си на председател на комисията, Г.Караиванов може и ще продължава да изисква документация, която да верифицира извършеното.\r\n„След 10 дни отново ще дойдем да проверим, каза Караиванов. Обещанията да се приключи с извозването до 15 юни, дадени от Станислав Попов, собственик на фирмата, не станаха реалност. . Попов така и не показа анализите за липса на серовъглерод. Киселинният характер на водния басейн разяжда повърхността, влияе корозивно на тръбите и на самия бетон. Сега са правени опити да завържат самите тръбопроводи, рампата е паднала от тежестта на работниците, но миризмата я има, продължава и бълбукането на водата. Самото съоръжение е опасно за извозване“, подчертава Караиванов.       „Някога неговата профилактика е била поддържана стриктно, а сега ще е още по-трудно, защото то не работи от години. Няма да позволя на фирма, която няма акредитация и спецификация да се занимава с тази опасна дейност, опасна за всички хора. Има една мъгла около фирма „Балкан ресурс“ – не става ясно дали тя ще извози серовъглерода или е само посредник. В закона е казано, че трябва да има прозрачност за дейността по извозване на опасното вещество. Биха могли и да го унищожат , но е избран вариантът да се изведе от площадката“, уточни Караиванов. потвърди експертът от РИОСВ.\r\nЗапознати с голямото наводнение от мина Плакалница, при което загинаха хиляди врачани, припомниха, че и за укрепването на съоръжението тогава,  са чакали пак решение отгоре. Сега не може повече да се чака. Група патриотично настроени жители, които редовно присъстват на даваните брифинги, излязоха със становище,че е необходима бързата намеса на кмета на Община Враца. Без намесата на местната и държавна власт, според тях, процесът за извозване на серовъглерода може да се бави до зимата.\r\nДо 18 май т.г. а, че ще има лаборатория, която ще анализира състоянието на басейна с тръбите. Досега такава не е намерена, не са правени и анализи. Капацитетът на фирмата „Балкан ресурс“ също не е ясен.\r\nЩе чакаме новата проверка на Междуведомствената комисия след 10 дни, като се надяваме да има най-сетне развитие на проблема с извозването на серовъглерода.    ", "date": "2019.07.02", "title": "Сложиха пореден краен срок за преместване на серовъглерода от Враца"}
{"url": "https://www.actualno.com/society/pochina-ivan-kojto-se-nujdaeshe-ot-belodrobna-transplantacija-news_764563.html", "text": "    18-годишният Иван Иванов от Бургас, който спешно се нуждаеше от белодробна трансплантация, е починал, съобщи bTV.      Момчето страдаше от рядкото заболяване муковисцидоза, а освен от трансплантация, се нуждаеше от терапия, струваща 2000 лева на месец.   Родителите на Иван събираха средствата за терапията чрез дарения и се надяваха, че той ще бъде включен в списък за трансплантация в Австрия.\r\nНа 24 юни в Летния театър в Бургас дори се състоя благотворителен концерт в помощ на момчето. Малко преди това обаче Иван е изпаднал в кома и е било взето решение да бъде транспортиран във Военномедицинска академия в София.  В продължение на седмица медиците във ВМА са поддържали живота на момчето с апаратура. В 07:00 ч. тази сутрин тя е била изключена, казаха близки до семейството.\r\nЗаболяването на Иван е прогресирало внезапно – до миналата година той е бил в добро здравословно състояние. Въпреки усилията на родителите и на дарителите, Иван изгуби битката с коварната болест.        ", "date": "2019.07.02", "title": "Почина Иван, който се нуждаеше от белодробна трансплантация"}
{"url": "https://www.actualno.com/politics/angelkova-mnogo-plajove-shte-ostanat-bez-stopani-news_764677.html", "text": "    За нас е важно самата процедура за отдаване на концесия да бъде ясна, проста, предвидима, прозрачна, за да може всички бъдещи стопани на морските плажове да участват и да имат възможност да стопанисват тези специфични обекти. Това заяви министърът на туризма Николина Ангелкова, предаде БГНЕС.      Министър Ангелкова взе участие в заседанието на парламентарната Комисия по регионална политика и благоустройство, на което депутатите одобриха на първо четене промените в . С тях се предвижда процедурите за концесиониране на морски плажове да се извършват по реда на Закона за устройството на Черноморското крайбрежие. Причината - обстоятелството, че от 1 януари 2019 г. морските плажове се отдават по Закона за концесиите, затруднява процедурата и създава риск голяма част от морските ивици да останат неохраняеми.   „Ако ние не организираме специален ред за провеждане на тези процедури, рискуваме голяма част от морските плажове да останат неохраняеми и без стопани, което ще доведе до една несигурност по отношение на организирания туризъм“, категорична бе министър Ангелкова. „За да може Министерството на туризма да продължи да върши своята основна дейност, свързана пряко с летния ни туризъм, не необходимо процедурата да бъде уредена по специалния закон, какъвто е Закона за устройството на Черноморското крайбрежие“, допълни тя.\r\nМинистър Ангелкова подчерта още, че съществува правен вакуум за управлението, мониторинга и контрола заради спряна от съда наредба, което препятства работата на министерството в тази посока. „Общият ред в Закона за концесиите е изключително тежък по отношение на тези обекти. Те са приравнени с концесиите на летища, пристанища и т.н., които изискват много по специфични и тежки условия, с оглед на техния стратегически характер“, коментира министър Ангелкова.   ", "date": "2019.07.02", "title": "Ангелкова: Mного плажове ще останат без стопани"}
{"url": "https://www.actualno.com/sliven/hvanaha-kradec-na-58-000-leva-v-sliven-news_764539.html", "text": "    43-годишният З.Г. е задържан по обвинение за извършени през 2018 г. две кражби на големи парични суми от офис на сливенска фирма.      По данни на заявителя, общата сума е в размер на около 58 хиляди лева.   През 2018 година З.Г. извършил две кражби  от метална каса, намираща се в офиса на фирмата. Установен е като извършител в резултат на множество процесуално-следствени действия, експертизи и оперативно-издирвателни мероприятия, след което е направил пълни самопризнания.\r\nПривлечен е като обвиняем и е преведен в следствения арест с постоянна мярка за неотклонение „задържане под стража“.   ", "date": "2019.07.02", "title": "Хванаха крадец на 58 000 лева в Сливен"}
{"url": "https://www.actualno.com/sofia/stroitel-v-mladost-1-podade-jalba-do-prokuratura-i-policija-zaradi-prerjazana-ograda-news_764688.html", "text": "    Компанията \"Джи Ти Строй\" ЕООД подаде жалба до полицията и прокуратурата за проява на вандализъм заради прерязаната ограда на имота ѝ в кв. \"Младост 1\" в София. Имотът се намира на кръстовището на бул. \"Йерусалим\" с бул. \"Андрей Сахаров\"  (пред блок 73).      \"На 01.07.2019 г. установяваме извършени посегателства към собствеността ни, дори нещо повече – проява на вандализъм и заплахи за саморазправа. Съборени са метални колове, прерязана е оградната мрежа, скъсани и захвърлени  на земята са обозначителните табели. В имота умишлено са хвърляни битови отпадъци и боклуци, по оградата са закачени найлонови торбички екскременти\", пише в жалбата. Вместо зелена площ, каквито са исканията на живущите в \"Младост 1\", тя се превръща в квартално бунище.\r\n\"Неведнъж сме били свидетели на опити за противопоставяне на българските граждани и за разделянето на българското общество. Категорично заявявам, че не сме против недоволството на гражданите и живущите в района. Ние сме заедно с тях обединени от едната страна за решаването на възникналия проблем с терена по мирен начин и чрез диалог. До момента обаче няма предложения от другата страна – Столична община и кмета Йорданка Фандъкова дали имотът ще бъде частично използван за реализиране на уличната инфраструктура или още остане в границите на действащата регулация\", заяви Гергана Симова.\r\n\"Гражданите повече няма да си затварят очите, сега е време Столична община да отговори. Исканията на живущите и на нас показват зрелостта на обществото - да можеш да поставиш въпросите и претенциите си така, че дори и начинът, по който го правиш, да показва към какво се стремиш и какви ценности изповядваш\", допълни Симова.  \"Столичният общински съвет по предложение на кмета Йорданка Фандъкова под политически натиск и предстоящите местни избори, частичното изменение, с което се обособяваше продължението на бул. \"Йерусалим\" и неговото свързване с бул. \"Сахаров\" и обособяване на нова регулация на съществуващия имот. Преди Фандъкова да спре строителството, на площта се предвиждаше изграждането на търговска сграда и нова улица, която да облекчи трафика от бул. \"Андрей Сахаров\" и бул. \"Йерусалим\". Гражданите от \"Младост 1\" обсъдиха ситуацията със собственика Гергана Симова в събота и заедно стигнаха до съгласие да поискат решение на проблема от кмета Йорданка Фандъкова\", пишат от фирмата, явно считайки, че недоволните от проекта им ги подкрепят, каквито индикации всъщност няма. ", "date": "2019.07.02", "title": "Строител в \"Младост 1\" подаде жалба до прокуратура и полиция заради прерязана ограда"}
{"url": "https://www.actualno.com/curious/putin-si-donese-termos-na-g-20-pazi-li-se-ot-otravjane-news_764574.html", "text": "    Срещата на Г-20 в Осака премина и остави куп въпроси, но един аксесоар, който бе отменно до руския президент Владимир Путин направи особено впечатление - неговият термос.      За Путин се знае, че е любител на чая и пие огромни количества от напитката на различни правителствени заседания и конференции, но този път се заговори за нещо далеч по-любопитно от обикновена пристрастеност към нещо. Според различни теории руският президент се е пазил от отравяне, но дали това е така, коментира прессекретарят му Дмитрий Песков.  \"Владимир Путин обича да пие много чай. По време на различни заседания и пресконференции той изпива по 5-6 чаши. За да улесним непрекъснатото поднасяне на напитката решихме да изготвим специално за тази цел термочаша, която да събира по-голямо количество. Това се случи през 2014 година. Не знаем защо чак сега различни медии забелязаха уникалното приспособление\", разказа Песков пред Комсомослская правда, цитиран от Dnes.bg.  На официалната вечеря в Осака Владимир Путин вдигаше наздравици с американския президент Доналд Тръмп. Тръмп пиеше вино, а Путин чай от специалния си термос.  Междувременно проверка на руското издание е установила небивал интерес у китайците към  приспособлението за чай. Термосът е хит по продажби в онлайн магазина Taobao. Средно една чаша се търгува между 15 и 24 лева (60-95 юана).     ", "date": "2019.07.02", "title": "Путин си донесе термос на Г-20 - пази ли се от отравяне?"}
{"url": "https://www.actualno.com/society/bylgarskijat-pasport-otvarja-vrati-za-168-dyrjavi-news_764543.html", "text": "    Българите могат да посещават без визи 168 страни в света. Това показват данните от индекса на паспортите, който е съставен от швейцарската консултантска компания Henley Partners, предаде БГНЕС.      България е на престижното 19 място, като сме загубили една позиция спрямо миналата година, но това не променя съществено нашия резултат, който може да бъде оценен като отличен. По този показател ние изпреварваме повечето наши балкански съседи.   За сравнение - Сърбия е на 41 място. Сръбският паспорт ви дава свободен достъп до 131 държави по света. Черна гора и Албания, които се надяват някой ден да станат членове на ЕС, за което разчитат и на българската помощ, са с приблизително еднакви резултати, 47 и 52 място съответно. Те могат да посещават без виза 122 и 113 страни. Веднага след Албания се нарежда Турция. Нейният паспорт е класиран на 53 място и дава право за свободен достъп до 110 страни. Последна от балканските страни е Косово на 100 позиция, което позволява да посещавате безвизово само 41 страни.\r\nЧувствително по-напред пред нас е Гърция, която е на 6 място и нейният паспорт дава правото да посещавате без виза 183 държави. Вечната ни \"половинка\" Румъния е до нас. Тя е 18 и с нейните документи може да пътувате в 169 страни по света.  Първото място в класацията се поделя от Япония и Сингапур - техните граждани могат да посещават без виза 189 държави. Германия, Финландия и Южна Корея са втори - 187 страни. Трети са Дания, Италия и Люксембург - 186 страни. Последното място е за Афганистан. Неговият паспорт позволява да се ходи без виза само в 25 държави.\r\nОт бившите съветски републики, чиито граждани посещават България като туристическа дестинация, най-напред е Украйна. Страната е класирана на 44 място със 126 страни, които могат да бъдат посетени свободно. Следващата е Русия, на 51 позиция – 116 страни без виза, а Беларус е на 69 място и 75 страни.          ", "date": "2019.07.02", "title": "Българският паспорт отваря врати за 168 държави"}
{"url": "https://www.actualno.com/crime/katastrofa-predizvika-kilometrichno-zadrystvane-na-carigradsko-shose-news_764685.html", "text": "    Километрично задръстване има по столичния булевард \"Цариградско шосе\" поради катастрофа между няколко коли на спирката на Окръжна болница в посока центъра, предаде репортер на БГНЕС.      Три коли са се ударили, те са пострадали сериозно. Опашката от автомобили вече е до Горубляне.   На мястото на инцидента вече има полиция, която регулира движението. ", "date": "2019.07.02", "title": "Катастрофа предизвика километрично задръстване на \"Цариградско шосе\""}
{"url": "https://www.actualno.com/velikotarnovo/obshtina-veliko-tyrnovo-izpylni-proekt-za-po-dobra-biznes-sreda-v-zapadnata-industrialna-zona-news_764636.html", "text": "    С изпълнението на проекта по оперативна програма „Региони в растеж” 2014-2020 г. на , община Велико Търново очаква повишаване на инвестиционната активност в общинския и областен център. На заключителна пресконференция по проекта, която се състоя днес в регионалния  пресклуб на БТА - Велико Търново, заместник кметът проф. Георги Камарашев изтъкна, че възстановената Западна промишлена зона има сериозен потенциал за икономическо развитие. Той подчерта, че проектните дейности са приключили с две седмици по-рано.         Инж. Динко Кечев, директор на общинската дирекция „Строителство и устройство на територията“ отчете, че с парите по проекта е направен ремонт, рехабилитация и доизграждане на техническата инфраструктура в района, обект на интервенция. поясни инж. Кечев и допълни, че след приключването на всички дейности са решени и проблемите с отводняването в зоната с монтирането на нови шахти, които ще предотвратят критични ситуации при интензивни валежи и в района на пътен възел „Качица“. От фирмата-изпълнител „Пътни строежи – Велико Търново“ АД увериха, че са приложени мерки за осигуряване безопасността на движение в зоната и пътното устройство е съобразено с очаквания интензивен трафик.    След сключване на договора от 04.10.2017 г. между община Велико Търново и „Пътни строежи – Велико Търново“ АД на стойност 1301300.00 без ДДС за изпълнение на обществената поръчка с предмет „Инженеринг – проектиране, СМР и авторски надзор за обект „Подобряване на техническата инфраструктура в Западна индустриална зона“ в рамките на проект BG16RFOP001-1.009-0003-C01 „Подобряване на бизнес средата в Западна индустриална зона“, по процедура за предоставяне на безвъзмездна финансова помощ BG16RFOP001-1.001-0039 „Изпълнение на Интегрирани планове за градско възстановяване и развитие 2014-2020”, по приоритетна ос 1 „Устойчиво и интегрирано градско развитие“ на оперативна програма „Региони в Растеж 2014-2020“ е изработен . Работният проект включва следните части: Пътна; Геодезия – геодезическо заснемане, вертикална планировка и трасировъчен чертеж; ВиК (отводнителни съоръжения); Паркоустройство и благоустройство; Електрическа – улично осветление; Организация и безопастност на движението; Временна организация и безопасност на движението; План за безопасност и здраве; Пожарна безпопасност; План за управление на строителните отпадъци; КС по всички части. както следва:\r\n- положени 6227 кв. м плътна асфалто-бетонова смес;\r\n- доставени и монтирани 4948 л. м вибропресовани бордюри 18/25/50;\r\n- монтирани 200 броя пътни знаци и указателни табели, като е изпълнена нова вертикална сигнализация от стaндартни светлоотразителни пътни знаци II типоразмер, нови индивидуални пътни знаци за указване на посоки, имена на предприятия и имена на улици и указателни табели тип Ж7 за указване именaтата на прилежащи пресечки и фирми, както и указателни табели с имената на трите улици;\r\n- засадени 70 броя дървесни фиданки и едноразмерни дървета, като оформените алеи и площадки с растителност създават открити и полуоткрити пространства, които представляват естествена преграда от съседните имоти и улици и осигуряват благоприятна градска среда;   - доставени и монтирани 2 броя комплекти парково обзавеждане;\r\n- авторски надзор по време на строителството.\r\nИзпълнена е и нова хоризонтална маркировка, изградени са нови дъждоприемни шахти с чугунени (полимербетонови) решетки; повдигнати са чугунените капаци за ревизионните шахти на уличното платно. Демонтиран е въздушния кабел за захранване на уличното осветление по улиците „Шемшевско шосе“ и ул. „Никола Габровски“ и вляво по улица „Козлуджа“.\r\nВ продължение на 18 месеца е работил екип за управление на проекта, който включва инж. Цанко Бояджиев - ръководител проект, Даниела Данчева - счетоводител проект, Юлия Ликоманова - Мутафчиева - технически сътрудник, Даниел Дончев - експерт \"Инвеститорски контрол\" и Александър Колев - експерт \"Тръжни процедури\". Стойността на тръжните процедури е 32700.00 лева за всеки член на екипа поотделно.\r\nИзпълнители на проекта са и фирмите „ФИНАНС ОДИТ КОНСУЛТ 2002“ ООД, „ТРИЕРА КОМЮНИКЕЙШЪНС“ ЕООД, „ПЪТПРОЕКТ\" ЕООД, „КИМТЕКС – ЛС“ ООД и \"ИНВЕСТСТРОЙ - 92\" ЕООД. Инвестиционният обект бе официално открит с церемония и водосвет на кръговото кръстовище на ул. “Никола Габровски“, ул. “Сан Стефано“ и ул. „Козлуджа“  в Западната индустриална зона на град Велико Търново.\r\nВ района на зоната са локализирани над 40 промишлени предприятия, складови бази, учебни заведения и спортни терени. Целта на общината е да постигне една модерна промишлена зона, като подобри свързаната с бизнеса и предприемачеството техническа инфраструктура, извърши почистване и рекултивация на терените, внедри озеленителни и ландшафни решения, които да позволят на нейната територия да бъдат разположени леки, асемблирани и преработващи индустрии и бази, логистични и търговски центрове. ", "date": "2019.07.02", "title": "Община Велико Търново изпълни проект за по-добра бизнес среда в Западната индустриална зона"}
{"url": "https://www.actualno.com/politics/manolova-predlaga-14-speshni-merki-do-cik-i-deputatite-za-mashinnoto-glasuvane-news_764584.html", "text": "    Омбудсманът Мая Манолова изпрати становище до Централната избирателна комисия (ЦИК) и народните представители с подробно разписани 14 мерки, които да гарантират успешното протичане на машинното гласуване на местните избори тази есен. Поводът е организираната работна среща по поставени от ЦИК проблеми, свързани с машинното гласуване, днес в Народното събрание, съобщиха от пресцентъра на омбудсмана.      Мерките са обобщение на изводите, до които експерти, депутати, наблюдатели, политолози и граждани стигнаха на форума, организиран от Мая Манолова, миналия петък, именно посветен  на и проблемите, които възникнаха по време на изборите за Европейски парламент през пролетта. Категоричното становище на омбудсмана е, че „бъговете“ в системата са в резултат на лошата организация на изборната администрация, а не на машините.   Сред предложените стъпки за преодоляване на проблемите са ограничаване на промените в изборното законодателство преди избори , свикване на кръгла маса с всички участници в изборите, преди лятната ваканция на институциите, подобряване на разяснителната кампания на ЦИК за правата на избирателите и начините за гласуване, която да започва поне месец преди деня на гласуване, публичност на критериите от ЦИК за одит на машините за гласуване, навременно публикуване на методически указания за работа в секциите с машинно гласуване, промяна в модела на обучение на представителите на РИК и СИК, промяна и опростяване на протоколите на СИК – отбелязване на подадените с машина гласове за отделните участници и преференциите за кандидатите, въвеждане на контролно преброяване на хартиените разписки от машинното гласуване за съответствието им с крайния машинен протокол с публична процедура .\r\nОбщественият защитник остро  се противопоставя на опитите и започналата кампания за и е категорична, че това може да рискува честността на изборите и да се изгуби и без това ниското доверие в изборния процес, а е и предпоставка до електронно гласуване изобщо да не се стигне.  „Припомням, че ЦИК има задължение до края на месец юли 2019 г. да  създаде постоянно действащо специализирано звено за техническо осигуряване и контрол на , а до края на месец март 2020 г. да приеме пътната карта за произвеждането му. Факт е, че проектът на Държавна агенция „Електронно управление“ за дистанционното електронно гласуване имаше срок до 31 декември 2018 г. за реализиране на системата, но всички замълчаха и никой не обясни защо не се работи по този проект и изобщо какво се случи с него, а той е за 1,5 млн. лв. европейско финансиране”, коментира още Мая Манолова.     ", "date": "2019.07.02", "title": "Манолова предлага 14 спешни мерки до ЦИК и депутатите за машинното гласуване"}
{"url": "https://www.actualno.com/interview/kmetyt-na-levski-prinudeni-sme-da-rabotim-seriozno-za-da-osigurim-normalen-ucheben-proces-news_764578.html", "text": "                 Щетите са доста разнородни и разнообразни. С точност мога да Ви кажа какво беше увредено от общинската собственост. Относно частните имоти нямам коректна информация. От общинските имоти главно имаше увреждане на сгради в село Българене - основно в училището. Трябва да се предприемат мерки за отстраняването им в рамките на летния период. В момента тече процедура по отстраняването на всички аварии в рамките на около половин милион лева. Ще се предприемат действия по възстановяване на сградата, за може да се провежда нормален учебен процес от новата учебна година.     Отстранили сме на практика другите щети със собствени усилия. Най-много пострадаха земеделските производители, защото до голяма степен беше унищожена продукцията. Така или иначе протекоха съвсем нормално процедурите по подаване на заявленията до ДФ \"Земеделие\". Минаха комисии, оценени са щетите. Очаква се хората да бъдат обезщетени. Застрахователите също поеха ангажимент да подпомогнат стопаните, които имаха застраховки. Съвсем спокойно и нормално, в рамките на 2-3 седмици след бедствието, минаха комисиите. В момента вече се прибира реколтата - това, което е оцеляло. Хората се надяват, че с обезщетенията, които ще получат, няма да претърпят тотална щета тази година. Подкрепата от ДФ \"Земеделие\" идва в началото на следващата календарна година. Не по-рано от януари месец догодина ще получат обезщетения хората, които имат право на това. Това са главно хората със 100% погинали площи. Разбира се. Там, където най-силно удари градушката - в кметство Българене, в землищата на град Левски, на село Асеновци, част от землището на Малчика. Така, че има земеделски производители със 100% неспасяема земеделска продукция. Хората преораваха. Бяха много затруднени, но в крайна сметка имаме отработена технология как да се справяме с този тип бедствия. Така, че няма драми. Чу се, че Министерството на земеделието строи противоградни площадки в нашия регион. Държим на това и се надяваме догодина да нямаме такива големи поражения.      Подали сме заявленията. Имаме гаранция за почистване на дерета, отстраняване на големите поражения, които са главно по училищните сгради, където трябва да започне учебен процес през септември. Имаме гаранции, че държавата ще помогне и няма да имаме проблем за отпускане на средства, с които да се отстранят проблемите. Имаме поет ангажимент, водени са разговори, имаме гаранция, че средствата ще бъдат осигурени при следващо заседание на комисията. Да, щетите са абсолютно безспорни, но комисията не се събира всеки ден. При следващото й заседание очакваме адекватна реакция. Извървяна е процедурата във всичките й детайли, за да имаме право да кандидатстваме и съответно очаквания за финансиране.    Абсолютно, това е стандартната процедура, която Законът за обществените поръчки предоставя в случай като този, когато трябва да се действа в момент на неотложност. Има категорични предписания от РЗИ, особено за училищните сгради, че няма как да се провежда учебен процес. Би било опасно за ученици и учители. Те няма да дадат разрешение за започване на учебната година, ако не бъдат отстранени повредите. Принудени сме да работим сериозно в предстоящите 2-3 месеца, за да осигурим нормално протичане на учебната година. При тези увреждания на покрива пада мазилка от тавана. Това са стари сгради и всеки теч уврежда таваните. Това се отразява на стаите от втория етаж. При всички положения трябва да се ремонтира сградата, за да не е опасна. Нашите преписки са комплектовани със снимков материал. На практика много основни части на сградата са увредени.    Това какво пише няма никакво значение, защото така или иначе самите фирми имат съответните трансформации. Това, че не е вписано, не означава, че фирмата няма опит. Хората, които работят в нея, имат опит в строителните дейности. Аз съм убедена в качеството на фирмите, които избираме. Всъщност много сериозно подхождаме, когато подбираме изпълнители, особено когато става въпрос за пряко договаряне, защото съзнаваме, че отговорността е абсолютна и пълна за възложителя. Знам и внимаваме много когато избираме - дали са строители, които познаваме, или не познаваме. При всички положения трябва да се свърши работата в срок и да е качествена. Така, че възложили сме в момента надеждите и отговорностите си на фирма, която ще се справи. В случая не. Направена е абсолютно точна КСС. Нищо, което не е по процедурата на ЗОП, не може да бъде изисквано за финансиране от комисията по бедствия и аварии. Първите неотложни дейности, които сме направили като община, са за наша сметка. Няма как да ги поискаме, тъй като няма установен ред. Всичко остава за сметка на общинския бюджет. Ние две-три години работим по този механизъм. И виждаме, че много дейности трябва да извършим още на следващия ден след бедствието, тъй като трябва да разчистваме, но ние не наемаме частна техника. Справяме се с техниката от общинското БКС и от тази гледна точка нямаме право на допълнително финансиране. ", "date": "2019.07.02", "title": "Кметът на Левски: Принудени сме да работим сериозно, за да осигурим нормален учебен процес"}
{"url": "https://www.actualno.com/society/mantinelite-po-pytishtata-v-severoiztochna-bylgarija-shte-struvat-malko-nad-8-mln-lv-news_764595.html", "text": "    Подписан е договорът за доставка и монтаж на ограничителни системи (мантинели) за следващите четири години в Североизточния район за планиране. В него са областите Варна, Добрич, Шумен и Търговище. Това съобщиха от пресцентъра на Агенция \"Пътна инфраструктура\" (АПИ).      Поръчката е възложена на ДЗЗД ТРП ИЗТОК, в което участват: А.Д.ХОЛД ООД и „ПЪТНА БЕЗОПАСНОСТ“ ЕООД. Стойността на договора е 8 040 000 лв. с ДДС.   Сумата ще се изплаща за количество извършени и приети работи въз основа на договорените единични цени, уточняват още от Пътната агенция.   ", "date": "2019.07.02", "title": "Мантинелите по пътищата в Североизточна България ще струват малко над 8 млн. лв."}
{"url": "https://www.actualno.com/burgas/atrakcijata-chernomorie-11-leva-za-15-litra-mineralna-voda-snimka-news_764603.html", "text": "    Голямата тема с българското Черноморие и условията за почивка, които предлага, вече има нова глава. След като предишната глава засягаше цената за това да седиш на сянка, вече има нова – колко струва да се нахраниш.      Публикувана във Facebook касова бележка от заведение в Албена разбуни духовете. Според нея, две пици струват 29 лева - всяка по 450 грама, но бутилка минерална вода избива рибата литър и половина – 11 лева! На този фон половинка \"вносна\" бира си е направо по-евтина – 6 лева, а фантата е съвсем \"приемлива\" - 4,20 лева.\r\nА какво е положението с чадърите и шезлонгите - припомнете си в !    ", "date": "2019.07.02", "title": "Атракцията Черноморие: 11 лева за 1,5 литра минерална вода (СНИМКА)"}
{"url": "https://www.actualno.com/society/zapochva-deloto-za-narushenija-pri-sanitarni-sechi-v-park-pirin-news_764600.html", "text": "    Неправителствената организация WWF България заведе дело срещу Министерството на околната среда и водите (МОСВ) за нарушения при провеждане на сечи на територията на Национален парк \"Пирин\". Под предлог, че се извършва санитарна сеч, в Парка се допускат премахване на дървета в нарушение на Закона за защитените територии. Първото заседание по делото ще се проведе на 3 юли в Административния съд в София, съобщиха от WWF в писмо, изпратено до медиите.      Сечите в Националния парк са следващата заплаха за Пирин след плановете за застрояване. \"WWF алармира, че санитарните сечи често са допускани без необходимата законова предпоставка - да е наличен риск за цялостното съществуване на горските екосистеми на територията на Парка. Документите за съгласуване на сечите оставят впечатление, че Министерството не си дава сметка къде се сече - не разграничава чисто лесовъдските подходи, приложими за останалите горски територии, но несъвместими с целите на опазване на националните паркове. \"За да коригираме тази порочна практика, заведохме дело срещу едно такова разрешение за санитарна сеч в Националния парк\", казва Добромир Добринов от WWF. \"Докато делото тече обаче, установихме второ такова разрешение, без никаква промяна в мотивите за издаването му. Надяваме се, ако спечелим делото, да създадем ясен прецедент за промяна на тези порочни практики\", допълва Добринов.   Притеснително е, че прегледа на подобни разрешения за сечи от последните години показва много разрешения и значителни добиви от горите на националния парк, извършвани в нарушение на закона за защитените територии. Става ясно, че се сече на различни места на територията на парка. Някои сечи са в стари гори - едни от най-старите иглолистни гори в България са в Пирин. Повечето сечи обхващат дървета до 100 години от видовете бял бор, смърч, бяла мура. Някои от сечите са в близост до ски писти.\r\nВ обжалването WWF посочва, че всички сечи са в нарушение и на плана за управление на парка, поставящ условие при повреди под 5% от запаса на насажденията да не се извършват санитарни дейности. В случая обаче за всички места, където ще се сече, е извършено нарушение.  Целта на делото е да се промени порочната практика и то да има хоризонтален ефект, който да допринесе за опазена, естествена, дива природа във всички национални паркове.\r\nWWF припомня, че първостепенните цели на националните паркове са: поддържане на разнообразието на екосистемите и защита на дивата природа; опазване и поддържане на биологичното разнообразие в екосистемите. Всички причини, обичайно изброявани като водещи до повреждане на дървета в парка като ветровали, ветроломи, снеголоми снеговали и корояди, коренова гъба и тн, и свързаното с това съхнене на някои дървета, са естествен процес. Няма как да пазим дивата природа, ако не опазваме естествените процеси, които протичат в нея. Премахването на повредени дървета в парковете трябва да се прави само там, където те създават опасност за посетители или вече изградена инфраструктура.   Туристическият поток, сечите, строителството на ски инфраструктура, съчетани с климатичните промени вече са оказали сериозен негативен ефект върху дивата природа на  Национален парк \"Пирин\". А той пази ценно природно богатство, което изчезва много бързо в цял свят. Последиците от тази загуба в световен мащаб са драматични и България не може да си позволи допълнително увредена природа, допълват още от WWF.     ", "date": "2019.07.02", "title": "Започва делото за нарушения при санитарни сечи в парк \"Пирин\""}
{"url": "https://www.actualno.com/kustendil/turnir-po-strelba-s-pistolet-v-kustendil-v-chest-na-mvr-news_764576.html", "text": "    Днес служители на МВР - работещи в ОДМВР, РДПБЗН и РДГП – Кюстендил и журналисти от местни медии участваха в Турнир по стрелба с пистолет „Макаров“. Турнирът бе посветен на 140-годишнината от създаването на МВР.      Сред служителите на МВР най-добър бе резултатът на комисар Светослав Георгиев – директор на РДПБЗН, криминалистът от РУ Бобов дол Марио Миланов се класира на второ място, на трето място е ръководителят на група „Контрол на пътното движение по главните пътища и автомагистрали“ Ивайло Паунов.   В отборното класиране на първо място се класира отборът на РДПБЗН – Кюстендил, на второ място е отборът на група „Контрол на пътното движение по главните пътища и автомагистрали“ – ОДМВР, на трето място е отборът на РУ Бобов дол.\r\nСред журналистите, участвали в турнира, най-добри резултати показа Ивайло Стоянов от ТВ „Запад“, представителят на „Кюстендил инфо“ Ярослав Ставрев е на второ място и на трето място се класира Ивайло Александров – ТВ „Запад“.  Грамотите на призьорите и подаръците връчиха директорът на ОДМВР старши комисар Е.Стамболийски и директорът на РДПБЗН комисар Св. Георгиев.\r\nСпортните прояви на служителите, посветени на годишнината на ведомството, продължават утре със турнири по спортен риболов, спортна стрелба и картинг.    ", "date": "2019.07.02", "title": "Турнир по стрелба с пистолет в Кюстендил в чест на МВР"}
{"url": "https://www.actualno.com/europe/pyrvoto-zasedanie-na-evropejskija-parlament-faradj-si-pokaza-rogata-video-news_764548.html", "text": "    Депутати от Великобритания – привърженици на Brexit, устроиха демонстрация на първото заседание на Европейския парламент.      Новоизбраните евродепутати се събраха в Страсбург на своето първо заседание. Заради възникналите разногласия, изборът на нов председател беше насрочен за сряда, 3 юли. В специално съобщение беше оповестено, че кандидатури могат да се подават до 23:00 часа днес (2 юли).\r\nВ началото на заседанието досегашният председател на ЕП Антонио Таяни обяви сесията за открита и помоли евродепутатите да станат от местата си, докато звучи европейският химн. 28 депутати от групата на Найджъл Фараж – привърженици на Brexit, се обърнаха с гръб към залата и останаха така до края на изпълнението на химна, което предизвика учудени погледи у останалите евродепутати.      \"Да се слуша химнът на ЕС, даже и да не споделяш неговите възгледи, е въпрос на уважение\", заяви Таяни. А Фарадж задочно му отвърна, че не няма да покаже уважение към натрапен чужд химн.  На първото заседание няколко евродепутати пристигнаха с яркожълти тениски с надпис \"Спрете Brexit\".       Великобритания трябва да напусне ЕС на 31 октомври, но управляващата в момента консервативна партия е ангажирана с въпроса за избор на нов лидер. Очаква се името на новия британски премиер да стане ясно през юли, а от края на този месец до началото на септември ЕП излиза във ваканция. Това означава, че всякакви действия, свързана с регулирането на въпроси около Brexit може да започнат не по-рано от първата половина или средата на септември. По-рано британският парламент четири пъти отлага вече съгласуваната с ЕС сделка за Brexit. Кои са кандидатите за председател на ЕП? Извън разговорите в Европейския съвет, евродепутатите имат по-различно виждане кой трябва да застане начело на Европейския парламент, а именно те гласуват в крайна сметка, с 2/3 мнозинство. Сред спряганите по-екзотични имена са Ян Захрадил, отявлен евроскептик, както и Сира Рего, но едва ли те ще съберат подкрепа. Манфред Вебер, разбира се, е сериозна възможност, но не са малки и шансовете на Антонио Таяни пак да седне на председателското място. Досегашният лидер на АЛДЕ (либералите) Ги Верховщад също е сериозна кандидатура. А лицето на \"Зелените\" Ска Келер има амбиции да стане и председател на ЕК.\r\nИзборът на председател на ЕП е важен и от друга гледна точка - ако стане преди Европейският съвет да избере председател на ЕК, той може да наклони везните в една или друга посока - според коалицията, която подкрепи новия лидер на ЕП. ", "date": "2019.07.02", "title": "Първото заседание на Европейския парламент - Фарадж си показа рогата (ВИДЕО)"}
{"url": "https://www.actualno.com/europe/bivsh-hyrvatski-premier-vliza-v-zatvora-za-korupcija-news_764506.html", "text": "    Бившият хърватски премиер Иво Санадер бе изпратен в Центъра за диагностика на затвора \"Реметинец\", за да се реши къде ще излежава шестгодишна си присъда за афера, за която се очаква освен престой в затвора да плати незаконно придобити 2,3 милиона евро.      „Санадер е изпратен в Центъра за диагностика, където през следващия месец ще се определи къде ще излежава присъдата“, каза говорителят на Загребския окръжен съд Кресимир Девчич.   С това Санадер трябва официално да започне изтърпяването на присъдата заради афера, тъй като решението за изтърпяване на наказанието става окончателно, предаде БГНЕС.\r\n„ Първоинстанционните и второинстанционните присъди са внесени в гражданско-административния отдел на Общинската прокуратура в Загреб, който е отговорен за започването на излежаване на присъдата“,  каза Девчич.  Санадер е в затвора „Реметинец“ от 4 април, когато Върховният съд увеличи присъдата му за аферата, за която преди той бе осъден на четири години и половина. След произнасянето на последната му присъда, Санадерл беше върнат в следствения арест, където да изчака писменото решение на Върховния съд, който обяснява писмено причините за увеличаването на присъдите на 23 май.\r\nГлавният прокурор Дражен Йеленич каза, че ще разгледа всички налични възможности, за да може на бившия премиер и председател на партия  след окончателната присъда да му бъде конфискувано неправомерно придобитото имущество.    ", "date": "2019.07.02", "title": "Бивш хърватски премиер влиза в затвора за корупция "}
{"url": "https://www.actualno.com/interest/bezobidna-akula-napadna-pluvec-v-avstralija-news_764482.html", "text": "    Плувец е бил ранен на един от популярните плажове на Сидни, според австралийските власти след атака от \"обикновено безобидна\" акула.      Полицията в Нов Южен Уелс заяви, че мъжът е бил лекуван в болница за \"прободна рана на гърба и наранявания на крака и по стомаха\".   „Около 6 часа сутринта, човекът, който е в малко над 50 г., си помислил, че е бил ухапан, докато плува с приятели на Шели Бийч.“\r\nЧовекът  бил \"в състояние да доплува до близките скали и да вдигне тревога\", каза полицията, цитирана от БГНЕС.  Регионалните власти на Нов Южен Уелс заявиха, че техните учени са оценили снимките на раните и \"вярват, че отговорността е по принцип безобидна сива пясъчна акула“.\r\nТези акули обикновено обитават по дъното и макар и с големи усти, пълна с остри като кинжали зъби, обикновено не притесняват хората.   Плуването в океана  е популярно занимание в австралийския град, дори и през зимата, когато температурите падат до  едноцифрени стойности.     ", "date": "2019.07.02", "title": "„Безобидна“ акула нападна плувец в Австралия "}
{"url": "https://www.actualno.com/pleven/kloshari-podpaliha-izostavena-sgrada-v-centyra-na-pleven-news_764510.html", "text": "     Самонастанили се клошари са предизвикали пожар в изоставена триетажна сграда в центъра на Плевен рано тази сутрин. При инцидента е пострадал 58-годишен мъж, който се опитал да гаси огъня и получил обгаряния на ръцете, съобщи Областната дирекция на вътрешните работи в Плевен.      Сигналът за пожара е подаден в 6,00 ч. Огнеборци с три специализирани автомобила и една автостълба са участвали в гасенето на пламъците. Първоначалният оглед на мястото на огнения инцидент показал, че пожарът е предизвикан от незаконно нанесли се обитатели . Натрупаните в сградата отпадъци спомогнали огънят да се разпростре бързо на голяма площ. Трима от клошарите са откарани в болницата. Двама от тях са освободени, защото нямали сериозни наранявания. На 58-годишния с обгорените ръце е оказана медицинска помощ.\r\nВ изоставената сграда някога беше настанена Кръвна банка. Тя стои неподдържана и неремонтирана от много години. В нея са самонастаняват бездомници, които вече няколко пъти предизвикват пожари, припомнят от Областната полицейска дирекция.\r\nЗа поредния пожар в сградата е уведомена прокуратурата.   ", "date": "2019.07.02", "title": "Клошари подпалиха изоставена сграда в центъра на Плевен"}
{"url": "https://www.actualno.com/analysis/zashto-vojnata-s-iran-ne-e-v-interes-na-sasht-news_764483.html", "text": "           Противопоставянето на САЩ и Иран продължава да се развива бързо, но коментарът за ударите на танкерите, сваленият дрон и отменените заповеди за въздушни удари от Белия дом не успяват да разгледат стратегическата логика на интервенцията, ако всъщност администрацията на Тръмп реши да се намеси. Имайки предвид това, си заслужава да се помисли как би изглеждала война между двете страни.   Досега САЩ трябваше да са научили нещо от войните във Виетнам и Ирак. Конфликтите на голямо разстояние в чужбина трудно могат да бъдат спечелени без добре дефиниран случай за това как изглежда успехът и огромен военен ангажимент, който американската общественост обикновено не желае да предоставя, освен ако не е изправена пред масивна и непосредствена заплаха.\r\nМалките ангажименти постигат малко и по-скоро се превръщат в по-големи конфликти. Инсталирането на чужди правителства в американските представи е по-трудно, скъпо, отнема много време и дори смъртоносно, отколкото вероятно лидерите ще претендират. Подкрепата на местна марионетка често е неприятна за етиката на страната, но противниците на САЩ често нямат такива притеснения. Тези марионетки често са неефективен заместител на американското военно присъствие, когато става въпрос за преследване на . И без значителна дългосрочна ангажираност на американските сили, такива войни са по-склонни да отворят вакуум във властта, когато САЩ се оттеглят. Резултатът: разрушено правителство, нашествие от съсед, революция, която създава нови и несигурни структури - или някаква комбинация от тях. Всъщност САЩ имаха малко истински победи във войните, които са водили след Втората световна война.   Обмислете тогава възможностите на правителството на . Ако САЩ изберат кинетичен отговор, първата и най-вероятната възможност ще бъде ограничен удар, подобен по мащаб или може би донякъде по-голям от ударите в Сирия, които администрацията на Тръмп нареди през април 2017 и 2018 г.\r\nНо Иран не е Сирия. Иран има сложна инфраструктура за противовъздушна отбрана и много възможности за отблъскване на въздушни атаки, което увеличава шансовете за жертви от страна на САЩ. Освен това ограничената въздушна атака вероятно няма да постигне нещо смислено. Тя може да извади от строя шепа радарни и противовъздушни отбранителни съоръжения, изпращайки политически сигнал, но на практика няма да засегне по никакъв начин стратегическата реалност на място. Единственият път, когато значително промени реалността, беше в Косово, но днес Иран е много по-силен от Сърбия през 1999 г.       Напротив, ограничената въздушна атака има добри шансове да работи срещу интересите на САЩ. Иранската икономика е засегната и нейното общество изглежда по-разделено, тъй като гражданите продължават да се чувстват разочаровани от правителството. САЩ са наложили санкции като стратегия за задържане на икономиката достатъчно, за да създаде социален натиск върху Техеран, принуждавайки правителството да изразходва по-малко за своята защита и за финансиране на милиции в Сирия и Ирак. И досега тези действия са били ефективни. Ако САЩ поддържат тази тактика, вътрешното положение на Иран ще се влоши и гражданите ще са по-склонни да обвиняват ръководството си за проблемите си. Това най-вероятно ще засили разделенията в правителството, които вече се появяват, което да доведе до по-приятелски настроено към Запада правителство или на такова,което ще е доминирано от Ислямската революционна гвардия (ИРГ).\r\nОбаче дори ограничените въздушни удари на САЩ биха увеличили вероятността за консолидиране на властта на ИРГ. Там, където санкциите могат да спомогнат за създаването на разделение, атаката би обединила иранските хардлайнери и реформаторите срещу САЩ. Това единство най-вероятно ще се случи под егидата на хардлайнерите, които предупреждават, че този ден ще дойде, ако Иран е достатъчно глупав да повярва на САЩ. Като най-мощният субект, ИРГ вероятно ще поеме властта и ще го направи с подкрепата на хората. Наземните сили са по-малко вероятен избор за САЩ, дори и с ограничени цели (като елиминиране на конкретно военно оборудване или осигуряване на преминаване през ). Но ще бъде по-вероятно постигането на това, което САЩ наистина искат: Иран да призове чуждестранните си милиции, така че те да защитават вътрешния фронт. Но когато една военна сила бързо бъде отстранена, без да е готова такава, която да я замени, се създава вакуум във властта и следователно възможност за другите да запълнят празнотата. В този случай – „Ислямска държава“ (ИД) и другите джихадистки групи. Времето е важно. Темпото, с което Иран изтегля милициите си от Сирия и Ирак, държави, които вече са несигурни, ще създаде прекомерен риск от насилствено изменение на регионалния баланс на силите.\r\nАко ИД се върне обратно в пространството, освободено от Иран, САЩ ще трябва отново да се справят с този проблем, което ще изисква повторно заемане на части от Ирак, докато се сражава с Иран. Това на свой ред вероятно ще доведе до подкрепа от сирийски и иракски кюрдски сили, което отново ще окаже натиск върху отношенията между САЩ и Турция. Но сирийските кюрди може да не гледат на съюза със САЩ в дългосрочен план като на най-голям интерес за тях, след като САЩ заплашиха да ги оставят без ресурси и помощ през декември 2018 г. Вместо това те биха могли да търсят политическо решение с Дамаск, подкрепян от Русия, което да ги защити от Турция. Възможно е, ако ИД се възобнови, Русия да се намеси в подкрепа на кюрдски групи като Сирийските демократични сили, за да се противопоставят. Но това би означавало, че САЩ ще зависят от руската помощ за покриване на западния си фланг, а в замяна на такова сътрудничество Русия вероятно ще изисква отстъпки на САЩ в места като Украйна.      Накратко, мащабното ангажиране с Иран би изисквало или мащабна американска окупация или зависимост от Русия в Сирия и Ирак, за да се предотврати връщането на ИД. Нито един от тези варианти не е привлекателна възможност за Вашингтон. Ако се стигне до промяната на режима след намесата на САЩ в Иран, рисковете са още по-големи. Последствията ще изглеждат много подобно на втората война в Ирак, но в далеч по-голям мащаб. Инсталирането на проамерикански режим не е лесно, но лесно може да се провали. САЩ ще трябва да се ангажират с неопределена като срок и мащаб окупация на Иран или отново да рискуват появата на вакуум на властта. И в същото време ще трябва да се справят с останалата част от Близкия изток. В най-добрия случай САЩ ще поставят нов ръководител на правителството, изправяйки се пред възможността от продължителен бунт, който вероятно ще включва остатъците от ИРГ и нейното тежко въоръжение. След дълга и скъпа окупация САЩ ще се оттеглят, оставяйки лидерите на Иран сами да се изправят срещу опозицията. Периодът на полуразпад на издигнатите от американците лидери в Близкия изток не е дълъг - просто попитайте шаха на Иран\r\nДали ограничени или пълномащабно нашествие, военното противопоставяне на САЩ с Иран би създало повече проблеми за САЩ, отколкото би решило. Докато на международната сцена продължава размяната на взаимни атаки, това са стратегически съображения, които Вашингтон ще трябва да разгледат, преди да започнат война. ", "date": "2019.07.02", "title": "Защо войната с Иран не е в интерес на САЩ?"}
{"url": "https://www.actualno.com/society/policai-i-nadzirateli-otnovo-izlizat-na-protest-pod-prozorcite-na-vlastta-news_764533.html", "text": "     . Това каза председателят на Синдикалната федерация на служителите в МВР (СФСМВР) Валентин Попов, цитиран от агенция \"Фокус\".      „СФСМВР е съорганизатор на протеста със Синдиката на служителите в затворите. Те също са много важна част от сигурността на държавата и са подложени на същите изпитания\", посочи Попов. \"Благодаря, че в двадесет протеста сме били рамо до рамо с колегите и сме били подкрепяни от КТ „Подкрепа“, коментира Валентин Попов. „Дадохме шанс от повече от година и половина на държавните мъже в диалог да се вземе правилното решение. Тъй като такова решение не се взима, решихме с тези протестни дейности, които ще започнат на петък, да дадем тласък на разговорите“, обяви председателят на синдиката.   \"Като първа стъпка за определяне на минимума за допълнително възнаграждение за нощен труд, \", каза той и обърна внимание, че България е единствената страна на Балканите, която няма колективен трудов договор. \"Ние като организация нямаме право да се присъединяваме към големи синдикални федерации“, изтъкна Валентин Попов.\r\n\"Полагането на нощен труд в България е в неприемливи количества\", заяви и президентът на КТ „Подкрепа“ Димитър Манолов. Той подчерта, че нощният труд е изключително вреден. „В България нощният труд е ниско заплатен – за нощен труд се плаща 0,25 лева на час от 2007 година\", обърна още внимание синдикалистът.  КТ „Подкрепа“ предложи решението на въпроса в няколко варианта. \", посочи президентът на КТ \"Подкрепа\". За съжаление, нищо от това не се случи. Затова колегите от синдикалната федерация, които са едни от най-засегнатите от това положение, ще организират протест“, каза Манолов.\r\nПрипомняме, че протестът се организира от Синдикалната федерация на служителите в МВР, Синдиката на служителите в затворите, заедно с КТ „Подкрепа“ под надслов „За достойни условия и заплащане на нощния труд“. Протестът ще започне в 14:00 часа пред Министерски съвет на 5 юли (петък).    ", "date": "2019.07.02", "title": "Полицаи и надзиратели отново излизат на протест под прозорците на властта"}
{"url": "https://www.actualno.com/curious/srodnata-dusha-na-vsjaka-zodija-news_764532.html", "text": "    Сродна душа е човек, от който всеки един от нас има нужда в даден момент. Сродната душа е човек, който ви разбира, обича и подкрепя във всяко едно начинание. Човек, който застава до вас във всеки труден момент и знае точно какво да направи, за да ви накара да се почувствате по-добре. Всеки човек обаче си представя сродната душа по различен начин заради много фактори или заради зодията. влияе на предпочитанията на един човек.      Ето каква е представата на всяка една зодия за сродна душа:    Овен Те са много амбициозни и имат нужда от някого, който да ги мотивира и да ги подкрепя постоянно. Също така имат нужда от човек, който винаги да им казва истината директно и искрено в очите, защото понякога трябва някой да ги свали на земята и да им покаже действителността.   Телец Трябва им уверен човек, който да не им позволява да правят винаги това, което искат. Те са доста инатливи и трябва някой понякога да ги изважда от зоната им на комфорт. Сродната им душа е този, който умее да ги сваля на земята, когато започнат да летят в облаците.         Близнаци Те винаги имат изключително много енергия, за това им трябва човек, който да вкара баланс във връзката -стабилен и спокоен. Също така трябва да бъде забавен и да обича приключенията, защото Близнаците мразят еднообразието. Те имат нужда от човек, който да им осигурява забавления, иначе ще им стане скучно. Рак Търсят човек, който да приема на сериозно чувствата им и който може да отговори на техните чувства. Също така трябва да може да ги изслушва и да дава съвети. Те се нуждаят от човек, който да има търпение и разум, за да балансира емоционалната им природа.     ", "date": "2019.07.02", "title": "Сродната душа на всяка зодия"}
{"url": "https://www.actualno.com/blagoevgrad/blagoevgrad-stana-centyr-na-bejzbola-news_764490.html", "text": "    Тези дни Благоевград буквално е в епицентъра на спортни събития. Днес в града започна Европейското първенство по бейзбол , което събра десетки жители и гости на града в парк \"Бачиново\".      Спортната проява беше открита официално от Иво Николов, зам.-кмет в общината и от президентът на Българската федерация по бейзбол Ясен Неделчев. В града дойдоха участници от много страни, сред които Гърция, Израел, Сърбия, Ирландия и Русия.\r\nНа игрището в парк \"Бачиново\" присъстваха и представителите от Министерството на младежта и спорта, както и от Американското посолство. Първият мач е между отборите на България и Русия, а цялото първенство продължава до събота, 6 юли.\r\nУспоредно с това в Благоевград пристигнаха и повече от 500 деца за турнир по плуване. Официалното му откриване е този петък от 17:00 часа.  То ще се проведе на плувен басейн \"Пирин\", а участниците са родени през 2007 и 2008 година.\r\nТова е поредното отборно състезание, от такъв ранг, което се провежда в града. През март тази година, в държавното лично отборно първенство за деца от висок ранг взеха участие над 660 участници от страната и чужбина. ", "date": "2019.07.02", "title": "Благоевград стана център на бейзбола"}
{"url": "https://www.actualno.com/europe/papa-francisk-dari-relikvi-na-sveti-petyr-na-patriarh-vartolomej-news_764519.html", "text": "    Делегацията на Вселенската патриаршия, която бе на посещение в Рим, за да участва в светата литургия по случай празника на покровителите на Рим, светите Петър и Павел, остана силно изненадана, съобщи .      Когато при приключване на литургията Папа Франциск слезе при гроба на апостол Петър, намиращ се под папския олтар в римската базилика „Свети Петър“, той каза на ръководителя на православната делегация архиепископ Йов, че желае да направи дар на своя „брат“, патриарх Вартоломей I.\r\nСтава ясно, че в края на честванията Франциск е помолил архиепископ Йов да го придружи до Апостолическия дворец. Там, в малкия параклис до папските апартаменти, Светият Отец е взел в ръцете си реликвария с девет костни фрагмента, който неговия предшественик Павел VI бе пожелал да съхранява на това място за молитва, и го е дарил на своя гост.   \"Патриарх Вартоломей I с голяма радост прие новината, съобщена му при първа възможност от архиепископа на Телмесос, който след това организира отнасянето на реликвите до Истанбул. Дарът бе връчен на Вартоломей I от монсеньор Андреа Палмиери, подсекретар на Папския съвет за насърчаване единството на християните, който е на  посещение в Истанбул. Патриарх Вартоломей I лично и публично съобщи на вярващите за получения дар по време на православното честване на празника на апостолите Петър и Павел\", уточнява още Радио Ватикана.   Припомняме, че исторически реликвите на Свети Петър винаги са били в Рим и затова Вечният град винаги е бил цел на поклонничеството на православните християни. „Някои реликви в миналото бяха стигнали до Истанбул, но те бяха взети от кръстоносците и вследствие на добрите отношения, установени с православната общност след Втория ватикански събор, бяха „върнати“ в родината им. Докато този път става дума за реликви на Свети Петър - с еднопосочен билет до Константинопол: „Още една голяма крачка напред към конкретното единство“, заключи архиепископ Йов, цитиран от ватиканските медии.     ", "date": "2019.07.02", "title": "Папа Франциск дари реликви на Свети Петър на патриарх Вартоломей"}
{"url": "https://www.actualno.com/society/25-000-balkanski-pystyrvi-pluvat-vyv-vodite-na-erma-blagodarenie-na-lidl-bylgarija-news_764523.html", "text": "        Служители на Лидл България и любители рибари пуснаха във водите на река Ерма 25 000 млади балкански пъстърви в рамките на инициативата „Дай шанс на Балканката“. За шеста поредна година тя обединява усилията на търговската верига и сдружение „Балканка“ с цел опазване на един от най-бързо изчезващите биологични видове. 23 км. от българския участък на реката бяха зарибени с малките балканки, които пътуваха близо 5 часа от Тошков чарк преди да стигнат до новото си местообитание.\r\n„Река Ерма е със специален статут за риболов, а именно „хвани и пусни“. Той е въведен за определени реки в България, в следствие на законодателни промени, инициирани от риболовния клуб. Изключително много ценим участието на Лидл България, които продължават да подкрепят такива благородни каузи. Вярваме в силата на личния пример и се радваме на подкрепата на служителите от Лидл България, с които заедно за шеста поредна година организираме акция по зарибяване“, подчерта Иван Пандъков – председател на сдружение „Балканка“.\r\nТрадиционно акцията по зарибяване бе допълнена и от масово почистване, което обхвана повече от 3 км. от бреговете на реката в района на Ждрелото и местности в посока на гр. Трън. Това осигури благоприятни условия за адаптация на малките риби и облагородяване на туристическия район като цяло.\r\n„Дай шанс на Балканката“ продължава да бъде проект с изключителна стойност за Лидл България, защото изцяло отразява разбирането ни за устойчива грижа за природата и опазване на биоразнообразието. Благодарение на инициативата от 2013 г. до днес общо 350 000 балканки са пуснати във водите на Искър, Бели и Черни Искър, Струма, и други по-малки високопланински реки, а повече от 25 км. пък са почистените площи в районите на съответните реки. Съпричастността на служителите на компанията доказва осъзнатата отговорност към средата, в която работим и живеем всички заедно“, сподели Милена Драгийска, главен изпълнителен директор на Лидл България.       ", "date": "2019.07.02", "title": "25 000 балкански пъстърви плуват във водите на Ерма благодарение на Лидл България"}
{"url": "https://www.actualno.com/balkani/mestnata-vlast-v-albanija-syshto-v-rycete-na-socialisti-news_764515.html", "text": "    След пълното преброяване на гласовете от местните избори в Албания в неделя,  57 от 61 общини ще бъдат водени от кметове от управляващата Социалистическа партия (СП) през следващите четири години.      Единствената община, в която новият кмет не е от тази партия, е община Финич, където новият кмет е от партията на гръцкото малцинство МЕГА, Кристо Кичо.   А в останалите три, където все още се преброяват гласовете, с голяма преднина са  кандидатите за ПС, включително Тирана, където е повече от сигурно, че Ерион Велиай ще има втори мандат, предава БГНЕС. \r\nЖени ще бъдат кметове в седем общини. Основната албанска опозиция не участва във вота и призоваваше за бойкот.  Според Централната избирателна комисия от общия брой на регистрираните 3 344 328 гласоподаватели правото си на глас  са упражнили 771 863 души, или 21,6 на сто, което е най-ниската избирателна активност в страната. ", "date": "2019.07.02", "title": "Местната власт в Албания също в ръцете на социалисти"}
{"url": "https://www.actualno.com/curious/opasna-ljatna-lubov-i-kriminalni-aferi-v-novoto-video-na-miry-news_764516.html", "text": "     е най-новият шести авторски сингъл на Мирян Костадинов и група MIRY, с който артистите разказват бурна история за една спонтанна любов, с обрати и неочакван край.      Сюжетът на видеото проследява необикновената среща на двама престъпници – тя е обирджия, готов да прегази всекиго, за да постигне целта си, а той – закоравялизмамник, отдавна укриващ се от закона. Това нетрадиционно любовно приключение в стил “Бони и Клайд” успява да докосне по пътя си всеки с авантюристичния си дух и рокендрол отношение.\r\nKinda Love You е перфектният рокендрол саундрак на лятото, с характерния дрезгав глас на Мирян, оригинална композиция и въздействащ текст. Записът на парчето е осъществен в студио RENEWSOUND с инженер Живко Даскалов и Михаил Русев. Миксът на сингъла е направен от Янко Генов (Ирландия), а финалният мастеринг на аудиото е дело на Джо Лапорта (SterlingSound) – един от най-търсените професионалисти в световната рок и поп музика. Носител на „Грами“ за работата си с Дейвид Бауи, той е работил с едни от най-изявените световни артисти, между които: The Weeknd, Foo Fighters, Imagine Dragons, Vampire Weekend, Big Sean, The Killers, Бон Джоуви, Армин Ван Бюрен, Тиесто и др. и група MIRY вече стартираха и серия от летни сценични участия – само в последния уикенд те бяха сред хедлейнерите на фестивала Craft Beer Rock 2019 в Ловеч и на РадиоПаркФест в София.   ", "date": "2019.07.02", "title": "Опасна лятна любов и криминални афери в новото видео на MIRY"}
{"url": "https://www.actualno.com/america/spored-pentagona-sasht-ne-moje-da-shvane-kolko-opasna-e-vsyshtnost-rusija-news_764415.html", "text": "    Русия е не само военна, но и политически идеологическа заплаха за западните страни, а нейното поведение се основава на вкоренената геостратегическа несигурност след разпадането на Съветския съюз. Това се казва доклад, съставен от няколко аналитични центъра в САЩ, обявен от Пентагона.      Според документа, противоречивата политическа ситуация в САЩ е благоприятна за Русия и пречи на американските политици да схванат сериозността на заплахата.   Докладът от 167 страници, озаглавен \"Руски стратегически намерения\", съставен от водещи американски изследователски и военни учебни центрове, дава указания на администрацията как да отговори на руската заплаха. За разлика от обикновените доклади на експерти от военните институции, белите книги са документи, които обикновено са достъпни за обществеността.\r\nКонфликтът със Запада с цел да се намали американската хегемония, уважението към Европа и стратегическото партньорство с Китай са основните цели на руската външна политика, а Владимир Путин силно се придържа към глобална стратегия, насочена към възстановяване на влиянието на Русия на международната сцена, се казва в бялата книга.  Според американските експерти, след 20-годишното управление на Путин Русия е не само политическа и военна, но и идеологическа заплаха. Въпреки че НАТО продължава да има военно предимство, , а проблемите на западния свят в някои области предизвикват безпокойство. Освен това нежеланието на западните политици и правителства да се противопоставят както на идеологическите, така и на политическите и военните заплахи на путинизма означава, че заплахата от военни конфликти се е увеличила, се казва в доклада.\r\nВ документа се добавя, че руската външна политика има няколко цели. Да \"възстанови и запази влиянието в бившите съветски емблеми, да възстанови образа на голяма държава на международната сцена\" ... и след това \"да се представи като добросъвестен партньор, ключов играч в регионалната политика, но и успешен посредник, който може да постигне икономически, военни и политически успехи на международната арена. \"   Националната стратегия за сигурност, отбрана и национална военна стратегия на САЩ показва, че при бъдещи конфликти между големите сили ще се използват по-малко военни ресурси и че икономическата конкуренция, кампаниите за влияние, паравоенните операции, атаките в киберпространството, както и пропагандни манипулации и шпионаж, ще бъдат основни инструменти. Всички тези средства се използват от Москва и \"специалните служби на САЩ не могат да отговорят на действията на Русия\" поради \"липсата на координация между службите\", е констатацията в бялата книга.    Бялата книга за руската заплаха е част от стратегическата многопластова оценка на САЩ, озаглавена \"Бъдещето на глобалната конкуренция и конфликти\".\r\nКаква е стратегията на американския президент Доналд Тръмп за националната сигурност на САЩ - припомнете си в ! ", "date": "2019.07.02", "title": "Според Пентагона САЩ не може да схване колко опасна е всъщност Русия"}
{"url": "https://www.actualno.com/cite/nashijat-premier-izobreti-nov-politicheski-janr-pazarene-po-facebook-strijming-news_764450.html", "text": "    \" изобрети нов политически жанр \"пазарене по Facebook стрийминг\". Това каза политологът проф. Анна Кръстева.      \"Видяхме два принципа на правене на политика. Единият е – ти ще помислиш за Шенген и мониторинга, ние ще те подкрепим”, допълни тя в интервю за bTV.   Тежките преговори между евролидерите говорят за политическа криза, смята проф. Кръстева.\r\n\"Големият парадокс е, че в мига, в който не могат да се разберат, излизат изключително позитивни икономически данни – рекордно ниска безработица. Това не е тотална криза, а политическа криза на лидерството, която има нужда от време, за да се намери компромис\", каза проф. Кръстева.  Доц. Буруджиева заяви, че спорът за постовете е логично следствие на кризата в отношенията между гражданите и политиците в Европа.\r\n\"Гражданите имат конкретни искания, те не дадоха възможност на евролидерите по този начин да се договарят, както досега, защото картината е много по-пъстра – имаме нови лидери с амбиции\", коментира политологът.    ", "date": "2019.07.02", "title": "Нашият премиер изобрети нов политически жанр \"пазарене по Facebook стрийминг\""}
{"url": "https://www.actualno.com/cars/dimov-dade-nazad-ne-mojelo-da-se-sprat-napylno-starite-dizelovi-koli-news_764444.html", "text": "    Съвсем конкретно – не. Това е допълнителна мярка, може да бъде приложена, може да не бъде. Така екоминистърът Нено Димов коментира новината, че ще бъде забранен със стандарт под Евро 4 от 2021 година.      Димов уточни, че може да има ограничения, но не пълно спиране, защото противоречи на принципа за свободно движение на стоки и услуги. За ограничение може да се говори само с решение на европейско ниво, подчерта той. Когато една кола се третира като отпадък, не може да бъде изнесена, даде пример Димов и уточни, че 9 държави искат от ЕК да направи законодателно предложение за дизеловите коли. Това било обаче резервен вариант, твърди екоминистърът.   На въпрос на Нова телевизия защо в Европа не чакат общоевропейско решение, а в различни градове гонят старите коли, Димов отвърна, че това е част от директни мерки на местната власт и в проекта за Националната програма за контрол над замърсяването на въздуха.\r\nКакви са дефектите на програмата - научете в !   И още екология Дивото къмпингуване генерира изключително много отпадъци, твърди Нено Димов. Според него е редно като искате да къмпингувате, трябва да си плащате. И той обаче призна, че тепърва трябва да се разработят условията какво значи къминг - в наредби, но без да има преустройство на територията, което е сложна процедура.   Екоминистърът се похвали и, че правителството договорило еврофинансиране за 400 млн. евро за електрификация на градския транспорт в България. По думите му, това не било достатъчно. Той обясни и, че миналата седмица получил подкрепа на Европейския съвет да има фонд за електрификация на градския транспорт в Източна Европа.    Нено Димов каза и, че е направена промяна и по-малки градове – под 2000 души през зимата, да кандидатстват за изграждане на пречиствателни станции. Опцията е в сила от началото на тази година, но никоя такава община още не кандидатствала – може би им трябвало време за изготвяне на проекти, смята екоминистърът.\r\nЗа финал Димов заяви, че ако ще почива, ще почива на нашето море. ", "date": "2019.07.02", "title": "Димов даде назад – не можело да се спрат напълно старите дизелови коли"}
{"url": "https://www.actualno.com/travel/volos-perlata-na-drevna-gyrcija-news_764529.html", "text": "    В разгара на на лятото хиляди българи са се втурнали към съседна Гърция, която си остава най-предпочитана дестинация за почивка. За голяма част от тях плажовете на Халкидики са по-близо от тези на родното Черноморие, което отавна е загубило очарованието си. Ако обаче ви се пътува малко повече, можете спокойно да прескочите до Волос и да откриете още едно чудесно място за прекарване на отпуската.      Вярно е, че не е толкова близо, но пък от София са малко над 500 км, което е горе-долу колкото до Варна. С разликата, че ще пътувате почти изцяло по магистрала и ако имате късмет ще стигнете по-бързо, отколкото до морската столица на България. Е, ще трябва и да си платите повече, защото магистралите в Гърция са платени, но това си има и плюсове - състоянието им е почти отлично. Пътят до Волос и обратно ще ви излезе около 50 евро (над горивото, разбира се), но пък в крайна сметка те си заслужават напълно. В нашия случай и разходът за гориво не беше кой знае колко голям, тъй като заложихме на Seat Arona с 1,6-литров дизелов мотор с мощност 115 к.с. При каране по магистралите на Гърция и спазване на ограниченията за максимална скорост (тоест с около 125 км/ч) разходът падна под 5 л/100 км. За 1000 км сами можете да сметнете колко ще ви струва горивото.\r\nСамият град и околностите му са изпълнени със забележителности, каквито на Халкидики няма да срещнете. Самата област - Пелион, е сочена като сърцето на Гърция, а Волос е построен руините на древния град Йолкос – родно място на Язон, който оглавява похода на аргонавтите с кораба \"Арго\", плавал до Колхида в търсене на Златното руно.  На пристанището на Волос може да се види пресъздадения кораб \"Арго\". Градът е в огромен залив, като е заобиколен от планини - най-близката и най-голяма е Пелион, която е сочена за родина на известните от митологията кентаври. Всичко това създава уникален климат - няма вятър, морето е спокойно, а водата - по-топло. Така тук можете да почивате не само през лятото, но дори през зимата.\r\nЗавладяващата природа, красивите улици, старинните сгради и гостоприемството на града би завладяло всеки. Волос предлага голям брой забележителности за своите посетители, които могат да изберат разходка с екскурзовод или сами да си съставят маршрут. Той обаче задължително трябва да включва Катедралата „Св. Никола“, построена през XIX 19 век, пристанището на Волос, църквата „Св. Константин и Елена“, а също така поне част от многобройните музеи – археологически, на модерната история, на коприната, националният железопътен музей на Гърция, националният музей за индустриална история и музеят на маслината, музеят на град Волос и др.   Туристите имат възможността да се разходят на пристанището или по алеите край морето, както и да посетят ресторантите. Най-известните в района са „ципурадико“, в които се поднасят ципуро – силна алкохолна напитка, приготвяна от най-добрите сортове грозде. Задължително трябва да опитате, сиренето с типичен пикантен вкус и силен аромат, домашно приготвената паста, ликьорите от планински плодове и билките от планината Пелион.    А ако не ви се стои само в града, можете да излезе от него. Преминавайки през близката планина се оказвате в един район, от който ще останете изненадани. Там са разположени няколко планински градчета, които гледат към морето. Някои от тях са доста стари, а ако се интересувате защо не са на самия плаж, отговорът е елементарен. Навремето крайбрежието е атакувано от пирати и жителите са предпочели да се качат нависоко, за да бъдат защитени от планината. И просто са си останали там.\r\nНадморската височина в района надхвърля 1300 метра, а на най-високата точка има ... ски-писта с влек. И колкото и невероятно да ви се струва, през май на нея имаше сняг. Е, той не е достатъчен, за да се карат ски, но пък е поредното доказателство, че си заслужава районът да бъде посетен и през лятото. Има и други предимство - ако отседнете в Тцакгарада, Ханиа или Аглаида със сигурност ще избегнете големите жеги, въпреки че ще бъдете само на 500-600 метра над морето.\r\nИначе и тук си има типичните за цяла Гърция малки селца с плаж, няколко кръчми, магазини за сувенири и жилищни сгради, в които апартаментите се дават под наем на чужденци. Извън сезона - през май, цените са направо ниски, а и през лятото не се увеличават кой знае колко, тъй като идеята е този район да се популяризира не само сред гърците, но и сред чужденците. Тук е плажът Дамушари, на който са заснети част от сцените от мюзикъла \"Мама Мия\". Мястото е закътано и не него трудно може да плажува, тъй като е доста малко, но пък в близост има къщички под наем и таверна, така че можете спокойно да се насочите натам. Той е поредното доказателство, че в Гърция се възползват от всяка възможност да се рекламират като дестинация.   Не бива да се пропуска и Макриница - малко градчето в планината, в което се намира едно от най-старите дървета не само в Гърция, но вероятно и в Европа. То е израснало в двор, където е построена и църква, като според някои сведения е на 1400 години. Под някои от клоните му са поставени огромни бетонни колони, които го придържат, за да не падне.   Най-впечатляващото място обаче си остава селцето Портария, което е на по-малко от 10 км от Волос. То е разположено буквално над града и от него си вижда целия залив. Всички сгради са в един и същи стил, тоест няма как да се построи какво и да е и така се отнеме част от автентичността на района.\r\nПортария е магнит за туристи, които изпълват улиците и заведенията. И с радост оставят парите с местните магазинчета за сувенири, сладкарници или таверни. Много знаменитости - най-вече от миналото, са си купили къщички в района, което го превръща в още по-интересно място за посещение. А в близост има и манастир, който също се радва на огромен интерес от посетителите. Така че, ако имате време и възможности, ето ви една приятна дестинация, на която можете спокойно да отделите няколко дни от отпуската си. Можете да го сторите и докато пътувате към някой от популярните острови наблизо - Скопелос и Скиатос, например, тъй като фериботите за тях тръгват именно от Волос. ", "date": "2019.07.02", "title": "Волос - перлата на древна Гърция"}
{"url": "https://www.actualno.com/curious/3-te-zodii-koito-pravjat-vsichko-perfektno-news_764534.html", "text": "    Забелязвали ли сте, че в даден кръг от хора винаги има някой, който организира всички събития и мероприятия. Забелязали ли сте, че хората, които организират обикновено си приличат по нещо. Астролозите твърдят, че това е защото има няколко зодии, които са по-организирани от останалите. Те винаги имат план и не отлагат задачите си поради никакви причини. Те обичат да организират различни събития, за тях това е ежедневие.      Ето и , които са най-организирани:    Скорпион Те са маниаци на тема организация. Те никога не биха обещали нещо, ако не са сигурни, че ще успеят да го изпълнят. Те винаги имат план за деня и се придържат стриктно към него. Не обичат да отлагат задачите си и обикновено дори срещите им са под точен график и план. Те са много отговорни към ангажиментите си. Никога не се отмятат, ако са казали нещо. Това е тайната за успеха им, при тях винаги всичко е много добре организирано и правят всичко възможно всичко да се случва по план. Ако става въпрос за събитие или мероприятие, обикновено те са едни от организаторите. Ако за някои зодии това е досадно, за Скорпионите това е нещо като хоби. За тях максимата „Седем пъти мери, един път режи“ , важи в пълна сила.    Козирог    Те ценят времето си и никога не го губят в празни приказки и занимания, които нямат никакъв смисъл за тях. Те използват всяка една минута, за да свършат нещо пълноценно и никога не бягат от задълженията си. Козирозите са много предани и стриктни и ако проверите ще забележите, че мениджърите на повечето компании са точно Козирози. Те приемат личните и професионални задачи много предано и дават всичко от себе си, за да бъде всичко наред. Ако ви трябва услуга, това определено е зодията, която ще ви каже директно дали може да помогне и ако потвърди, можете да сте сигурни, че ще направи всичко възможно да ви бъде от полза.      ", "date": "2019.07.02", "title": "3-те зодии, които правят всичко перфектно"}
{"url": "https://www.actualno.com/shumen/blizki-izdirvat-36-godishen-myj-news_764518.html", "text": "    РУ- Шумен издирва по молба на близките му Мартин Велинов Вангелов на 36 години от Шумен. Той е в неизвестност от 29 юни. Около 20 часа е провел телефонен разговор със свои близки и е споделил, че ще пътува от София към Шумен с влак. Оттогава няма връзка с него.      Телефонът му е изключен от 30 юни и няма връзка с него. Висок е около 176 см, със слабо телосложение, дълга тъмна леко чуплива коса, обичайно ходи на опашка, с кафяви очи и светло продълговато лице. Бил е обут с дънки и тениска с къс ръкав.   Молим всички, които имат данни за местоположението му да подадат сигнал в най-близкото полицейско управление или на телефон 112. ", "date": "2019.07.02", "title": "Близки издирват 36-годишен мъж"}
{"url": "https://www.actualno.com/asia/stotici-hiljadi-sa-evakuirani-zaradi-navodnenija-news_764427.html", "text": "    Близо 850 000 души в три префектури на Япония получиха нареждане за евакуация поради проливни дъждове, които удариха южните райони на страната, съобщава телевизия NHK.      В резултат на силни в южната част на остров Кюшу се наблюдава значително увеличение на риска от свлачища. В някои райони от началото на дъжда паднаха до 700 мм дъжд. Очаква се валежите да продължат със същата интензивност и през следващите 24 часа, предупредиха синоптиците, предаде БГНЕС.   При продължителни силни валежи рискът от свлачища се увеличава значително, включително в населените места. Жителите на хълмистите и планинските райони са изложени на особен риск: свлачища могат не само да блокират пътищата за достъп до населените места, да съборят пътища и мостове, но и да унищожат къщите. ", "date": "2019.07.02", "title": "Стотици хиляди са евакуирани заради наводнения "}
{"url": "https://www.actualno.com/society/mvr-pak-na-protest-pak-zaradi-pari-tozi-pyt-zaradi-noshtnija-i-izvynrednija-trud-news_764436.html", "text": "    Отново подготовка за протест – това декларират от полицейския синдикат (СФСМВР). Основното недоволство сега е заради некомпенсирани часове извънреден труд и ниското му заплащане, по думите на зам.-председателя на СФСМВР Илия Кузманов. Протестът ще е на 5 юли, от 14:00 часа пред Министерски съвет и на него се очаква да присъстват около 2000 служители на МВР и затворите.      Пред Нова телевизия той посочи, че полицаите си останали в стачка готовност още от , но Бойко Борисов бил проявил готовност за разумен диалог – проблемът бил, че само Борисов искал да води диалог, никой друг. Кузманов заяви и, че от МВР им казали, че работата след работно време не било извънреден труд, а министерството обвинило закона за компенсациите за извънреден труд. Кузманов обаче казва, че компенсациите са 1 към 1 – извънреден труд 96 часа значи 96 часа отпуск.   Представителят на СФСМВР подчерта, че 25 стотинки на час нощен труд е унизително положение, като добави, че са подкрепяни от Българския лекарски съюз и организацията на надзирателите. Кузманов посочи, че нощният труд трябва да стане 2,50 лева на час и, че трябва да бъде обвързан с някакъв индикатор, като например минималната работна заплата. Синдикалистът обвини и дирекцията в МВР, разпределяща бюджета на министерството, както и финансовото министерство за ситуацията с мизерното заплащане. Той се възмути, че може чадър и два шезлонга да струват 40 лева, а да се плащат 25 стотинки на час извънреден труд за служители на МВР.\r\nСъщевременно Кузманов се съгласи, че залавянето на столичен полицай, продаващ дрога, е петно за служителите на МВР и не можело ниското заплащане да е оправдание в случая. Той каза и, че случаят с началника на VI-то РПУ в София Петър Василев също не може да бъде оправдан. Василев беше хванат да кара пиян, а преди това е пикал при McDonald’s. Вътрешният министър Младен Маринов разпореди Василев да бъде освободен.  А защо за нощния труд се дават 25 стотинки - припомнете си една от основните причини в ! ", "date": "2019.07.02", "title": "МВР пак на протест, пак заради пари - този път заради нощния и извънредния труд"}
{"url": "https://www.actualno.com/america/trymp-predupredi-che-iran-si-igrae-s-ogynja-news_764411.html", "text": "    Американският президент Доналд Тръмп заяви, че Иран \"си играе с огъня\", след като Техеран обяви, че е превишил лимита си от обогатен уран съгласно споразумението от 2015 година, от което САЩ излязоха.      \"Те знаят какво правят. Те знаят с какво си играят и мисля, че си играят с огъня\", бяха думите на Тръмп в отговор на въпрос какво послание има към Техеран заради случилото се, предаде БГНЕС.   По-рано от Белия дом казаха, че \"САЩ и съюзниците им никога няма да позволят на Иран да създаде ядрени оръжия\". Вашингтон настоя, че ще продължи да оказва максимален натиск върху режима в Техеран.\r\n\"Това е грешка в споразумението - да се позволи на Иран да обогатява уран\", каза говорителят на Белия дом Стефани Гришам.  Припомняме, че в разговор с Еманюел Макрон, президентът на Иран Хасан Рухани категорично заяви, че страната му ядрената си програма. А какъв ултиматум даде Иран по въпроса с ядрената си програма - припомнете си в ! ", "date": "2019.07.02", "title": "Тръмп предупреди, че Иран си играе с огъня"}
{"url": "https://www.actualno.com/society/psiholozi-premestvaneto-na-bujnoto-dete-njama-da-reshi-problema-news_764440.html", "text": "    16-годишното момче, което скандализира социалните мрежи с арогантно поведение към учител, ще бъде изключено от училището в Пловдив. Решението е взето още преди видеото да обиколи интернет.       за постъпката си, твърди майка му, която се притеснява да застане пред камера.   \"В момента се чувствам страшно обидена и наранена от постъпката, която е извършил той\", каза майката на момчето пред bTV. То е сменило 7 училища от първи клас досега.\r\n\"Той по този начин, според мен, се опитва да привлече внимание, тъй като винаги е бил отхвърлян от съучениците си, от приятелите, от връстниците си \", коментира майката на ученика.  Това не е на подобно поведение в това училище.\r\n\"Повече бяха негативните прояви от негова страна, отколкото положителните\", зави директорът на училището Илия Къртев.   Преместването му обаче няма да реши проблема, категорични са психолози.    \" Това, което преживява детето, върви с него, независимо в кое училище отива. Не е достатъчно психологът да го вземе в кабинета, да поработи с него един час и след това да го върнат в клас\", обясни Евелина Лавчийска, психолог.\r\nА насилието над учители се увеличава. Ако преди две години регистрираните случаи са били около 200, то миналата година те са почти двойно. Министерството на образованието е дало 13 милиона лева за назначаване на повече училищни психолози.\r\n\"Защото точно те са хората, които могат да дават предписания на учителите в зависимост от състоянието на децата каква да бъде тяхната реакция\", заяви Татяна   За една година 360 учители са преминали обучение за справяне с агресията и разпознаването й още в зародиш. ", "date": "2019.07.02", "title": "Психолози: Преместването на буйното дете няма да реши проблема"}
{"url": "https://www.actualno.com/healthy/poreden-sluchaj-na-zabavjane-na-lechenie-na-dete-u-nas-news_764443.html", "text": "    За пореден случай за проблеми при лечението на дете в чужбина, алармират родители. Пациентска организация съобщава за административен хаос при заминаването му за френска клиника. От отричат, че не са съдействали.      16-годишният син на Аника Тодорова страда от бъбречна недостатъчност. През юни трябвало да заминат на контролен преглед във Франция. Подали молба във Фонда още преди да бъде закрит. След дълго чакане попитали в Касата. Оттам обаче не открили случая, съобщи bTV.   На 18 юни от Касата се обаждат, че трябва да заминат за плановия преглед веднага – още на следващия ден.\r\n\"Аз имам документация. Имам толкова много неща, които трябва да подготвя за детето. Няма кой да ми каже къде е консултацията... И аз звъннах на предишната преводачка. Да дойде по най-бързия начин, за да можем да направим консултация\", разказва майката.  Преди да се върнат в България, Аника получава обаждане от .\r\n\"Че разрешителното на Даниел е готово и да отида да си го взема. И аз им казвам, че съм във Франция и няма как да отида. И ми казаха – елате да си го вземете! И ми затвориха телефона\", разказва още жената.   След прегледа във Франция става ясно, че на момчето трябва да му бъде направена трансплантация.    От Здравната каса отричат, че случаят на детето не е бил прехвърлен от Фонда. А липсата на преводач обясняват с това, че майката не е посочила такава нужда в заявлението за кандидатстване. Касата е изпратила заповедта за пътуването по куриер няколко дни преди заминаването. ", "date": "2019.07.02", "title": "Пореден случай на забавяне на лечение на дете у нас"}
{"url": "https://www.actualno.com/healthy/syshtinskijat-problem-v-zdraveopazvaneto-lekarite-predpochitat-kabinetite-pred-bolnicite-news_764457.html", "text": "    \"Проблемът не е само в намаляването на населението, а в липсата на лекари. Не може да има трима лекари в АГ отделението, а 10 в кабинетите. Защо лекарите предпочитат да са в кабинетите, а не в \" Този въпрос зададе бившият министър на здравеопазването Мими Виткова в коментар за протестите на медицинските работници в болниците във Враца и Видин.      Според Стойчо Кацаров създалата се ситуация е проблем на регионалната политика, който не може да бъде решен с инструментите на . По думите му възможно решение на проблема би могло да бъде прехвърлянето на собствеността на болниците на общините. Той предложи и да се дават допълнителни средства на нуждаещите се болници. \r\nРадослав Гайдарски критикува идеята за прехвърлянето на болниците на общините, тъй като \"те са по-зле финансово.\"   Мими Виткова допълни, че няма кой друг да реши този проблем освен държава и припомни и че болници в други градове, като Силистра, Добрич и Стара Загора, която е работещ регион, имат сходни проблеми.  \" Държавата е абдикирала, защото нароихме частни болници и кадрите се пръснаха навсякъде . Някои служители в лечебните заведения получават повече от лекарите.\", каза още тя в интервю за bTV.\r\nВиткова припомни, че тежкоболните хора не са в кабинетите. \r\n\"Днес се разбра, че конкуренцията в здравеопазването е пари, пари и нищо друго\", коментира още Виткова.     ", "date": "2019.07.02", "title": "Същинският проблем в здравеопазването - лекарите предпочитат кабинетите пред болниците"}
{"url": "https://www.actualno.com/travel/sliven-gradyt-na-stote-vojvodi-mestata-koito-zadyljitelno-da-posetim-snimki-news_762644.html", "text": "    Сгушен в скута на живописните Сини камъни, Сливен винаги е бил интересна и предпочитана туристическа спирка за ценителите на историята, културата и природните красоти. Люлка на Българското Възраждане и модерния ни стопански живот, дал на България плеяда духовни дейци – стожери на родната култура, литература и българщина, той заслужава и очаква своите летни гости.      Запознаването ви с града може да започне с тур по пешеходната зона, сред прохладата на стари дървета, кокетни заведения и няколко забележителни барокови сгради, напомнящи за фабрикантската слава на Сливен от началото на миналия век. Заслужава си те да бъдат посетени, тъй като в залите им са експонирани уникални археологически и художествени артефакти от фондовете на Регионалния исторически музей и Сливенската художествена галерия. Пешеходната зона на Сливен започва от централния градски площад със забележителния паметник на Хаджи Димитър, обрамчен с прекрасни скулптурни портрети на още осем знакови възрожденски дейци, родом от Сливен, и завършва с градския парк, предлагащ зона за плаж и множество атракциони. Историческата разходка из Сливен непременно ще ви отведе до античната и средновековна крепост „Туида“. Тя се намира на хълма „Хисарлъка“ в северната част на града и разкрива приказна гледка към околността – на север към живописния скален релеф на Сините камъни, на запад към красивите гористи възвишения, обгърнали като в скут града, а на юг – към самия Сливен, разстлан в подножието на крепостта. Първите сведения за „Туида“ са от II век, когато тя се споменава като римски търговски, административен и религиозен център. Крепостта преживява периоди на разцвет и разруха, на нахлувания, завладявания и въздигания по времето на няколко империи, на Първото и Второто Българско царство. Следи от превратностите на историята могат да се видят и днес сред руините на магнетичното място, където преди стотици години е възникнал градът.   През 2012 година Община Сливен завърши реновирането и социализирането на крепостта „Туида“ по проект, финансиран по ОП „Регионално развитие“. Тя бе отворена за посещения и събития, и в момента е един от най-посещаваните туристически обекти в региона. Новопостроеният амфитеатър и благоустроената площ между частично възстановените крепостни стени често се превръщат в сцена за младежки и културни събития, както и за атрактивни исторически възстановки. Крепостта предлага вълнуващи преживявания и предизвикателства за своите посетители – например да се облекат в антични средновековни костюми, да стрелят с типични за епохите оръжия, да изработят сами предмети и сувенири по старинни технологии и много други. Това лято крепостта „Туида“ за пръв път ще бъде естествен декор и за оперен спектакъл – внушителната „Аида“ на Джузепе Верди, в постановка на Старозагорската опера, с участието на няколко от сливенските оперни звезди. Датата е 14 юли.    Разходка през епохите в Сливен може да продължи с посещение на няколко интересни възрожденски къщи, разположени в един от най-старите квартали на града – Кафтанджийската махала, скупчена около забележителната Гюр-чешма. В миналото чешмата била важна спирка, от която потегляли керваните със стоки към Одрин и Цариград и слизали стадата и дървесината от Балкана.\r\nОт тук към Русия потеглил и съвсем младият Добри Чинтулов, с торбичка на рамо, а в сърцето със страстна „любородна“ мечта – да се завърне, за да буди приспаната народната свяст. Съвсем близо до Гюр-чешма, в тесен калдаръмен сокак, се намира къщата-музей на първия български възрожденски поет. В красивата двукатна къща е пресъздадена атмосферата, в която няколко десетилетия живее и твори Добри Чинтулов - поетът, възпламенил със стиховете и цигулката си няколко поколения българи към бунт и свобода. Документалната експозиция представя творческия и житейски път на възрожденеца, рано ослепял, но прозрял и възпял българското Освобождение.\r\nСъвсем наблизо до Чинтуловата къща-музей, сгушени сред бухнали в зеленина дворове, зад дебели дъбови порти, очакват своите посетители двете къщи на сливенския бит. Арнауткината къща ще ни пренесе в битието на заможния и буден Сливен през Възраждането, сред наредбата, облеклата, обичаите, културата, ценностите и поминъка на сливналии. В съседната къща е не по-малко интересно, защото в нея е представен Сливен от първите десетилетия на ХХ век, с виенските мебели и костюми, с европейските въжделения и маниери, с напредничавите стопански инициативи и културни интереси на просветените сливналии. Това е времето, когато Сливен се утвърждава като проспериращ град с мощно развиваща се индустрия и европейско благоустрояване, с богат социален и културен живот и изключително високо ниво на образованието. Голяма част от елита на града и просветните му дейци са възпитаници на университетите в Европа и, завръщайки се, привнасят високата европейска   цивилизованост под Сините камъни. В непосредствена близост до реставрираните и населени с памет и живот възрожденски къщи се намира единственият в България Музей на текстилната индустрия. На пръв поглед непретенциозната сграда e построена през 1907 г. за първото у нас професионално училище (наречено Държавна образцова текстилна фабрика „Добри Желязков”). Музеят ще ви изненада с изключителната си сбирка от автентични мостри и документи из историята на текстила, и най-вече с работещите тъкачни и предачни машини, които могат да се задвижат пред собствените ви очи. В арт-работилниците пък може да се запознаете с различни техники на производство, боядисване и щамповане на текстил и да си изработите свой текстилен уникат за спомен.   Националният музей на текстилната индустрия се намира в непосредствено съседство с една от най-големите забележителности на Сливен – първата фабрика на Балканите. Създадена е през далечната 1834 година от предприемчивия сливенец Добри Желязков. Фабриката е организрана по европейски образец, а първите чаркове и машинни чертежи били пренесени тайно от Русия, за да не бъде предизвикан отпор от страна на турските власти. Много скоро амбициозният сливенски предприемач получава специален статут от султана и започва да произвежда платове за османската армия. Всъщност, историята на Добри Желязков - Фабрикаджията не е толкова щастлива, но неговото начинание дава сериозен импулс за развитие и просперитет на Сливен. Зданието на първата българска фабрика (построено през 1843 г.) също има твърде превратна съдба –  дълго време след Освобождението то функционира като затвор, сдобил се със славата на един от най-зловещите през първата половина на ХХ век. Днес импозантната сграда е приютила зад дебелите си каменни стени голяма част от фонда и експозициите на Регионалния исторически музей „Д-р Симеон Табаков“. В момента в залите ѝ могат да се видят няколко изложби, посветени на значимото и знаково участие на Сливен в Освобождението, Съединението, Балканските войни и съзиждането на модерната българска държава. Разбира се, обиколката из Града на стоте войводи не може да приключи без посещение на къщата-музей на Хаджи Димитър. Разположена в самото начало на известния сливенски квартал „Клуцохор“, тя раздипля пред нас интересни и малко познати факти за произхода, семейството, детството и бунтовната дейност на легендарния войвода, положил младия си, 28-годишен живот пред олтара на свободата. В  богатата предметно-документална експозиция се проследява пътят на легендарната чета на Хаджи Димитър и Стефан Караджа, завършил трагично на връх Бузлужда. В тази къща се влиза като на поклонение… И се излиза с покълнала гордост и надежда за България.\r\nЗащото Хаджията завинаги си остава мяра за служене „в името на драгоценното ни  Отечество“.\r\nТази мяра е скътана дълбоко в сърцето на Сливен.\r\nИ резонира в младото лице на града. ", "date": "2019.07.02", "title": "Сливен - градът на стоте войводи: Местата, които задължително да посетим (СНИМКИ)"}
{"url": "https://www.actualno.com/plovdiv/romi-v-plovdivsko-selo-iskat-izselvane-na-romska-familija-news_764445.html", "text": "    Не искаме да ни заплашват, искаме да ги изселят – ако не ни заплашват, може да останат. Това казват много роми от пловдивското село Розино след поредния голям бой преди над седмица, визирайки една определена фамилия - Ескендерови.      Пред Нова телевизия събралите се роми настояха да има постоянно полицейско присъствие в Розино и посочиха, че децата и младежите от фамилия Ескендерови ходели с ножове и постоянно заплашвали.   На въпрос каква е причината, отговорът е, че Ескендерови искали да завладеят селото и да се наложат като водеща фамилия. \"Тези хора са много агресивни, биха човек в \"Джъмбо\", казаха хората.\r\nЗам.-кметът на Карлово Антон Минев обаче подчерта, че няма закон и механизъм, по който да бъде направено изселване. Той каза и, че в ход е създаване на полицейска приемна, която ще заработи до 2 месеца, а дотогава ще има постоянно полицейско присъствие. Друга възможност е да се предостави общинска земя на Ескендерови, да си построят законно имоти, но не безплатно – те трябва да платят, не стана ясно обаче каква цена.  Припомняме, че последният голям скандал в Розино доведе до масови арести – припомнете си колко души бяха задържани в .   ", "date": "2019.07.02", "title": "Роми в пловдивскo село искат изселване на ромска фамилия"}
{"url": "https://www.actualno.com/burgas/brakonieri-i-pojari-zaplashvat-celostta-na-gorite-v-burgaski-region-news_764504.html", "text": "             Общо за първите шест месеца на тази година горските инспектори и експертите на дирекцията имат съставени 220 броя актове за установени административни нарушения в това число 4 броя по Закона за лова и опазване на дивеча, 36 броя по Закона за рибарство и аквакултури и 180 по Закона за горите. Задържани са 130 пр. м3 дърва за огрев, 50 кг. недървесни горски продукти – липа, 7 бр. МПС, 14 коне, 15 каруци, 3 моторни триони, 3 лодки, 7 мрежи с обща дължина 140 метра. Най-често срещаните нарушения са съхранение и транспортиране на дървесина, немаркирана с КГМ и без превозен билет, движение на товарно превозно средство транспортиращо дървесина, без да има изградено устройство за позициониране и проследяване на движението му – GPS устройство, не изградена система за постоянно видеонаблюдение и неосигурен непрекъснат запис на обектите за складиране, преработка и търговия с дървесина и недървесни горски продукти.   Регионална дирекция по горите Бургас контролира дейностите в горските  територии, попадащи в териториалния му обхват, по изпълнение на мероприятията за защита на горските територии от пожари. Беше разработена регионална програма за защита на горските територии от пожари, която се изпълнява от собствениците или ползвателите на горски територии. По предложение на директора на РДГ Бургас, областният управител на област Бургас със заповед е определил пожароопасен сезон в горските територии в област Бургас за периода от 01.04.2019 до 31.10.2019 година. С писма до държавните горски и ловни стопанства и кметове на общини РДГ Бургас обърна внимание за срочно изпълнение на противопожарните мероприятия за тази година, като с предимство следва да се правят нови и поддържат стари минерализовани ивици, бариерни и лесокултурни прегради. Провеждат се срещи с кметове на общини и населени места, както и с ползватели на земеделски земи, на които се обръща внимание стриктно да се спазват правилата за пожарна безопасност и да се предприемат действия за недопускане на пожари и своевременното им потушаване. РДГ Бургас поддържа оперативна връзка с щабовете по Закона за защита при бедствия в случаите на повишена пожарна опасност и при гасене на пожари в горските територии. За първите шест месеца на 2019 година на територията на РДГ Бургас са отчетени 4 броя низови пожари с опожарена площ 723 дка.     През последните години нарасна броят на възникналите пожари в горски територии в резултат на проявена небрежност и умишлени палежи. Хората, които отиват сред природата, трябва да проявяват постоянна бдителност с цел недопускане на пожари. Всички физически лица, преминаващи или пребиваващи в горските територии, са длъжни да спазват правилата за пожарна безопасност в тях. Местата за палене на огън в горските територии са определени в съответствие с предвиденото в плановете за дейностите по опазване от пожари, в горскостопанските планове и програми и по възможност в близост до водоизточник. Хората трябва да знаят, че по време на пожароопасния сезон се забранява паленето на открит огън и извършването на огневи работи на разстояние, по-малко от 100 метра от границите на горските територии. Най-честите нарушения, които допускат къмпингуващите, са паленето на огън извън разрешените за това места и захвърляне на незагасени цигари. Не са рядкост и случаите на изхвърляне на отпадъци, които замърсяват природната среда и спомагат за разрастване на горските пожари. Чл.263 ал.1 от Закона за горите предвижда наказание с глоба до 2000 лева на физически лица за описаните по-горе нарушения, ако деянието не съставлява престъпление.   Всяка година през месец юли извършваме проверки на терен по изпълнение на противопожарните мероприятия на всички държавни и общински структури и горски кооперации. Задължително се проверяват лицата извършващи дърводобивна, залесителна или друг вид дейност в горските територии или в непосредствена близост до тях за изпълнение на мерките за пожарна безопасност. Служителите на дирекцията следят да не се допуска палене на огън в близост до газопроводи и продуктопроводи, както и натрупване на остатъци от земеделски култури на разстояние по-малко от 10 м. от границите на горските територии. ", "date": "2019.07.02", "title": "Бракониери и пожари заплашват целостта на горите в бургаски регион"}
{"url": "https://www.actualno.com/europe/desetki-jertvi-zaradi-navodnenija-v-irkutsk-news_764422.html", "text": "    16 души са загинали при наводнения в района на руския град Иркутск, съобщиха регионалните здравни власти. Най-малко още 9 души се водят за изчезнали, като сред тях има едно дете.      Наводненията са унищожили къщи, засегнали са мостове и пътища, уточнява БГНЕС.   До вчера информацията беше за 12 загинали. Ранени са 751 души, от които 153 са хоспитализирани. Според премиера на Русия Дмитрий Медведев, повече от 660 милиона рубли ще бъдат отпуснати от правителствения фонд  за подпомагане на жертвите.\r\nВ шест области на Иркутска област е обявена извънредна ситуация поради наводнения, причинени от продължителни проливни дъждове и повишаване на нивото на реките. Наводнени са повече от 6700 къщи в десетки населени места.  Властите предупредиха, че епидемиологичната ситуация може да се усложни. Има опасност от избухване на чревни инфекции и хеморагична треска, разнасяни от гризачи. Местните жители започнаха да се ваксинират срещу хепатит А, коремен тиф и дизентерия. Експерти от Министерството на здравеопазването и Роспотребнадзор наредиха на хората да пият само бутилирана или преварена вода и да не докосват труповете на животните. ", "date": "2019.07.02", "title": "Десетки жертви заради наводнения в Иркутск"}
{"url": "https://www.actualno.com/moresport/stanimira-petrova-samo-himnyt-moje-da-me-razplache-news_764435.html", "text": "    Безапелационният шампион по бокс на Европейските олимпийски игри в Минск, Беларус - в специално блиц интервю за . Златното момиче, което е и почетен гражданин на Асеновград сподели пред екипа ни емоции и интересни факти за последната си среща, при която абсолютно заслужено си спечели първото място. Неслучайно Станимира изведе българската делегация, като знаменосец на закриването на игрите.        Ето как асеновградчанката отговори на въпросите ни:    Среи - Ирландия.  Много добре премина последната среща. Дори беше по-лесна от полуфинала. Отпуснах се и мисля, че се получи хубава среща.      Голяма радост. Това беше липсваща титла за мен. Вече я имам. Сега ми липсва само Олимпийска.  Боксът вече е моят живот.    Всеки успех е ценен, независимо на какво състезание. Благодаря на треньора ми Петър Лесов, с който се подготвих за европейските игри.     Уникално чувство на гордост и щастие.  Визуализирам си победите и мечтая (усмихва се).  Страхотно преживяване. Голяма гордост за мен е да развееш българския флаг.     Много силно състезание. Женския Бокс все повече се развива.  Човек се учи цял живот. Какво трябва да учим - всичко!     Това в момента е животът ми, нямам много време за личен живот.  Химнът на България!  Тази година имам Европейско, световно първенство и световни военни игри. ", "date": "2019.07.02", "title": "Станимира Петрова: Само химнът може да ме разплаче"}
{"url": "https://www.actualno.com/europe/tragichen-incident-v-london-nelegalen-pytnik-zagina-pri-padane-ot-samolet-news_764413.html", "text": "    Нелегален пътник е паднал от колесника на самолет при заход за кацане на летище \"Хийтроу\" в Лондон. Мъжът е намерен мъртъв в градина на къща в предградие на британската столица, предаде БГНЕС.      Мъж от квартала разказа, че е чул някакъв звук и отишъл да погледне през прозореца на горния етаж. Тогава видял тялото на мъжа, което било \"толкова непокътнато\", защото било като \"ледено блокче\", добавя свидетелят.   Друг съсед разказа, че наблюдавал самолет, който се готвел да каца и видял как тялото на човека пада от него.\r\nПолицията обяви, че машината, от която е паднал нелегалният пътник, е изпълнявала 9-часов полет от столицата на Кения – Найроби. Властите се опитват да идентифицират загиналия.  В отделението, в което са разположени колесниците на самолета, са намерени чанта, вода и храна. Ще бъде извършена аутопсия, но смъртта \"не се третира като подозрителна\", допълни полицията.\r\nМакар и рядко, подобни инциденти са се случвали и преди. През септември 2012 година, 30-годишен мъж от Мозамбик, Жозе Матада, умира, след като пада от колесника на самолет, кацащ на Хийтроу от Ангола. Смята се, че той е оцелял при температура от  -60 градуса по Целзий по време на 12-часовия полет. През 2015 година тялото на мъж пада в магазин в Ричмънд, Югозападен Лондон, след като пътувал в ходовата част на самолет от Йоханесбург. ", "date": "2019.07.02", "title": "Трагичен инцидент в Лондон - нелегален пътник загина при падане от самолет"}
{"url": "https://www.actualno.com/burgas/uchenici-ot-tyrgovskata-gimnazija-v-burgas-pomagat-na-nedonoseni-bebeta-news_764467.html", "text": "    Учениците са изработили сувенири с логото на гимназията, които са подредили в благотворителен базар . Цялостната идея, дизайнът и направата на предметите, както и тяхната продажба, изцяло са дело на децата . Маргарита Узунова, която също е ученичка в гимназията, е направила графичната концепция. В другите дейности свързани с изработката на сувенирите, са се включили всички ученици. Подобни инициативи са традиция за Търговската гимназия. Всяка година се избира институция или кауза, която да бъде подпомогната и подкрепена финансово.      Тази година учениците са избрали Отделението по неонатология на УМБАЛ Бургас. Със сумата от 1100 лева ще бъде к упен аспиратор. Той се използва, докато недоносените бебета са в кувьоз, да почиства дихателните им пътища.\r\nБлаготворителните инициативи на Ученическия съвет с председател Роман Антоненко, са подкрепени от директора на гимназията Павел Чепов и педагогическият съветник Антоанета Димчева.  Сумата беше връчена на началника на Отделението д-р Стилияна Томова. Учениците имаха възможност да се запознаят с работата на отделението, където се лекуват най-малките пациенти и да видят грижите, които се полагат за тяхното оздравяване. ", "date": "2019.07.02", "title": "Ученици от Търговската гимназия в Бургас помагат на недоносени бебета"}
{"url": "https://www.actualno.com/asia/protestirashti-nahluha-v-parlamenta-na-honkong-i-razvjaha-britansko-zname-video-news_764466.html", "text": "    Демонстранти срещу правителството на Хонконг нахлуха в сградата на местния парламент - Законодателния съвет, в полуавтономната територия и развяха знамето от епохата на британския колониализъм.      Флагът с британските цветове беше развят от трибуната на местния парламент. бе проведена късно снощи - в деня, в който се чества годишнината от връщането на Хонконг от Великобритания на Китай - 1 юли 1997 година, предаде Франс прес.    По-късно полицията си върна контрола върху сградата, след като използва сълзотворен газ, за да принуди демонстрантите да напуснат.  Преди това властите отправиха ултиматум, който протестиращите не изпълниха. Законодателният съвет издаде разпореждане протестиращите да напуснат незабавно, но не уточни какво ще се случи, ако не го направят.\r\nМеждувременно Европейският съюз призова за избягване на насилието и за започване на диалог в Хонконг след щурмуването на парламента от протестиращите.\r\n\"Действията на малка група хора не са показателни за преобладаващата част от демонстрантите, които бяха мирни\", заяви ръководителката на европейската дипломация Федерика Могерини.     Какво се случи     нахлуха в сградата като счупиха блиндирани стъкла след обсада от няколко часа.\r\nЗданието беше щурмувано от маскирани протестиращи с каски. Групичка, съставена главно от студенти, използва метална количка, пръти и части от скеле, за да разбие укрепените стъклени врати, който накрая поддадоха.\r\nДемонстрантите скандираха лозунги, изписаха графити, унищожиха снимки на известни политици и седнаха на банките на законодателите в израз на предизвикателство към Китай заради излязло от контрол негодувание от законопроект за екстрадицията, предаде Ройтерс.\r\nНякои носеха пътни знаци, други бяха нагънали метални листове и бяха взели части от скеле, а около сградата в центъра на финансовия квартал се бяха стекли хиляди хора.   Правителството призова за незабавен край на насилието и каза, че е спряло всякаква работа по законопроекта за екстрадиция, който автоматично ще бъде отменен през юли догодина. То осъди \"крайното насилие\", използвано от протестиращите, за да влязат в сградата на парламента, предаде АФП.   Някои демонстранти отстраниха железни решетки, които обезопасяваха части от сградата на парламента.\r\nНа транспаранти, поставени на надлези в района на протеста, се четеше \"Освободете Хонконг\".\r\nДемонстранти, омотани във фолио, за да предпазят кожата си от сълзотворен газ, още веднъж парализираха части от азиатския финансов център и окупираха пътища, които преди това бяха блокирали с метални бариери.\r\nПодкрепяната от Пекин ръководителка на регионалната власт Кари Лам отказва да подаде оставка в тази безпрецедентна реакция срещу правителството. Това е най-голямото народно предизвикателство за китайския президент Си Цзинпин от идването му на власт през 2012 г.\r\n\"Липсата на чуваемост, която наблюдавам у правителството този път, въпреки протестите, е наистина тревожна. Пълното незачитане на волята на хората е това, което ме тревожи\", каза британски адвокат, който работи в Хонконг от 30 години. - \"Ако този законопроект не бъде изоставен, няма да имам друг избор, освен да напусна Хонконг\". ", "date": "2019.07.02", "title": "Протестиращи нахлуха в парламента на Хонконг и развяха британско знаме (ВИДЕО)"}
{"url": "https://www.actualno.com/society/novini-ili-novini-kartinata-na-pechata-za-2-uli-news_764380.html", "text": "            Стартът на скъпата тол система се отложи чак за март 2020 г. - тoва гласи първа страница на в \"Сега\". Оказва се, че широко рекламираната от управляващите тол система, на която се разчита да вкара стотици милиони левове за ремонт и строеж на пътища, изпадна в пълно безвремие. Вчера група депутати от ГЕРБ начело с Александър Ненков вкараха в парламента законопроект за промяна в Закона за пътищата, с който се предвижда ново отлагане на старта й - този път за 1 март 2020 г. Проектът ще бъде гледан още днес от ресорната регионална комисия.   Делът на компаниите, които си плащат данъците и извършват дейността си легално, се е увеличил през миналата година с близо 5 процентни пункта и е стигнал почти 80% - 79,1%. Това е най-високият показател, откакто през 2010 г. Асоциацията на индустриалния капитал в България (АИКБ) започна да съставя индекса. Тогава работещите в светлата част на икономиката фирми бяха едва 64,59%, пише в днешния си брой в. \"24 часа\".\r\nСпоред последния доклад сред причините за постиженията са финансовата и икономическа стабилност, както и мерките за подобряване на бизнес средата и за ограничаване на сивата икономика.     Въвеждане на втора матура по предмет по избор в 7-и клас вместо сегашния изпит по математика. Това предложение ще изпратят до просветното министерство от Съюза на работодателите в системата на народната просвета в България след проведеното този уикенд заседание, обясни пред \"Монитор\" председателят Диян Стаматов.\r\nВестникът обръща внимание и на това, че поредна страна в света забранява найлоновите торбички за еднократна употреба - Нова Зеландия. Над 30 000 коли са преминали през ГКПП \"Кулата\" през последното денонощие, пише \"Труд\". Трафикът беше интензивен и в първия работен ден. От пункта увериха, че работят на пълни обороти, обяснява още вестникът. Забавяне обаче се получава заради засиления поток на туристи от страни извън Евросъюза, както и заради често липсващите декларации за децата, които пътуват без единия от родителите си. ", "date": "2019.07.02", "title": "Новини или Novini – картината на печата за 2 юли"}
{"url": "https://www.actualno.com/actualno/bej-na-opashkata-za-gyrcija-news_764240.html", "text": "    Защо бягате, ей? Какви са тия опашки по южната граница – все едно хляб дават без пари! Как така напускате рая? Ето, растат, -  и те. С по 6%, с по 12% - какво по-добро? Май по-доброто е Гърция ...      Неблагодарен народ, това е. ТОЙ му вдига доходите! ТОЙ му вдига пенсиите. ТОЙ му строи пътища, магистрали. И защо – за да се бутат като на опашка за кисело мляко през 1990 година на Кулата – Промахон ли?\r\nНа Черно море е толкова хубаво. - чака. Хотелите – и те. Разправят даже за авантички някакви, да дойдете - от сорта на дъвка или захарче с късметче. И пак не щете – понеже вярвате на фалшиви новини - за стомашни вируси и високи цени! Колко пък да са за чадърче и два шезлонга - я не се втелявайте така, за благото на българската икономика е, за общото благо всъщност, нали и вие сте българи!\r\nА на НЕГО сега му е трудно – там, . Председатели трябва да се избират - на Европейската комисия, на Европейския съвет, пък не може да ги назначи. Иска поне да може на Европейската комисия, че раят да цъфне още повече – махаме само един мониторинг и готово. Този, гадния, дето ни мрънкат по него за правосъдие - все едно махнаха всички криви краставици! Трудно обаче става – по-лесно е да изгладиш дюните по Черноморието.  Сигурно е заради сезона – още не е висок. Лошото е само едно – че висенето по опашки ни е национален спорт. А за тези по Черноморието, които обясняват как било пазар и бизнес, как всеки вече има право да ходи където си ще, ще припомня - хората отиват там, където е хубаво. И пак от хората зависи къде ще е хубаво и колко ще е хубаво. Но мутрите не са хора! Автор:   ", "date": "2019.07.02", "title": "Беж, на опашката за Гърция"}
{"url": "https://www.actualno.com/sofia/v-kv-hadji-dimityr-se-nalaga-spirane-na-vodopodavaneto-news_764185.html", "text": "    „Софийска вода” временно ще прекъсне водоснабдяването в някои части на столицата на 2 юли. Това съобщиха от пресцентъра на дружеството.      Във връзка с изпълнение на инвестиционен проект за подмяна на уличен водопровод на ул. „Мелник“ в жк. „Света Троица“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Мелник“ от ул. „Пловдив“ до ул. „Крум Стоянов“; бл. 168, бл. 358, бл. 354, бл. 355. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пловдив“ до бл. 357. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.   Във връзка с монтаж на спирателни кранове на ул. „Дъбрава“ в с. Казичене се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Цар Борис III“ от ул. „Христо Ботев“ до ул. „Никола Петков“; ул. „Димитър Ашов“, ул. „Александър Стамболийски“, ул. „Дъбрава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дъбрава“ ъгъла с ул. „Цар Борис III“.\r\nВъв връзка с монтаж на пожарен хидрант на ул. „Люляк“ в с. Кривина се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Люляк“, ул. „Балабана“, ул. „Минзухар“, ул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люляк“ 25.  Във връзка с подмяна на сградно водопроводно отклонение на ул. „Румяна войвода“ в кв. „Хаджи Димитър“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Румяна войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Румяна войвода“ 57В.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.     ", "date": "2019.07.02", "title": "В кв. \"Хаджи Димитър\" се налага спиране на водоподаването "}
{"url": "https://www.actualno.com/america/zaradi-symnenie-za-zarin-evakuiraha-poshtenski-klon-na-facebook-news_764412.html", "text": "    Двама души може да са пострадали от зарин в пощенски клон в Менло Парк, Калифорния, използван от Facebook, съобщи телевизия регионалното подразделение на NBC - NBC Bay Area.      Една от пратките може да съдържа зарин, съобщава каналът, като цитира информация от местните власти, предаде БГНЕС.   В момента двама служители, които са били в непосредствена близост до подозрителните пакети, се чувстват нормално, няма признаци на отравяне, заявиха властите.\r\nОт съображения за сигурност незабавно са евакуирани четири сгради.  Заринът е открит през 1938 година в Германия и е наречен на своите изследователи. Течност без цвят и миризма, той е в категорията на нестабилните токсични вещества. Когато е изложен на зарин, човек първо получава затруднения в дишането, настъпва повръщане, с течение на времето се губи контрол над функциите на тялото. Жертвата се задушава, а смъртта идва от сърдечна недостатъчност. Конвенцията за химическите оръжия, която влезе в сила през 1997 година забранява производството, съхраняването и използването на зарин. ", "date": "2019.07.02", "title": "Заради съмнение за зарин евакуираха пощенски клон на Facebook"}
{"url": "https://www.actualno.com/society/jylt-kod-za-goreshtini-v-cjalata-strana-news_764182.html", "text": "    Жълт код за високи температури е обявен за цялата страна на 2 юли. Това показва справка на сайта на Националния институт по метеорология и хидрология (НИМХ).      Очаква се горещо време, като преобладаващите максимални температури ще бъдат между 34°-40°. При тази степен на предупреждение са възможни здравни проблеми за чувствителни и болни хора, възрастни и деца.\r\nДнес се очаква най-топло да е в Сандански, където прогнозата сочи температура от 40 градуса. В Благоевград пък ще е 39 градуса, както и в Русе, в Плевен, Монтана и Видин се чакат 38 градуса, а в Пловдив, Велико Търново и Кърджали - 37. За София прогнозата е за максимална температура от 34 градуса. Най-хладно ще е по морето. ", "date": "2019.07.02", "title": "Жълт код за горещини в цялата страна"}
{"url": "https://www.actualno.com/society/prognoza-za-vremeto-2-uli-vtornik-news_764399.html", "text": "    Днес ще е слънчево, следобед – горещо. Ще духа слаб до умерен южен вятър. Температурите ще продължат да се повишават и максималните ще са предимно между 34° и 39°. Атмосферното налягане ще се понижи и ще е около средното за месеца. Това съобщи за Агенция \"Фокус\" дежурният синоптик Мартин Славчев от Националния институт по метеорология и хидрология (НИМХ).          По Черноморието ще е подходящо за туризъм. Ще бъде слънчево и топло. Ще духа до умерен южен вятър. Максималните температури ще са 29° - 30°. Вълнението на морето ще е 1 - 2 бала. на морската вода е 26° -27°.\r\nНад планините ще е слънчево. Ще духа умерен, по високите и открити части - временно силен вятър от изток-североизток. Температурите ще се повишат още и максималната на височина 1200 метра ще бъде около 28°, на 2000 метра – около 22°.  И в сряда ще се задържи горещо с максимални температури между 34° и 39°. Ще бъде слънчево, но по-късно след обяд ще се развие купеста облачност, по-значителна над северните и планинските райони. На отделни места ще превали краткотраен дъжд, придружен с гръмотевици. Възможни са локални интензивни явления и градушки. Вятърът за кратко ще се ориентира от северозапад, до вечерта ще се обърне от север-североизток и с него през следващите дни температурите ще се понижат. Въздушната маса над страната ще е неустойчива. В четвъртък и петък над много райони ще се развива купесто-дъждовна облачност и ще има краткотрайни валежи и гръмотевични бури. Очакват се локални интензивни извалявания и градушки. Преобладаващите максимални температури в петък ще бъдат между 27° и 32°. ", "date": "2019.07.02", "title": "Прогноза за времето - 2 юли (вторник)"}
{"url": "https://www.actualno.com/burgas/40-leva-za-chadyr-i-dva-shezlonga-na-zaguba-spored-davashtija-sjankata-na-plaj-v-chernomorec-news_764432.html", "text": "    Да, 40 лева струват чадър и два шезлонга. Това потвърди Милен Янков, наемател на плаж Flores Beach в Черноморец пред Нова телевизия, за който в социалните мрежи се разпространява касова бележка колко струва най-елементарната услуга, когато почиваш на морето. Споделяне има и във Facebook групи на живеещи в България руснаци, с красноречивия коментар че при такива цени няма да има туристи на българското Черноморие.      Янков обясни, че това е цена за четири комплекта, \"на най-хубавото плажче\", а останалите чадъри и шезлонги са по-евтини, като 50% от плажа бил свободна зона. Наемателят заяви и, че така било от 4-5 години и не било новина, а цената била \"в пъти по-ниска от тази, която трябва да е икономически изгодна\". Янков каза и колко трябва да е цената на сянката, за да му е изгодно – 88 лева, като той добави, че плаща всяка година 120 000 лева на Министерството на туризма.   Как тогава Янков се справя – дотирал си дейността от друга дейност, за да можело да има къде да почиват туристите цивилизовано.\r\nА какво казва концесионерът на плажа на Слънчев бряг за летния сезон и защо масово шезлонгите и чадърите на първа линия пазят сянка само на пясъка - припомнете си в !   Заглавна снимка:   ", "date": "2019.07.02", "title": "40 лева за чадър и два шезлонга - на загуба, според даващия сянката на плаж в Черноморец"}
{"url": "https://www.actualno.com/varna/bez-koli-v-morskata-gradina-kylnat-se-obshtinari-no-dali-e-tolkova-prosto-news_764423.html", "text": "    В Морската градина няма да има коли. Това де факто заяви зам.-кметът на Варна Тодор Иванов по време на заседание на транспортната комисия към Варненския общински съвет.      Точните думи на Иванов, според в. \" \", са: \"Променяме генералния план за организация на движението на територията на Варна. Слагаме отново знаци, забраняващи достъпа на автомобили в Морската градина на Варна\".   Само че още сутринта друг зам.-кмет на морската ни столица – пред Нова телевизия, че на няколко пъти общината е правила точно това и знаците плюс бариерите са били махани от съда, след като собственици на терени в Морската градина са обжалвали. Забраната за влизане на коли в парка беше издадена от кмета Иван Портних преди 6 години . След това обаче бяха заведени 34 дела срещу нея, повечето от които на хора, които имат имоти в северната част на парка. Състав на Варненския административен съд отмени заповедта на кмета и допусна коли в местността Салтанат.  А протестиращи питаха защо общинската администрация не е обжалвала това решение на по-висока инстанция!\r\nВсъщност, след вчерашното заседание, твърдостта на мерките засега е само на думи, де факто коментира в своя публикация в. \" \". В петък, 5 юли, на среща са поканени ресторантьори, собственици на имоти и стопани на обекти, за да вземат отношение какъв режим за влизане в парка подкрепят. Каквото и да се реши на срещата или на следващо събиране, решенията трябва да бъдат потвърдени от Експертния съвет по устройство на територията (ЕСУТ).   Официално решенията на комисията тази вечер бяха три . Прие се предложение за промяна в Генералния план за организация на движението, което включва забрана за МПС-та в парка. Иванов настоява, че именно липсата на такива промени досега е позволявала общината лесно да губи дела в съда, след като е слагала знаци и бариери. Планира се и часови допуск за коли на социални учреждения и заведения.  Одобри се и идея за завишаване на правомощията на общинска полиция, за да може да глобява. Третото решение бе именно да се проведе среща с ресторантьорите, за да се чуят съображенията им.\r\nВ същото време съдът реши, че румънският шофьор Адриян Крецу от Костанца, който прегази 3-годишната Радослава, остава в ареста. Румънецът е заплашен от 2 до 6 години затвор. В съдебната зала той се разплака и заяви: \"Съжалявам и поднасям съболезнования на семейството. Разбирам мъката им, защото аз и жена ми от години се борим да имаме свое дете\". Тестовете показват, че той не е пил или употребявал наркотици преди инцидента.    ", "date": "2019.07.02", "title": "Без коли в Морската градина, кълнат се общинари, но дали е толкова просто?"}
{"url": "https://www.actualno.com/celebrate/polagane-chestnata-dreha-na-presveta-bogorodica-vyv-vlaherna-news_764259.html", "text": "    В дните на византийския имератор Лъв Велики (царувал от 457 г. до 474 г.) в Цариград живеели двама братя в сенаторски сан - Галвий и Кандид. С разрешение на царя те предприели пътуване из Палестина, за да се поклонят на светите места. Отишли и в Назарет да видят къщата, в която св. Дева Мария получила архангелското благовестие, че ще стане майка на Спасителя Христос.      По Божие внушение те влезли в дома на една девойка - благочестива еврейка. Тази девойка пазела в тайна стаичка, осветявана от свещи и благоухаеща от тамян, дрехата на св. Богородица, от която мнозина получавали изцеление от разни болести и недъзи. На братята направило впечатление, че при този дом се трупали много болни. Пък и сами почувствали, че съцата им пламтят като на Лука и Клеопа, когато на път за Емаус разговаряли с възкръсналия Христос. Те поискали да узнаят на какво се дължи това.   Девойката им разказала, че била получила дрехата на св. Богородица по наследство от своя сродница девойка, която имала тази дреха като предсмъртно завещание от св. Богородица. Така дрехата била предавана от девойка на девойка досега. Девойката разказала, че вече нямала от рода си друга девойка, на която да предаде тайната, а била вече в напреднала възраст. Дрехата била поставена в ракла - ковчег на подходящо място в стаята. Около раклата имало запалени лампади и благоуханни аромати.\r\nДвамата братя паднали на колене и се молили цяла нощ пред раклата. Те били обхванати от една мисъл - как да се сдобие столицата с това многоценно благодатно съкровище. Взели размерите на ковчежето по неговата форма, като обрънали внимание и на дървото, от което било направено. На заранта поблагодарили за дадената им възможност да се помолят пред него и заминали за Йерусалим, като казали, че пак ще дойдат, преди да си заминат обратно.  В Йерусалим те поръчали да им се приготви ракла - ковчеже по размери, вид и дърво като онова в Назарет. Поръчали златотъкана покривка и когато всичко било готово, върнали се в Назарет. Пак се молили пред ковчега. Проливали молитвени сълзи и молили св. Богородица да не им забрани да се докоснат до ковчежето с дрехата й - да им позволи да го вземат и отнесат със себе си в Цариград.\r\nВ полунощ, когато всички спели, братята изнесли ковчежето от стаичката и го занесли в колесницата си. На негово място поставили новия ковчег със злототъканата покривка и останали да се молят до заранта. На сутринта те отблагодарили за приема, обдарили бедните с щедра милостиня и възрадвани си заминали. В Цариград в своя дом устроили малка църквица на името на светите апостоли Петър и Марко и там поставили ковчежето. Но като видели, че не могат да укрият това съкровище, което било източник на благодатни изцеления, братята съобщили за него на императора и на патриарха Генадий Цариградски, които зарадвани отишли у дома им. С благоговение и всенародно шествие дрехата била пренесена в църквата \"Св. Богородица\" във Влахерна - на брега на морето и я поставили в нарочна ракла, украсена със злато, сребро и скъпоценни камъни. Това станало на 2 юли 458 година.         ", "date": "2019.07.02", "title": "Полагане честната дреха на Пресвета Богородица във Влахерна"}
{"url": "https://www.actualno.com/crime/diametralno-protivopolojni-versii-za-katastrofa-sys-zaginal-v-kojato-e-uchastval-kmetyt-na-kostinbrod-news_764434.html", "text": "    Карах бавно – навлизайки в лявата лента, изобщо не видях моторист, което значи, че скоростта е била голяма. Това заяви кметът на Костинброд Трайко Младенов за инцидента, при който катастрофира и загина моторист.      Младенов обаче отказа да коментира пред Нова телевизия с каква точно скорост се е движел, както и с каква скорост е карал мотористът според него, като поиска първо да излезе съдебно-медицинската експертиза.   Кметът е виновен, той направи забранен обратен завой. Това заяви  Марио Манов, свидетел на случилото се, който призна, че е възможно загиналият Игнат да е карал с малко по-висока скорост. Със сигурност е ясно, че Игнат е карал мотора без да има съответното свидетелство за управление за това.\r\nБлизки на Игнат твърдят, че кметът отрича, че е правил обратен завой. Те се възмутиха, че той дава противоречиви показания и не иска да поеме отговорност.   ", "date": "2019.07.02", "title": "Диаметрално противоположни версии за катастрофа със загинал, в която е участвал кметът на Костинброд"}
{"url": "https://www.actualno.com/asia/turcija-gleda-kym-ruski-iztrebiteli-skladira-amerikansko-voenno-oborudvane-i-oryjie-news_764405.html", "text": "    Турция ще разгледа възможностите за покупка на руски изтребители, ако не получи американските F-35, съобщи агенция Bloomberg, като се позова на информация на анонимни турски източници.      По-рано ръководителят на Пентагона заяви, че Турция няма да получи американските изтребители, ако купи руските зенитно-ракетни комплекси С-400.   Анкара многократно подчерта, че няма да се откаже от придобиването на С-400, припомня БГНЕС. Вашингтон пък заявява, че С-400 не са съвместими със стандартите на НАТО и заплашва Турция със санкции, сред които и отмяна на продажбата на новите самолети F-35. Дотук САЩ спря в програмата за F-35, като Турция е част от производството на компоненти за изтребителя.\r\nСъщевременно Турция е почнала да складира американско военно оборудване в очакване дали в крайна сметка F-35 окончателно ще ѝ бъде отказан. Става въпрос за части за F-16, а решението е факт заради спомена на американското оръжейно ембарго срещу Турция от миналия век - заради инвазията в Кипър. А действията на Анкара са продиктувани от резолюция на Камарата на представителите на Конгреса, в която се казва, че на Турция може да бъде отрязан достъпът както до F-35, така и до F-16, хеликоптерите \"Чинук\" и \"Блекхоук\", както и до всякакви ракетни системи Patriot.   ", "date": "2019.07.02", "title": "Турция гледа към руски изтребители, складира американско военно оборудване и оръжие"}
{"url": "https://www.actualno.com/varna/ot-bchk-kazvat-che-40-ot-iskashtite-da-sa-spasiteli-ne-pluvat-dostatychno-dobre-news_764425.html", "text": "    Пак няма достатъчно спасители - това е посланието на репортаж на БНТ преди най-активния летен сезон.      Изненадващо или не, но според председателя на Областния съвет на БЧК във Варна Илия Раев цели 40% от искащите да станат спасители всъщност не могат да плуват достатъчно добре. Според него, колкото и абсурдно да звучи за морски град, това се дължи  на липсата на плувна подготовка от най-ранна възраст. Затова областното  ръководство на БЧК ще предложи на общината плуването да бъде масово  въведено в училищата и университетите.   Към момента във и около Варна има охраняеми 136 басейна и 5 плажа, което е твърде малко. БЧК е готов да съдейства на Областната администрация за безопасността на неохраняемите плажове.\r\nОт години един от основните проблеми е и възнаграждението на водните спасители, което е средно 600 лева. БЧК предлага държавата да поеме контрола върху заплащането на спасителите от страна на концесионерите на плажовете, като се правят периодично проверки. Раев успокои, че има достатъчно кадри, с които да се осигури водното спасяване във Варна и региона този сезон.  Преди два дни стана ясно, че десетки плажове са без спасители, особено по Южното Черноморие. Само за Северния плаж в Бургас са необходими 42-ма водни спасители, но пък там няма кандидати заради ниското заплащане, пише в. \"Сега\". ", "date": "2019.07.02", "title": "От БЧК казват, че 40% от искащите да са спасители не плуват достатъчно добре"}
{"url": "https://www.actualno.com/society/ljato-e-koi-sa-opasnostite-za-decata-v-gorata-news_764403.html", "text": "           1. Дори да познава местността това не означава, че детето може да бъде пуснато само в гората. Кучето не е гаранция, че то е защитено.   2. Децата често се губят в гората с баба или дядо, които заради възрастта си имат хронични заболявания. Ако нещо се случи има риск да не могат да реагират адекватно.\r\n3. Ако детето се залиса и види, че наоколо няма никого в паниката си може да хукне още по далече.   Обяснете на детето, че в гората не се ходи без възрастен човек (това не включва по-големи братя и сестри или куче)   Детското облекло трябва да е ярко.    Децата трябва да знаят, че ако се загубят трябва да останат на мястото и да чакат там спасителите си. \r\nЗа всеки случай им обяснете как да звънят на 112. За да не си помисли операторът, че става въпрос за детска шега, научете детето да се представя, а ако му затворят телефона да продължи да звъни, докато не му повярват. \r\nНаучете възрастните си роднини винаги да носят със себе си в гората - нож, кибрит, свирка, напълно зареден мобилен телефон, вода, храна и необходимите им лекарства.    ", "date": "2019.07.02", "title": "Лято е - кои са опасностите за децата в гората"}
{"url": "https://www.actualno.com/america/sasht-gotvi-mita-za-hrani-ot-es-za-4-mlrd-dolara-news_764414.html", "text": "    Съединените щати готвят 4 млрд. долара мита за редица продукти на Европейския съюз - включително сирене пармезан и шотландско и ирландско уиски. Мярката трябва да бъде наложена като отговор на субсидиите за търговски самолети, предаде БГНЕС.      Списъкът включва също колбаси, шунка, макаронени изделия, маслини и много други сирена, включително реджано, проволон, едам и гауда.   \"Днес, Службата на търговския представител на САЩ издава  допълнителен списък с продукти, които потенциално могат да бъдат обект на допълнителни мита. Този допълнителен списък добавя 89 позиции с приблизителна стойност на  търговията от 4 милиарда долара към първоначалния списък, публикуван на  12 април, който включва позиции с приблизителна стойност на търговията  от 21 милиарда долара\", се казва в официално изявление.\r\nВ продължение на повече от 14 години Вашингтон и Брюксел се обвиняват взаимно в несправедливо субсидиране на авиационните гиганти Boeing и Airbus в спор, който предшества времето на американския президент Доналд Тръмп.  Спорът е най-дългият и най-сложен спор, с който се занимава Световната търговска организация, чиято цел е да създаде равни условия в световната търговия.\r\nТръмп е насочил вниманието си към това, което той смята за нечестни търговски практики, които поставят в неизгодно положение САЩ, а митата са неговият предпочитан инструмент за оказване на натиск.   Последната глава в търговския конфликт между САЩ и ЕС се появи на фона на търговска война между Вашингтон и Пекин, в която двете страни си налагат мита една на друга върху стотици милиарди долари търговски стоки.     ", "date": "2019.07.02", "title": "САЩ готви мита за храни от ЕС - за 4 млрд. долара"}
{"url": "https://www.actualno.com/europe/svaliha-britanka-ot-samolet-dekolteto-bilo-tvyrde-otkroveno-news_764454.html", "text": "    Хариет Осбърн, жител на Великобритания, била свалена от самолет, пътуващ от Малага до Лондон, заради твърде разкриващите нейните физически дадености дрехи, съобщи SI.      Пътничката  била с блузка  с без сутиен. Както казва в последствие британката, стюардеса поискала да напусне салона заради неподходящ избор на дрехи, предаде БГНЕС.   От своя страна авиокомпанията EasyJet настоява, че не са пуснали жена в самолета заради неподходящо поведение.\r\nСпоред представител на авиокомпанията екипажът помолил Осбърн да наметне нещо върху блузата си. Жената се съгласила, но продължила да обижда служителите на EasyJet.  На Осбърн ѝ се наложило да прекара нощта на летището и да си купи билет за друг полет. ", "date": "2019.07.02", "title": "Свалиха британка от самолет, деколтето ѝ било твърде „откровено“  "}
{"url": "https://www.actualno.com/education/direktori-iskat-vtora-matura-po-izbor-vmesto-izpita-po-matematika-news_764384.html", "text": "    Въвеждане на втора матура по предмет по избор в 7-и клас вместо . Това предложение ще изпратят до просветното министерство от Съюза на работодателите в системата на народната просвета в България след проведеното този уикенд заседание, обясни пред \"Монитор\" председателят Диян Стаматов.      Според него математиката е важен предмет, но в хода на обучението си учениците изучават и други предмети, сред които история, география, биология. Външно оценяване по един от тях също може да послужи за вход за гимназия на мястото на оценката от изпита по математика. „Ако учениците имат възможност за провеждане на изпити по други предмети, те могат да кандидатстват в хуманитарни гимназии или в езикови, за които знанията по математика след това нямат толкова голяма тежест“, обясни Стаматов. В момента кандидат-гимназистите продължават образованието си с оценките си от националното външно оценяване по български език и литература и математика, като всяко училище решава дали едната да има по-голяма тежест при сформирането на бала, или да се умножават с еднакъв коефициент.   Промени ще бъдат предложени и за формата на изпитите. Стаматов обясни, че според тях новите изпити в 10-и клас трябва да бъдат с практическа насоченост и да проверяват умения, вместо учениците да зубрят материала за тях. (б.а. - за учебната 2019/2020 г. за първи път ще има национално външно оценяване и 10-и клас по български език и литература, математика, чужд език). Препитванията на четвъртокласниците пък трябвало да бъдат в дигитална среда и малко по-цветни. Тази година имаше спорове относно използването на цветни шевици на изпита по български език и литература в седми клас, защото не всички училища имали възможност да принтират снимките с цвят. Според Стаматов обаче, ако изпитите се провеждат онлайн, това няма да бъде пречка.\r\nПериодът, в който се провеждат всички изпити – в 4-ти, 7-и, 10-и и 12-и клас, също трябва да бъде концентриран в края на учебната година смятат от съюза на работодателите. Тази година изпитите стартираха на 9 май, с тези на четвъртокласниците, и приключиха на 19 юни с препитването на седмокласниците.  „Тази изпитна гонка трябва да се концентрира в едно и също време към края на годината“, заяви Стаматов. Той уточни, че в този период е невъзможно протичането на нормален учебен процес поради ангажираността на педагозите като квестори или с проверката на изпитните работи. За да се промени това, те трябвало да бъдат събрани в рамките на две седмици преди края на учебната година.\r\nОт съюза апелират промените да бъдат заложени още в следващата учебна година, когато се затваря цикълът на новите образователни реформи с учениците в 4-ти и 10-и клас. Стаматов уточни, че от ведомството могат да приемат промените и постепенно.    ", "date": "2019.07.02", "title": "Директори искат втора матура по избор вместо изпита по математика"}
{"url": "https://www.actualno.com/america/trymp-potvyrdi-pak-vodim-tyrgovski-pregovori-s-kitaj-news_764410.html", "text": "    Президентът на САЩ Доналд Тръмп обяви, че преговорите за постигане на търговско споразумение с Китай вече са възобновени след като в събота, 29 юни, той постигна договорка с китайски си колега Си Дзинпин в рамките на срещата на Г-20 в Осака, предаде БГНЕС.      \"Вече започнаха\", заяви Тръмп пред репортери в Белия дом в отговор на въпрос дали търговските преговори официално са възобновени. \"Говорят предимно по телефона, но се и срещат\", обясни президентът на САЩ относно екипите на двете държави.   Тръмп и Си Дзинпин се договориха да решат търговската война между двата икономически гиганта, а Вашингтон обеща да не въвежда засега новите мита за китайски стоки, докато не бъде договорено окончателно споразумение. ", "date": "2019.07.02", "title": "Тръмп потвърди: Пак водим търговски преговори с Китай"}
{"url": "https://www.actualno.com/curious/zashto-bilkite-ne-trjabva-da-se-podcenjavat-news_764401.html", "text": "    Лечението с билки е много ефикасен и ползотворен за организма процес, за това техните не бива да се подценяват, каза за Радио „Фокус“ – Пазарджик д-р Владимир Йотов, билоколечител. По думите му важно е да приемаме билки през цялата година и това да влезе в нашето дневно меню.      \"През зимата консумираме билките под формата на отвара от изсушени растения, но през лятото и пролетта е добре да консумираме билките и в сурово състояние. За билките е важно да се подчертае, че те нямат никакви противопоказания. У нас са познати общо 770 вида билки, чиито лечебни свойства са показни за много заболявания. В наши дни голяма част от лекарствените продукти се правят от билки\", уточни д-р Йотов. За пример той даде гинкобилобата, която може да се консумира в суров вид като добавка към салата.   \"Една от най-ценните билки също е котешката стъпка, която е универсална за всякакъв вид заболявания, включително и за онкологични заболявания. А универсалната билка за всякакъв заболявания е лайката\", каза още той. ", "date": "2019.07.02", "title": "Защо билките не трябва да се подценяват"}
{"url": "https://www.actualno.com/viewpoint/nakraja-prirodata-shte-sybira-taksi-ot-vsichki-ni-news_764472.html", "text": "    Не искам да споря. Още по-малко с довчеращните експерти по ядрени реактори, станали за нощ туроператори. Във Facebook естествено.      Искам обаче да ви споделя, уважаеми читатели, че съвсем наскоро четох публикация на познат, който нахули вкупом курортите по Черноморието. А все там почива (от снимките му личи). Следват малко цитати, представени без редакторска намеса: \" \", \" \", \" \"... И така нататък.\r\nТова е, мисля си, една особена психология на отрицанието. С което лежиш върху пластмасов ковчег, покрит още с чуждия пясък. И петна от недоволство, разбира се, към ментата. Пече - мрънкаш! Тече - дрънкаш! Релакс при хитрия бачо с чадърите. До битума. \r\nДа сипеш клевети върху това, от което не можеш да избягаш - безкрайно типично. И не става дума само за дълбоките щети в собствената ти глава. Иде реч за нещо, което е по-голямо от теб. Нещо, което е част от теб. И въпреки теб. Но винаги е по-лесно да махнеш с ръка, отколкото да се наведеш за мръсната чаша до кърпата ти.  Отвъд това проблемът, генералният проблем, събира тихомълком такси от всички ни. Проблемът с присвояването на пространства, които принадлежат само на природата. И докато воюват с различни кокошкарски методи за нейното \"опазване\", все повече туристи я търсят там, където тъкмо тя е неприсвоена. Където вирее в и за себе си. Ще я търси и този, който я отрича, докато седи в алкохолен делириум върху нея.\r\nПриродата, която е по-умна от ‘ядрените туроператори’, от палатките и караваните, от заградения на плажа паркинг, от всички присвояващи, ще е последният ни концесионер.\r\nКойто винаги печели! Не ли?!      ", "date": "2019.07.02", "title": "Накрая природата ще събира такси от всички ни"}
{"url": "https://www.actualno.com/europe/sydyt-na-es-othvyrlja-iskaneto-na-puchdemon-da-pretendira-za-mjasto-v-ep-news_764476.html", "text": "    Бъдещето на бившия лидер на Каталуния в Европейския парламент (ЕП) все още е в очакване на окончателно решение. Избягалият в Белгия каталунски политик няма да може да претендира за място в ЕП - или поне не тази седмица. Това пише изданието Politico, цитирано от агенция \"Фокус\".      Общият съд на ЕС обсъжда жалбата, внесена от подкрепящия независимостта на Каталуния политик, срещу действията на испанските власти, които се опитват да блокират признаването му за член в ЕП. Пучдемон спечели място в него на майските избори.   Междувременно съдът отхвърли искането на Пучдемон да се присъедини към друга група депутати за първото заседание на новия състав на ЕП.\r\nПрипомняме, че Пучдемон живее в изгнание в Белгия и е изправен пред арест, ако се върне в Испания заради ролята си в едностранното обявяване на независимостта на Каталуния през 2017 г. Следователно той не се е явил в националния парламент в Мадрид, за да декларира своята вярност към конституцията миналия месец, както направиха испанските членове на ЕП. Националните избирателни органи отхвърлиха неговия опит да положи клетвата задочно и не включиха името му в официалния списък на членовете на ЕП, изпратени в Европейския парламент от страната.  Председателят на ЕП Антонио Таяни изпрати на Пучдемон и друг евродепутат от Каталуния, който също живее в Белгия - Тони Комин, писмо, в което заявява, че не може да ги третира като евродепутати, защото испанските власти не ги признават за такива.\r\nПучдемон и Комин обжалват пред Общия съд, с искане „да нареди на Европейския парламент да вземе всички необходими мерки, за да даде възможност на кандидатите да заемат местата си“, според съдебното изявление.   Общият съд обаче отхвърли това искане, като посочи, че няма „възможност ЕП да предостави на жалбоподателите временно място в парламента, докато не бъдат проверени пълномощията им“.    Съдът посочва, че окончателното му решение по „съдържанието на настоящото дело“ ще бъде взето на по-късна дата и че неговото решение относно временните мерки е „без да се засяга резултата от главното производство“.\r\nСлед решението Пучдемон увери, че ще продължи да се бори. ", "date": "2019.07.02", "title": "Съдът на ЕС отхвърля искането на Пучдемон да претендира за място в ЕП"}
{"url": "https://www.actualno.com/europe/konstatacija-borisov-se-pazaril-na-jivo-vyv-facebook-news_764481.html", "text": "     за ръководните постове в европейските институции се водят на тъмно, а досега хората не са виждали как протичат дебатите, заяви пред bTV политологът доц. Татяна Буруджиева.      Политологът проф. Анна Кръстева отбеляза, че по време на преговорите премиерът Бойко Борисов е сътворил нов политически жанр - .   Буруджиева изрази мнение, че действията на българския министър-председател целят да се изложат държавните интереси и да се защитят личните позиции.\r\nТрябва да има логика, когато напускаш определени позиции, защото премиерът очерта позицията, че Вебер е техният кандидат, те са си от ЕНП, заяви тя.  Кръстева тълкува тежките преговори между евролидерите като знак за политическа криза. \"Големият парадокс е, че в мига, в който не могат да се разберат, излизат изключително позитивни икономически данни - рекордно ниска безработица. Това не е тотална криза, а политическа криза на лидерството, която има нужда от време, за да се намери компромис\", каза политологът.\r\nЗа Буруджиева спорът за постовете е логично следствие на кризата в отношенията между гражданите и политиците в Европа. Според нея гражданите не са дали възможност на евролидерите да се договарят, както досега, защото картината била много по-пъстра. Имаме нови лидери с амбиции, обобщи тя. ", "date": "2019.07.02", "title": "Констатация: Борисов се пазарил на живо във Facebook"}
{"url": "https://www.actualno.com/chronicles/zapochva-krimskata-vojna-news_764251.html", "text": "    Кримската война (октомври 1853 – февруари 1856) е военен конфликт между Русия и съюз между Османската империя, Франция, Британската империя и Сардинското кралство.      Войната е част от дълъг конфликт между Великите европейски сили за влияние върху териториите на западащата Османска империя. Основната част на конфликта се развива на Кримския полуостров, но военни действия се провеждат и на Балканите, в Кавказкия регион, Балтийско море и Тихия океан.   В Русия е известна като Източната война, в Англия като Руската война, в земите на Османската империя – като Севастополското мурабе.\r\nКримската война се разглежда като първата „модерна война“ с използване на технологични новости като железници и телеграф. Тя е и първата война, широко документирана с фотография.  Кримската война оказва голямо влияние върху Българското Възраждане и национално-освободително движение.\r\nПрез пролетта на 1853 г. част от цариградските българи изготвят прошение до руското правителство с искане за предоставяне на автономен статут на българските земи по подобие на Сърбия, Влашко и Молдова.\r\nИзбухването на войната и първите успехи на руската армия обнадеждават за пореден път и българската емиграция. Влиятелни търговци, сред които братята Христо и Евлоги Георгиеви, Христо Мустаков, Константин Чокан и др., основават в Букурещ организация, наречена „Епитропия“ и придобила известност по-късно като Добродетелна дружина. Почти по същото време се обединява и българската колония в Южна Русия. Под ръководството на Никола Палаузов, Никола Тошков и Стефан Тошкович в Одеса е създадена политическа организация под името Одеско българско настоятелство.       Първоначално руското правителство гледа на настоятелството с подозрение, но възможността за използване на българите в хода на войната изглежда примамлива и скоро опасенията са приглушени. Нещо повече – Главната квартира на Дунавската армия привлича Никола Палаузов за координатор между военните власти и българската емиграция.\r\nНай-важната цел, която си поставят новосъздадените емигрантски политически формации, се свеждала до сформирането на доброволчески отряд, който да се включи в бойните действия на страната на руската армия. Българите участват във войната още от март 1854 г. – след преминаването на руската армия в Добруджа и обсадата на Силистра. Доброволците са наречени волунтири активна дейност в организирането им развива д-р Иван Селимински.\r\nКогато Русия вдига обсадата на Силистра, разпуска българските доброволчески отряди и започва да се изтегля от Влашко и Молдова, в Добруджа започват погроми срещу християните, като отделни убийства има дори в големи градове, като Варна. Това предизвиква бежанска вълна, като около 7 хиляди българи заминават за Бесарабия, но почти всички се връщат по родните си места след края на войната.\r\nВъв войната се включват активно и българите в Украйна и Бесарабия. От самото начало на войната те организират доброволно парични дарения, доставка на храни и транспортирането на имущество за армията. През лятото на 1855 година в домовете на българи в Одеса и съседните колонии са настанени 1200 ранени, за които няма място в одеските болници. Правят се опити за създаване на доброволчески части от местни българи, но руското правителство твърдо отказва. Въпреки това украински българи участват в други формирования, особено при действията в Добруджа.\r\nВ Парижкия мирен договор българският политически въпрос въобще не се третира. Последният отзвук от Кримската война е опитът за въстание в България през лятото на 1856 г. Начело на подготовката застава Никола Филиповски, известен в българската история под името Дядо Никола.      Въпреки че решаването на българския политически въпрос е отново отложено, Кримската война изиграва изключителна роля за развитието на българското възрожденско общество. Нуждите на султанската армия и на съюзническите части от продоволствие предизвикват чувствително нарастване на селскостопанското и занаятчийското производство. Започва модернизиране на пътищата, пристанищата, пощите.\r\nКримската война оказала силно влияние и върху духовния живот на възрожденското общество. Досегът със съюзническата армия подпомага опознаването и постепенното възприемане на редица елементи от западноевропейската култура, което има важно значение за преодоляване на затворения и провинциален по характер духовен свят на българите в средата на деветнадесетия век. Неслучайно именно в средата на 1850-те години се организират първите театрални представления, сформират се първите оркестри, появяват се първите читалища.\r\nСлед войната в българските земи са преселени големи маси черкези, които тероризират мирното население и създават допълнително недоволство към османската власт. ", "date": "2019.07.02", "title": "Започва Кримската война"}
{"url": "https://www.actualno.com/politics/borisov-ot-bruksel-dostatychno-ni-se-podigravat-da-se-nadjavame-da-ima-reshenie-news_764549.html", "text": "    \"Демонстрираме висша степен на прозрачност. Вече достатъчно ни се подиграват, така че да се надяваме, че днес ще има някакво решение\". Това заяви преди поредния Европейски съвет премиерът Бойко Борисов, точно когато му беше казано, че чешкият и полският премиер са казали как няма начин Франс Тимерманс да стане следващият председател на Европейската комисия (ЕК). Не стана ясно дали Борисов визираше думите на френския президент Еманюел Макрон след почти 20-часовия маратон от неделя и понеделник, че липсата на решение създава имидж на несериозност на ЕС или слуховете, че договорка за постовете, след като не е искал Кристалина Георгиева да стане върховен представител по външната политика на ЕС.      \"Да се надяваме, че днес ще намерим към кой да се обединим\", добави Борисов и отрече, че името на Мишел Барние е било обсъждано като възможен вариант за председател на ЕК. Българският премиер заяви и, че държи ЕНП да вземе Европейската комисия, като е предложил хърватският премиер Андрей Пленкович, но уточни, че го е направил в смисъл, че всеки предлага всеки, защо не и той да предложи Пленкович.\r\nСъщевременно Борисов обясни и защо вариантът Кристалина Георгиева да е начело на ЕК не е бил приет сред лидерите от семейството на Европейската народна партия (ЕНП) - защото е при предишния си престой като неин зам.-председател, за да отиде в Световната банка. А конкретна теза, че Георгиева е използвала ЕК за финансов трамплин разви Politico преди време - научете подробности в !\r\nБорисов обаче уточни и, че Георгиева \"към този момент\" не събира подкрепа.  Изключително срамен момент се получи към края на срещата на Борисов с медиите преди да влезе на официалната среща на Европейския съвет. Кореспондентът на BBC зададе въпрос на българския премиер, като започна с уточнението, че ще говори бавно на английски език, защото знае на какво ниво го владее Борисов (бел. ред. - ). Въпросът беше дали за Борисов е важно на всяка цена Георгиева да получи работа в европейските институции и къде, както и какво иска да се случи на днешния Европейски съвет. Лидерът на ГЕРБ отговори на български език, като каза, че Георгиева е изключително добре подготвена и има подкрепа от някои държави, без да уточнява кои са подкрепящите държави.  ", "date": "2019.07.02", "title": "Борисов от Брюксел: Достатъчно ни се подиграват, да се надяваме да има решение"}
{"url": "https://www.actualno.com/society/zadava-se-skok-na-cenite-na-taksitata-zaradi-novi-kasovi-aparati-news_764485.html", "text": "     заради нови касови апарати. От бранша обявиха, че това ще доведе до принудителното съкращаване на шофьори.      От НАП обясниха, че досегашният таксиметров апарат се заменя с нов, който трябва да е свързан с Националната агенция по приходите. Сегашните апарати нямат връзка с НАП и рядко биват отчитани.   \"Teзи промени ще доведат до огромни разходи. За да бъдат оборудвани всички таксита в София, ще трябва да се вдигнат цените.\r\nА това несъмнено ще доведе до отлив на клиенти. Българското законодателството е единственото в Европа, което е в ущърб на таксиметровите шофьори\", коментира пред Bulgaria ON AIR Малин Господинов от Националния таксиметров синдикат.  Според новата наредба за функционалните и техническите изисквания на които трябва да отговаря фискалната памет на електронните таксиметрови апарати, те вече трябва да са свързани с НАП и да покриват изискванията на прословутата Наредба № Н-18, срещу която възроптаха вече от туристическия бранш.\r\nКрасимир Цветков от синдиката пък бе категоричен, че изискването за нови разходи за оборудване на такситата ще доведе до ръст на сивия сектор в бранша, както и ще се стигне до съкращаване на шофьори.    ", "date": "2019.07.02", "title": "Задава се скок на цените на такситата заради нови касови апарати"}
{"url": "https://www.actualno.com/asia/mashtabna-antiteroristicha-operacija-v-sidni-news_764424.html", "text": "    Трима души са арестувани при мащабна антитерористична акция в Сидни. Полицията засега отказва да даде подробности за самоличността на заподозрените. Операцията е започнала по-рано във вторник, предаде БГНЕС.      Очаква се срещу тримата заподозрени да бъдат повдигнати обвинения в планиране на терористична атака и връзки с терористичната група \"Ислямска държава\" (ИДИЛ).   \"Съвместният екип за борба с тероризма може да потвърди, че провежда оперативни дейности в Сидни. В резултат на тази дейност няма непосредствена заплаха за безопасността на общността\", заяви говорител на полицията.\r\nПрез ноември 2018 година австралийското правителство обяви планове да направи промени в действащия закон за австралийското гражданство, за да отнеме гражданството на лица с двойно гражданство, които са били осъдени за тероризъм.  Според сегашното австралийско законодателство, гражданството може да бъде отнето от лица с двойно гражданство, ако те са били осъдени на затвор за шест или повече години. Новите промени ще попречат на завръщането на австралийски чуждестранни бойци, които преди това са посещавали засегнати от конфликти зони като Сирия и Ирак. ", "date": "2019.07.02", "title": "Мащабна антитерористича операция в Сидни "}
{"url": "https://www.actualno.com/interest/linija-izmerva-nasilieto-v-semejstvo-news_764614.html", "text": "    \"Линия на насилието\" е инструмент, който измерва нивото на насилие в семейната двойка. Тази малка линия с деления от зелено до червено позволява да се оцени степента на тормоз. Унижения, манипулации, изнасилване... Всички ситуации са представени в сбит вид. Целта е да се помогне да се помогне на жени, станали жертви на насилие, да осъзнаят ситуацията, в която се намират и да потърсят помощ\". Това пише журналистката Софиан Зезун от френското издание Le Figaro.      Първоначално този инструмент е представен в края на 2018 година от Елен Бидар, съветник на кмета на Париж по въпросите на равенството между половете, борбата с дискриминацията и правата на човека.   Линията на насилието е предназначена за това да помогне на жертвите на семейно насилие да осъзнаят положението ти. Това позволява на жертвите на сексуални престъпления, насилие или шантаж вътре в двойката да се защитят, като се обърнат за помощ или да съобщят за това.\"\r\nВсички възможни ситуации са представени ясно и кратко в скала от 1 до 24.   Връзката ви е здрава , ако: партньорът ви уважава решенията и вкуса ви, приема семейството и приятелите ви, има ви доверие, радва се, когато се развивате, както и иска съгласието ви за нещата, които правите заедно. Във връзката ви има признаци на насилие, които не бива търпите , когато партньорът ви ви игнорира, когато е ядосан, шантажира ви, ако му откажете нещо, принизява мнението и идеите ви, подиграва ви се публично, манипулира ви, ревнува ви непрекъснато, контролира излизанията ви, навиците, начина по който се обличате и гримирате, ако проверява съобщенията в телефона ви и мейла ви, настоява да му изпратите ваши интимни снимки, изолира ви от семейството и приятелите ви.    Вие сте в опасност и трябва да потърсите помощ , когато ви обяви за луда, ако се осмелите да го укорите, избухва, когато нещо не му хареса, блъска ви, удря ви, бута ви (всички форми на физическо посегателство), заплашва, че ще се самоубие заради вас, докосва ви интимно без вашето съгласие, заплашва, че ще покаже на други вашите интимни снимки, задължава ви да гледате порно.       ", "date": "2019.07.02", "title": "Линия измерва насилието в семейство"}
{"url": "https://www.actualno.com/europe/kipyr-sydi-kompanii-svyrzani-s-turskite-sondaji-vyv-vodite-mu-news_764616.html", "text": "    Кипър е започнал правни действия срещу три компании, свързани със сондажите за природен газ, които Турция извършва западно от острова, съобщи Reuters, като се позовава на високопоставен представител на кипърското външно министерство. Имената на компаниите не се съобщават, но е известно, че не са турски.      Турският сондажен кораб \"Фатих\" е закотвен и се предполага, че извършва сондажи западно от Кипър от миналия месец, а скоро източно от острова. Кипър вече издаде срещу екипажа на \"Фатих\".   Турските сондажи предизвикаха негативна реакция сред международната общност, като и категорично осъдиха действията на Анкара.\r\nНа 18 юни съветът \"Общи въпроси\" на ЕС поиска от Европейската комисия и Европейската служба за външна дейност да внесат без забавяне варианти за заради незаконните сондажи в кипърската изключителна икономическа зона.  Кипърските власти пък обявиха, че започват в района, където ще работи вторият турски сондажен кораб.\r\nТурция от своя страна твърди, че , са или в нейния контитентален шелф, или в блокове, в които турската държавна петролна компания е получила концесия от правителството на признатата само от Анкара Севернокипърска турска република. ", "date": "2019.07.02", "title": "Кипър съди компании свързани с турските сондажи във водите му"}
{"url": "https://www.actualno.com/pleven/proekt-za-blizo-800-000-lv-shte-osigurjava-griji-za-vyzrastni-i-hora-v-uvrejdanija-v-pleven-news_764541.html", "text": "    Социален проект на стойност . ще осигурява патронажна грижа за възрастни и в община Плевен. Финансирането е по програма „Развитие на човешките ресурси”. Общинската управа вече е подписала договора за изпълнение, съобщи зам.-кметът на Плевен Стефан Милев.      По проекта ще бъдат обхванати с ограничения или в невъзможност за самообслужване, както и хора с увреждания и техните семейства в 25 населени места в общината. Срокът за изпълнението е 22 месеца и започна да тече на 1 юли. През първите 10 месеца ще се сформира екип, ще се подбират персонала и потребителите и ще се провежда обучение на наетите лица, които трябва да бъдат 52-ма.   „За тези възрастни хора ще се грижат . Ще им помагат психолози. Социални работници ще им оказват административна помощ - за попълване и изготвяне на документи, за явяване на ТЕЛК, за водене при лекар специалист, когато е необходимо, и др. По проекта ще има и шест медицински сестри. Идеята ни е да върнем онова, което преди време е бил социалният патронаж – да не е само кухня и осигуряване на топъл обяд“, поясни Стефан Милев.   ", "date": "2019.07.02", "title": "Проект за близо 800 000 лв. ще осигурява грижи за възрастни и хора в увреждания в Плевен "}
{"url": "https://www.actualno.com/smolyan/nad-3500-izpylniteli-shte-se-izjavjat-vyv-folklornija-konkurs-na-rojenskija-sybor-news_764594.html", "text": "     Над 3500 изпълнители от всички краища на България ще се изявят в  националния фолклорен конкурс на Роженския събор, съобщиха организаторите. В дните от 19-ти до 21-ви юли на четирите сцени ще се представят 113 певчески и инструментални групи , 107 индивидуални изпълнители, 56 танцови състава и 15 групи за народни обичаи. 121 са читалищата от цялата страна, които ще покажат как съхраняват автентичния българския фолклор..      Най-многобройна, с 45 участника ,  е Певческата група за автентичен фолклор \"Дикани\" от Народно читалище \"Дядо Иван Арабаджията-1926 г.\" – с. Царацово, община Марица, област Пловдив. От този състав е и най-възрастният участник в конкурса – 81-годишната Николинка Танчева.\r\n4-годишна певица от Центъра за обществена подкрепа в Бургас е най-малкият изпълнител, който ще се качи на роженска сцена.  \r\nЗа пръв път в конкурсната надпревара ще се включат 5 фолклорни групи на бесарабски българи от Украйна. Това са съставите от Деленски селският дом на културата, Дом на културата в с. Чушмелий (Криничное), Народен ансамбъл за песни и танци \"Извор\", Танцов ансамбъл „Колорит“ и Фолк група \"Фа диез bend\", всички от Одеска област.  На 20-ти юли, в рамките на тазгодишния Национален фолклорен „Рожен“, ще има и конкурс за автентична женска, мъжка и детска носия. За участие в него вече са подадени 57 заявки, като желаещите да се включат  ще могат да се запишат и на място, непосредствено преди началото на конкурса.\r\nСъборът на народното творчество и животновъдство „Рожен“ 2019 ще съчетае пъстротата на фолклорни изпълнения, музейни и етнографски експозиции, занаяти, аромата на чевермета и традиционни ястия, изложения на чистопородни животни, на месни и млечни храни от фермата, конни атракции, народни веселби и нестинари.\r\nРоженските поляни ще бъдат украсени с внушителен трибагреник от над 7000 кв.м., а по обяд през трите дни на събора ще се извива Голямо роженско хоро.    На 19-ти и 20-ти юли от 18,00 ч. пред голямото роженско знаме ще е инициативата „Наследство в бъдещето“ в кадър – обща снимка на всички деца и младежи, дошли на събитието с народни носии.\r\nВ първата вечер на събора ще е гала-спектакълът „Рожен е България\" с участието на ансамбъл „Чинари“, Нелина, Славка Калчева, Ваня Вълкова, Жечка Сланинкова и оркестър „Гергьовден“, а в съботната родопска вечер над планината ще екнат изпълненията на космическата Валя Балканска и гайдаря Петър Янев, ансамбъл „Родопа“  „100 Каба гайди”, ФА „101 Каба гайди”, ФГ „Каба кабадайлии“ и най-добрите родопски изпълнители.\r\nСъборът на народното творчество и животновъдство „Рожен“ се организира от Сдружение „Рожен – Наследство в бъдещето“ в партньорство с Община Смолян и Община Чепеларе. Иновативното културно събитие е включено в Националния културен календар. ", "date": "2019.07.02", "title": "Над 3 500 изпълнители ще се изявят във фолклорния конкурс на Роженския събор"}
{"url": "https://www.actualno.com/plovdiv/21-godishna-majka-na-5-deca-poluchi-uslovna-prisyda-za-smyrtta-na-edno-ot-tjah-news_764610.html", "text": "     Мария Минкова от Белозем, две от тях вече не са сред живите и днес тя отговаря пред съда за загубата на второто. И двете момченца са с едно и също име - Генчо. получи обвиняемата за това, че не е изпълнила рецептата на лекар и не е лекувала едномесечния си син през февруари миналата година, в резултат на което бебето развива . Минкова го е водила два пъти на лекар, но не е купила антибиотика, оправдавайки се пред съда с липсата на пари.      Разследване за причинена смърт поради небрежност е водена спрямо Мария Минкова преди четири години, когато първият и син Генчо се удавя в тоалетната на двора. Тогава разследването не е намерило причини за повдигане на обвинение, а междувременно тя продължава да ражда. След смъртта на бебето, повод за днешната присъда, Мария ражда момиченце. В момента се грижи за три деца, като живее на съпружески начала с баща им. Според тройната съдебно медицинска експертиза, представена днес на делото, назначената от лекар терапия е била подходяща и детето е можело да оздравее. След като състоянието му, обаче, неповлияно от лекарства, се усложнява, в крайна сметка то получава и мозъчен оток и вече няма никакъв шанс. Починало е от остра дихателна недостатъчност.   ", "date": "2019.07.02", "title": "21-годишна майка на 5 деца получи условна присъда за смъртта на едно от тях"}
{"url": "https://www.actualno.com/starazagora/spisanie-ot-predi-106-godini-dariha-na-kazanlyshkija-muzej-na-fotografijata-news_764538.html", "text": "    Течение на френското списание „Илюстрасион” от първата половина на 1913 година дари на Музея на фотографията и съвременните визуални изкуства в Казанлък . Казанлъчанката, която от години живее във Франция, е ревностени изследовател на родовата памет. Тя упорито издирва документи и сведения за загинали българи по време на войните от началото на ХХ век.      При едно от посещенията си в специализиран магазин попада на добре запазено и грижливо подвързано . Вниманието й е привлечено от фотографии на български войници и офицери, снимани от български фотограф. Не един от броевете от 4 януари до 26 юни 1913 г. са , а в броя от 15 март изданието е нарушило политиката си да публикува само снимки на свои фоторепортери. Тя е първият български фотос, публикуван в европейско издание. Правен е край Одрин дни преди превземането на крепостта от българските войски на 26 март 1913 г. Оригиналът на този брой е открит от Петя Големанова след дълго търсене и първи пристига в Града на розите. В дареното сега течение на „Илюстрасион” има много информация за България и участието й в Балканската война. Снимка на цар Фердинанд на Кавала е публикувана в броя от 11 януари. В следващи броеве мога да се видят избрани снимки на Генчо Стайнов и на български войници, снимани от военни кореспонденти на изданието.\r\nГолеманова не за първи път прави дарение на казанлъшкия музей на фотографията. Благодарение на нея и Спас Димитров в музейния фонд има . От френското градче Санари сюр мер, където семейството живее, в музея пристигат и два фотоапарата от немската марка Leica и 12 експонато от най-популярните марки. Сред дарените от тях предмети има и други ценни апарати като стереоскопичния визьор, произведен между 1900 и 1912 г.    ", "date": "2019.07.02", "title": "Списание от преди 106 години дариха на казанлъшкия музей на фотографията"}
{"url": "https://www.actualno.com/starazagora/jena-ot-gylybovo-dari-na-alo-izmamnici-blizo-10-000-leva-news_764500.html", "text": "    9150 лева и златни накити с общо тегло около 25 грама предаде на телефонни измамници 61-годишна жена от Гълъбово. На 22 юни на стационарния й телефон се обадил непознат мъжки глас, който й поискал пари, заблуждавайки я, че така съдейства на полицията за залавяне на измамници. На пътната врата на къщата си тя оставила найлонова торбичка с 4150 лева и 25 грама златни накити . Два дни по-късно, по същата схема тя оставила до метален стълб и торбичка с 5000 лева. Сигнала за измамата гълъбовката е подала вчера сутринта в Районно управление - Гълъбово.      По случая е образувано досъдебно производство по чл. 209 от Наказателния кодекс (НК) за измама, който предвижда наказание с лишаване от свобода от една до шест години, а в маловажни случаи - лишаване от свобода до една година или пробация. ", "date": "2019.07.02", "title": "Жена от Гълъбово \"дари\" на ало измамници близо 10 000 лева"}
{"url": "https://www.actualno.com/ruse/mnogovekovni-dyrveta-svidetelstvat-za-raznoobrazna-flora-v-dunavskija-region-news_764525.html", "text": "    На територията на РИОСВ-Русе в областите Русе, Разград и Силистра са съхранени 77 вековни дървета. Най-старите сред тях са на възраст над 800 години, които се намират в землището на град Исперих.       . Това е доказателство, че в миналото тези територии са били покрити с обширни широколистни дъбови гори. Сред защитените дървета се срещат видовете зимен дъб, благун, полски бряст и бяла черница. разстила клони в землището на село Щръклево, община Иваново - в границата на природен парк „Русенски Лом”. Интерес представляват вековната гледичия, която се намира в двора на ИСС „Образцов чифлик” и 2 броя конски кестен в двора на катедрала „Света Троица” в град Русе. Тези видове не са типични местни и вероятно са засадени като декоративни.\r\nНай-голямото дърво е летен дъб, намиращ се в землището на село Кошов, община Иваново и е с , . Статистиката показва, че .  В края месец юни експерти по биологично разнообразие са извършили проверка на състоянието на вековните дървета - два конски кестена и летен дъб, растящи в двора на катедралния храм „Света Троица“ в Русе. Поводът е запитване за отстраняване на опасни клони, които могат да компрометират покривната конструкция на църквата или да бъдат опасни за посетителите. След оценката от експерти на РИОСВ - Русе са извършени необходимите действия по подрязване на част от опасните клони. ", "date": "2019.07.02", "title": "Многовековни дървета свидетелстват за разнообразна флора в Дунавския регион "}
{"url": "https://www.actualno.com/cosmos/rusija-shte-izuchava-slynceto-chrez-specialni-sateliti-news_764416.html", "text": "    Инженери от Младежкия космически център на Московския държавен технически университет \"Бауман\" са разработили сателити, които ще използват отварящо се  в Космоса платно за промяна на параметрите на орбитата си. Извеждането в орбита на две такива устройства може да се осъществи през декември 2019 година, съобщава БГНЕС, позовавайки се на РИА Новости.      \"Разчитаме, че това ще стане през декември тази година\", каза представителят на Младежкия космически център Анатолий Шаповалов. Той добави, че все още не е ясно на коя конкретна ракета сателитите ще летят като свързан товар.   Устройствата, разработени съвместно с Физическия институт \"Лебедев\" на Руската академия на науките, се наричат \"Ярило\". Те са създадени за  изучаване на Слънцето в рентгеновия диапазон.\r\nУстройствата могат да променят орбитата си с помощта на въртящо платно. След като влезе в орбитата, спътникът се разгъва с помощта на маховици и магнитни намотки, а генерираната центробежна сила изправя платно. На надморска височина от 600 километра, където се планира да бъдат изпратени двата сателита \"Ярило\", този дизайн може да работи само като аеродинамична спирачка поради доста плътната атмосфера.  \"Получаваме контролирано падане, започваме да забавяме скоростта и ги спускаме. С тяхна помощ можете да извеждате спътници в орбита, можете да се спуснете в по-ниска орбита\", каза Шаповалов, добавяйки, че те са оборудвани със система за повторна употреба, т.е. след преминаването към желаната орбита, платно може да бъде сгънато.\r\nСледващата стъпка може да бъде сателит за полет до Луната - там ще бъде възможно да се реализира напълно технологията на слънчевото платно. Според експерти от центъра, от една геостационарна орбита (около 36 хиляди километра над Земята), спътник с такова платно може да лети до Луната след две години.    ", "date": "2019.07.02", "title": "Русия ще изучава Слънцето чрез специални сателити"}
{"url": "https://www.actualno.com/politics/marija-gabriel-polzvala-obshtinsko-jilishte-na-avanta-zashtoto-po-zakon-e-nikoja-news_764612.html", "text": "     (Комисията за противодействие на корупцията и незаконно придобито имущество),        От това следва, че в периода на действие на договора за наем от 01.10.2010 г. до 31.08.2012 г. Мария Габриел не е заемала публична длъжност, съобщи Нова телевизия.   Припомняме, че на улица \"Никола Вапцаров\" 25 в квартал \"Лозенец\", който Гарбиел е обитавала срещу четири пъти по-ниска цена от пазарната, се посочва в сигнала. Договорът е сключен през октомври 2010-та година, когато тя вече е евродепутат. През май 2013 г. тя е напуснала жилището, уточнява сайтът за разследваща журналистика \"Биволъ\", който разказва историята.\r\nЗа апетитната сделка съобщи преди време журналистът Калин Първанов, който пусна информацията в близкото до БСП списание A-specto. Той споделя, че искал да публикува новината още през 2013-та година, но бил спрян от тогавашния редактор на сп. \"Тема\" Валери Запрянов.  Липсата на тази предпоставка - субект, или лице, заемащо публична длъжност, срещу което да се проведе административното производство, се явява пречка за разглеждане на постъпилия сигнал и е основание за прекратяване на настоящото производство, обясняват още от КПКОНПИ.\r\nВ решението на Комисията се казва то да се изпрати заедно с цялата административна преписка на Софийска градска прокуратура, с оглед на това прокуратурата да прецени дали да подаде протест до съда в едномесечен срок от съобщаването на решението, с което се установява липсата на конфликт на интереси.    ", "date": "2019.07.02", "title": "Мария Габриел ползвала общинско жилище на аванта, защото по закон е никоя"}
{"url": "https://www.actualno.com/business/eto-kakva-e-cenata-na-toka-za-razlichnite-erp-ta-news_764623.html", "text": "    Токът с по-малко от очакваното от вчера, 1 юли. Какви обаче са абсолютните нови цени – те могат да бъдат намерени на сайта на КЕВР, както и пространно обяснение от 112 страници защо се стигна до тези цени.      Според информацията, битовите клиенти на ЧЕЗ т.е. домакинствата вече ще плащат по почти 13 стотинки на киловатчас дневна тарифа (0,13538) и 5 стотинки на нощна (0,05676), но цените са без ДДС. Това обаче са както цени без ДДС, без акциз, така и без достъп до електропреносната мрежа  без самия пренос.\r\nЗа битовите клиенти на ЕВН без ДДС цената е 13 стотинки (0,1333) за дневната и 5 стотинки за нощната (0,05331), но с ДДС, както и цените за пренос и достъп до мрежата, става 22 стотинки дневна (0,22238) и 12 стотинки нощна (0,12271).\r\nЗа битовите клиенти на \"Енерго-про\" цената е 14 стотинки дневна тарифа без ДДС (0,14184), а нощната е 5 стотинки без ДДС (0,05442).   ", "date": "2019.07.02", "title": "Ето каква е цената на тока за различните ЕРП-та"}
{"url": "https://www.actualno.com/moresport/grisho-shte-byde-globen-zashtoto-otkaza-da-se-javi-na-preskonferencija-news_764631.html", "text": "    Григор Димитров ще бъде глобен, защото отказа да се яви на пресконференцията след загубата от Корентен Муте на старта на \"Уимбълдън\", предаде БНР.      Според правилника, ако има заявен интерес от медиите към даден тенисист, той е длъжен да говори пред медиите. Организаторите ще обявят по-късно размера на санкцията, която се удържа от наградния фонд на играча. Тя ще бъде почти сигурно между 1000 и 3000 лири. За поражението вчера Димитров взема 45 хиляди паунда преди облагането на сумата с местни данъци.   При предишната си петсетова загуба в първи кръг на турнир от Големия шлем - на \"Ролан Гарос\" през 2016 година от Виктор Троицки, Григор се яви пред журналистите и отговаря на въпроси, въпреки че определено беше в лошо настроение. ", "date": "2019.07.02", "title": "Гришо ще бъде глобен, защото отказа да се яви на пресконференция"}
