{"url": "https://www.actualno.com/society/novinite-naj-vajnoto-za-denja-29-noemvri-news_709052.html", "text": "   Редакционният екип на ви представя вечерния информационен бюлетин, посветен на акцентите от днешния четвъртък, 29 ноември.       Блокирани са обществените поръчки за пътно поддържане – превантивно, зимно, текущо и аварийно, в цялата страна, без изключение, потвърдиха за от Агенция „Пътна инфраструктура“ (АПИ). Общата прогнозна стойност на обявените процедури е 475,5 млн. лева без ДДС.   Народните представители гласуваха набързо и без да променят размера на партийните субсидии. Това стана по време на обсъждането и приемането на второ четене на бюджета за 2019. Депутатите гласуваха основните бюджетни взаимоотношения между централния бюджет и общините за 2019 г. Следващата година 19 общини няма да получат изравнителна субсидия. Това реши парламентът с приети текстове в бюджета за следващата година. За първи път от 2019 г. ще има нов механизъм за изчисляване на изравнителната субсидия на общините.     Припомняме, че преди няколко часа стана ясно, че председателят на ВКС Лозан Панов е наредил да има проверка на организацията на работа на Апелативния спецсъд. Причината се крие в решението на Апелативния съд да спре пускането под домашен арест на Иванчева и Петрова, докато се произнесе по делото. Средношколците обявиха протести „за“ и „против“ договора за новото име на северния им съсед. С аргумента, че „демокрацията е продала Македония\", ученици от средните училища в Северна Гърция организираха недоволство в Солун, което започна в часовете по обед. Организаторите му отправиха призиви за обсади на училища.    \"Русия извършва пълзяща анексия на Азовско море и Керченския пролив. Русия цинично сгази всички международни съглашения.\" Това заяви посланикът на Украйна у нас Виталий Москаленко. По думите му, украинските кораби не са нарушавали никакви споразумения, имайки предвид предвид навлизането на териториални води на Руската федерация. Протестиращите, които дойдоха с няколко автобуса, искат да бъде защитен браншът и да им бъде гарантирано работното място, защото в районите, в които живеят, нямат друг поминък. Четири деца са ранени при катастрофа с автобус на пътя Пиперково-Джулюница. По първоначални данни децата не са пострадали тежко. Във връзка с предстоящия празник Никулден, Българската агенция по безопасност на храните (БАБХ) стартира извънредни проверки на обекти за производство и продажба на риба и рибни продукти в цялата страна. Планирано е в края на 2025 г. с извеждането на базов модул Русия да започне изграждането на орбитална станция на Луната. Това става ясно от „Пътна карта за реализиране на лунната програма“, цитирана от руските агенции.  Според документа след това към орбиталната станция ще се скачват кораби и модели за излитане и кацане за транспортиране на космонавти до повърхността на земния спътник.", "date": "2018.11.29", "title": "Новините: Най-важното за деня, 29 ноември"}
{"url": "https://www.actualno.com/analysis/pentagonyt-ruskite-raketi-postavjat-pod-vypros-roljata-na-ankara-za-f-35-news_709014.html", "text": "   . Това са предупрежденията, съдържащи се в доклад на Пентагона, пише електронното издание на турския вестник , цитирано от .      Припомняме, че с оглед , Конгресът на САЩ одобри законодателни промени, които позволиха налагането на забрана за до момента, в който Пентагонът не представи доклад за турско-американските отношения.    В анализа се подчертава „уникалната геостратегическа позиция на Турция в югоизточния фланг на НАТО\", което е изтъкнато като основна причина, поради която Вашингтон и Анкара споделят значителни регионални интереси. Докладът коментира надеждния план на Турция да увеличи годишните разходи за отбрана до два процента от БВП, ключово искане на американския президент Доналд Тръмп от съюзниците в НАТО.„Въпреки двустранното напрежение, Турция остава военен партньор в много области\", признава Пентагонът, като определя Анкара като „критичен съюзник на НАТО\".\r\nНо в документа се съдържат предупреждения, че „ “. Освен това придобиването на руските системи може да доведе до санкции срещу Анкара от страна на САЩ и би могло да повлияе на покупката на други оръжия от Турция, става ясно още от текста.  В опит да отдалечи Анкара от сделката с руснаците, Вашингтон „разработи алтернативен пакет, за да предостави на Турция силна, способна\" система за противоракетна отбрана, която да е съвместима с оборудването на НАТО. Според Пентагона „е от съществено значение да се осигури истинска алтернатива, която да насърчи Турция да се отдръпне от вредното придобиване на С-400\".\r\nТурция е важен партньор в международната програма за F-35 и е единственият източник в света за някои от частите на бойния самолет. Тя е част от нея от 1999 г. насам, като оттогава-насетне отбранителната ѝ индустрия заема активна роля в производството на самолети и инвестира 1,25 млрд. долара в развитието на изтребителя.        През декември 2017 г. Анкара се съгласи да купи две руски системи С-400 в сделка на стойност над два милиарда долара. Турските официални представители многократно заявиха, че споразумението е наложително с цел покриване на нуждите на страната за националната ѝ сигурност. С доставките на системите в Анкара има за цел да засили своите отбранителни способности на фона на заплахите на терористите от „Ислямска държава“ и „Работническата партия на Кюрдистан“, както и на фона на конфликтите по границите ѝ със Сирия и Ирак.\r\nАнкара бе разочарована от съюзниците си от НАТО поради липсата на сътрудничество за посрещане на нуждите на отбраната. На 25 октомври министърът на отбраната Хулуси Акар заяви, че Турция ще започне инсталирането на противоракетни системи С-400 през октомври 2019 г., пише още в материала на Daily Sabah.", "date": "2018.11.29", "title": "Пентагонът: Руските ракети поставят под въпрос ролята на Анкара за F-35"}
{"url": "https://www.actualno.com/starazagora/valentin-zlatev-protestite-ne-vlijajat-na-cenite-na-gorivata-news_709062.html", "text": "  “Настоящото напрежение у хората относно цените на горивата . Не е вярно, че поради вълненията цените са свалени. Те са намалени заради логиката – пада цената на суровината на международните пазари и следователно се намалява цената на продукта“, заяви в Стара Загора Валентин Златев, председател на Българската петролна и газова асоциация (БПГА).     Той очаква цените на горивата да , следвайки естествената логика в бранша - ниски цени на петрола на международните пазари, последвана от ниски цени на производители и търговци на горива. Все още има по-ниски петролни котировки, които все още не са се отразили на цените на горивата.   Валентин Златев сподели, че за него е , когато цените на горивата падат, а при растежа им преди няколко месеца . Според него някои са излезли на протест , но сред протестиращите има и хора, , а това означава, че им се плаща за това.\r\nЗа големите разлики в цените на бензиностанциите Валентин Златев коментира, че според него .  Πo дyмитe нa Злaтeв, пpичинaтa дизeлoвoтo гopивo дa ce пpoдaвa пo-cĸъпo нa дpeбнo - въпpeĸи пo-ниcĸия aĸциз - e и в Бългapия, и в Eвpoпa, ĸoeтo oбяcнявa пo-гoлямo тъpceнe.\r\nΠo дaнни нa KAT ĸъм 2016 г. бeнзинoвитe aвтoмoбили ca c 500 000 пoвeчe oт дизeлoвитe, a пocлeднитe дaнни coчaт, чe paзлиĸaтa e нaмaлялa 10 пъти. Peaлнo, oт 2,783 млн. aвтoмoбилa в движeниe, 1,216 млн. ca дизeлoви, a бpoят им ce yвeличaвa.   \"Toвa e типичнo зa цeлия EC. и e пpичинaтa зaщo caмo тyĸ ceгa ce oбмиcля тяxнoтo зaбpaнявaнe\", пocoчи oщe Злaтeв. B Бългapия ca вaлидни минимaлнитe cтaвĸи 710 лв. зa бeнзинa и 646 лв. зa дизeлa. B няĸoи дъpжaви oт Eвpoпa oбaчe тaзи paзлиĸa дocтигa дo 44 пpoцeнтa.    B cъщoтo вpeмe oт 2011 г. дo 2017 г. пoтpeблeниeтo нa бeнзин ce e пoĸaчилo c 2 пpoцeнтa, дoĸaтo тoвa нa дизeл e пoдcĸoчилo c 41 пpoцeнтa.\r\nСпоред Валентин Златев, ако трябва да се вкара заради , това ще доведе до покачване на цените на горивата. Картел в България няма, каза още Златев и припомни за разследването от преди години и след което Комисията за защита на конкуренцията излезе със становище, че и не е установен. Според шефът на \"Лукойл\" анализът на пазара на горива, който се прави в момента, ще бъде със същото заключение.\r\nБългарската петролна и газова асоциация има по актуални за петролния бранш теми - международните котировки на суровия петрол, състоянието и тенденциите на вътрешния пазар на горива в България, данъчните складове и търговията с течни горива, новия Закон за административното регулиране на икономическите дейности, свързани с нефт и продукти от нефтен произход, качеството на горивата, както и конкуренцията и прозрачността на пазара. Срещата продължава и утре.", "date": "2018.11.29", "title": "Валентин Златев: Протестите не влияят на цените на горивата"}
{"url": "https://www.actualno.com/society/ombudsmanyt-pokaza-uslovijata-v-aresta-na-ivancheva-i-petrova-snimki-news_709057.html", "text": "  След сигнал до омбудсмана Мая Манолова от бившата кметица на столичния район „Младост“ Десислава Иванчева и нейната заместничка Биляна Петрова, беше извършена четвърта поредна проверка в столичния специализиран арест от екип на Националния превантивен механизъм ( дирекция към институцията на омбудсмана, която наблюдава местата за лишаване от свобода - бел. ред. ).      Проверката установи, че жалбата на задържаните лица за лоши санитарно-битови условия, качеството на извършения ремонт в спалното помещение, както и липсата на достатъчно естествена светлина и свеж въздух, е основателна, съобщиха от институцията на Мая Манолова. \r\nОмбудсманът изпрати препоръка до правосъдния министър Цецка Цачева за предприемане на конкретни действия. Екипът на превантивния механизъм на място .   „Достъпът до светлина е допълнително ограничен с поставените на прозорците непрозрачни армирани стъкла“, пише омбудсманът до правосъдния министър. И още: „Препоръчвам да бъде извършен повторен ремонт на спалното помещение и преградата, отделяща тоалетната да бъде изградена изцяло. С оглед на изискуемия минимум от 4 кв. м., препоръчвам капацитетът на стаята да бъде намален на 3 лица и едно от леглата да бъде премахнато. Също така да бъде предоставена възможност за достъп до свеж въздух и естествена светлина в спалните помещения. Отново отправям препоръка на основание чл.46 от Закона за изпълнение на наказанията и задържането под стража за закриване или преместване на Затвора - гр. София“, завършва Манолова.    От институцията на обществения защитник разпространиха и снимки до медиите, които показват условията в ареста.", "date": "2018.11.29", "title": "Омбудсманът показа условията в ареста на Иванчева и Петрова (СНИМКИ)"}
{"url": "https://www.actualno.com/sliven/bez-ogranichenija-e-dvijenieto-v-slivenski-region-news_709040.html", "text": "  Предимно сухи са пътищата в Сливен и региона към 16.30 часа днес.     Мокри настилки има в планинската част на областта, в общините Котел и Твърдица, където температурите са съответно -7 и -1 грауса.\r\nА автомагистрала „Тракия” движението също е без ограничения, настилките са предимно сухи, видимостта е добра.\r\nОбщо 13 машини обработват и опесъчават основните пътни артерии в региона, съобщиха за от Областното пътно управление.  ", "date": "2018.11.29", "title": "Без ограничения е движението в Сливенски регион"}
{"url": "https://www.actualno.com/motosport/sekretar-na-papata-s-razkritie-za-shumaher-news_708974.html", "text": "  На 3 януари следващата година легендата във Формула 1 ще навърши 50 години. В продължение на две години не е имало актуални данни за здравословното му състояние след инцидента, който претърпя в края на декември 2013 г., при каране на ски в курорта Мерибел във Френските Алпи, коментира германското издание \"Bild\".     В настоящия брой на \"Бунте\" архиепископ Георг Генсвайн - префект на Папския дом през понтификата на Папа Франциск и личен секретар на папа Бенедикт XVI, споделя, че е посетил седемкратния световен шампион през лятото на 2016 г.    \"Седях срещу него, хванах двете му ръце и го погледнах. Лицето му е, каквото го познаваме - типичното лице на Михаел Шумахер, само малко е понапълняло\" , разказва Генсвайн. \"Шумахер усеща, че обичаните от него хора, го обгрижват и благодаря на Бога, че държат далече прекалено любопитната публика\" , допълва още архиепископът.   \"Разбира се в моите молитви включвам Михаел Шумахер и семейството му. Коледа е празник на Рождество Христово - човешкото въплъщение на божествената любов, на чувството да бъдеш добър и необходим\" , коментира още Генсвайн.\r\nПри инцидента в Мерибел Шумахер получи сериозна травма на главата и бе откаран с хеликоптер в Гренобъл, в критично състояние. Наложи се спешна операция, а лекарите предизвикаха състояние на изкуствена кома, за да спасят живота му. Оттогава е прикован на легло.       На 16 юни 2014 г. мениджърката на Шумахер Сабине Кем обяви пред медиите, че Михаел Шумахер е излязъл от комата. Той е напуснал болницата, след което е приет в Университетския болничен център на департамента Во в град Лозана, където продължава дългата фаза на възстановяване и рехабилитация.\r\nНа 9 септември 2014 г. Сабине Кем съобщи, че Шумахер се е върнал вкъщи и неговата рехабилитация ще става у дома.\r\nДве години по-късно Кем коментира, че „…Засега ситуацията е толкова сложна, че ние не можем да предоставим каквито и да е подробности.“ В края на същата година стана ясно, че семейството на Шумахер е похарчило за лечението му 16 млн. евро и е било принудено да продаде къщата им в Норвегия и самолета на спортсмена.      \"24 часа\"", "date": "2018.11.29", "title": "Секретар на Папата с разкритие за Шумахер"}
{"url": "https://www.actualno.com/sofia/v-lulin-obshtinarite-pecheljat-medal-za-razreshenie-ubivashto-naj-mnogo-peshehodci-snimki-news_709068.html", "text": "  Войната по пътищата и жертвите в нея са вечната тема на българската действителност. И абсурдите там току никнат като губи - кой от кой по-невероятен.     Поредният е показан със снимки, заснети привечер - в столичния квартал \"Люлин\". Фотографиите са публикувани във Facebook групата \"Безумията в София\". Оказва се, че в \"Люлин\" има крайно иновативно решение, с което да се отчита негативна статистика що се отнася до жертвите на пътя. Там пешеходна пътека преминава в ... улица, при това пресечена от ... трамвай! Потребителят, заснел снимките - г-н Огнян Соколов, твърди, че улицата представлява проход за паркинг към офис сграда. Въпросът тук е къде са общинските власти или може би колко вземат за такива \"идеи\"?!  ", "date": "2018.11.29", "title": "В \"Люлин\" общинарите печелят медал за разрешение, убиващо най-много пешеходци (СНИМКИ)"}
{"url": "https://www.actualno.com/business/spored-neno-dimov-starite-koli-trjabva-da-se-ogranichavat-zaradi-choveshkoto-zdrave-no-ne-i-marica-iztok-news_709070.html", "text": "  Министърът на околната среда и водите Нено Димов заяви, че данъците на старите коли трябва да се вдигнат, защото е време да започнем да се учим да мислим екологично.     \"Не трябва да противопоставяме финансовото състояние на хората със здравето на хората, трябва да си даваме сметка, че наличието на екологията е нещо, за което трябва да се мисли. Данъкът не е много по-тежък, те по принцип данъците са много ниски в момента, не се увеличават съществено, а с много малко\", аргументира се Димов при Емил Кошлуков по БНТ.   Същевременно обаче екоминистърът зае доста по-различна позиция, когато стана въпрос за ТЕЦ \"Марица Изток 2\". Той обяви, че индустриалното замърсяване било доста по-малко от транспортното (7-8% срещу 40%), а освен това хората не можели да живеят само с чиста околна среда - трябвало да има баланс между икономика и екология, иначе пак хората страдали, по-точно работата им. И хвърли отново съмнение върху климатичните промени, като даде пример с Доналд Тръмп, който се отказа от Парижкото споразумение за климата, както и с новия бразилски президент , който си спечели прякора \"южноамериканския Доналд Тръмп\" и който искал да вади Бразилия от Парижкото споразумение. Според Димов тези два примера показват, че светът почва да се замисля и осъзнава относно климатичните промени.\r\nПрипомняме, че , че \"глобалното затопляне е огромен бизнес със страха\", но когато стана екоминистър заяви, че като министър на околната среда и водите ще изпълнявам ангажиментите, които България е приела относно климатичните промени в рамките на ЕС и международната общност. Преди две седмици обаче, в стенограмата от редовното заседание на Министерския съвет стана ясно, че Димов вече не иска само да се съобразява, а да кове активно позиции - срещу по-високите екологични стандарти на ЕС и амбициите да се намаляват още повече въглеродните емисии, като тогава обяви, че България трябва да се противопостави на тези европейски амбиции.   Министърът добави, че ще се въвеждат изисквания за качеството на твърдите горива и ще се оказва контрол за това дървата да се секат през пролетта - идея, към която Кошлуков се усъмни, понеже няма как хората да бъдат контролирани за подобно нещо. Екоминистърът уточни, че това ще касае предимно големите градове \"Всеки вносител на твърди горива трябва да има сертификат от европейска лаборатория, държавната агенция ще проверява по сертификати и ще прави анализи. Тези въглища би трябвало да се конфискуват в полза на държавата и да се ползват в ТЕЦ-овете, където имат пречиствателни устройства\", допълни Димов.", "date": "2018.11.29", "title": "Според Нено Димов старите коли трябва да се ограничават заради човешкото здраве, но не и \"Марица Изток\""}
{"url": "https://www.actualno.com/europe/obiski-v-dojche-bank-zaradi-prane-na-pari-news_709078.html", "text": "  Германската полиция обискира най-голямата банка в страната по подозрение за пране на пари.     Акцията в централата на „Дойче банк” е в рамките на световно разследване наречено „Панама пейпърс”.   170 полицаи и финансови инспектори претърсиха офиси на банката във Франкфурт, предаде бТВ.\r\n„Дойче банк” е заподозряна, че е съдействала на свои клиенти да създават филиали и да откриват сметки в така наречените „данъчни убежища”.  Полицията има съмнения, че освен няколко служители, в аферата има замесени и високопоставени мениджъри.\r\nРъководството на банката обеща пълно съдействие на разследването.   ", "date": "2018.11.29", "title": "Обиски в Дойче банк заради пране на пари"}
{"url": "https://www.actualno.com/america/trymp-g-20-e-podhodjasht-za-sreshta-s-putin-news_709072.html", "text": "  Държавният глава на САЩ Доналд Тръмп подчерта, че предстоящият през почивните дни форум на Г-20 е „много подходящ момент“ за среща с президента на Руската федерация Владимир Путин, предава AFP, цитирани от \"Фокус\".     „Вероятно ще се срещна с Владимир Путин. Не сме отменяли тази среща. Мислех си за това, но не сме го направили. Мисля, че е много подходящо време да я проведем\", заяви Тръмп пред репортери в Белия дом.   По-рано през деня и руснаците потвърдиха провеждането на срещата. Тя ще се състои на 1 декември, неделя, а за преговорите между двамата световни лидери са предвидени два часа, разкри пред местна агенция източник в една от делегациите.\r\nПрезидентите ще обсъдят проблемите в двустранните отношения, включително излизането от задънената улица, в която се намират контактите между Москва и Вашингтон. Преговорите тет-а-тет ще продължат около 20 минути, след което в дискусиите ще се присъеднят ключови членове на двете делегации.  Предходната пълноформатна среща между Путин и Тръмп се проведе през юли във финландската столица Хелзинки, припомня агенцията.", "date": "2018.11.29", "title": "Тръмп: Г-20 е подходящ за среща с Путин"}
{"url": "https://www.actualno.com/business/okonchatelno-parlamentyt-prie-budjeta-za-2019-godina-news_709080.html", "text": "  Парламентът прие бюджета на държавата за 2019 година, предаде БГНЕС. \"Законът за държавния бюджет предвижда една прогноза за следващата година, която е добра. Нашето общество следващата година ще бъде по-богато\", заяви финансовият министър Владислав Горанов в изказването си от парламентарната трибуна след окончателното гласуване. Така, след тридневни дебати и разисквания, народните представители приключиха работа по бюджетите на НЗОК, ДОО и централен бюджет точно в 19.25 часа тази вечер, когато удари и парламентарният звънец.     С подкрепата на 100 народни представители, 66 гласували „против“ и един „въздържал се“ парламентът най-напред гласува финансовата рамка на бюджета за догодина. Разчетите на управляващите показват, че приходите в бюджета ще бъдат в размер 25,6 млрд. лв., а 23,1 млрд. от тях ще бъдат от данъци. От данъчните приходи най-голям дял заема данъка върху добавената стойност (ДДС), възлизащ на 10,8 млрд. лв. Приходите, предвидени от акцизи са в размер на 5,3 млрд. лв. Утвърдената от депутатите финансова рамка предвижда разходи в размер на 13,3 млрд. лв. Най-много средства от хазната ще бъдат изразходвани за заплати – 5,1 млрд. лв. 80 млн. лв. институциите ще имат на разположение за предотвратяване и преодоляване на последиците от бедствия. Общините ще могат да разчитат на трансфери в размер на 3,7 млрд. лв. През следващата година страната ни ще внесе в общия бюджет на Европейския съюз почти 1,3 млрд. лв. Депутатите утвърдиха още бюджетите на Съдебната власт, Народното събрание, Сметната палата, Администрацията на президента, Омбудсмана, Министерски съвет, както и отделните министерства.   Към настоящия момент страната ни отделя 0,5% от Брутния вътрешен продукт, за да финансира различни културни политики, но от опозицията настояха този процент да нарасне. „Културата е изтърсачето на този бюджет“, заяви по време на дебатите депутатът от БСП Александър Симов. Според него ниското финансира издава липса на отношение към културата, а държавата трябва да полага повече грижи в тази област. На тези упреци отговори Диана Саватева от ГЕРБ. „Колкото и да се даде за култура, винаги ще се иска повече. Трябва да сме реалисти и да знаем с какво разполагаме“, аргументира се тя от трибуната.\r\nСпоред управляващите държавата прави достатъчно за развитие на сектора, а това не зависими само от средствата, но и от правилните културни политики. Бюджетът на социалното министерство е с допълнителни средства за хората с увреждания. Депутатите гласуваха бюджета на Министерството на труда и социалната политика с включени 150 млн. лева за хората с увреждания, за които ангажимент пое лично премиерът Борисов. Средствата трябва да осигурят доброто изпълнение на законопроектите за хората с увреждания и за личната помощ, чийто окончателен вариант предстои да бъде одобрен на второ четене.  Разходите за отбрана се увеличават за втора поредна година. Наред със средствата за персонал нарастват и тези за издръжка и капиталови разходи, а с осигуряването на средства за инвестиционните проекти се гарантира развитието на модернизацията на Въоръжените сили.\r\nСредствата на Централната избирателна комисия за догодина се превърна в спор „за“ и „против“ машинното гласуване. Причината – БСП предложиха бюджетът на ЦИК да бъде увеличен с 50 млн. лв., а те бъдат използване за обезпечаване на въвеждането на машинното гласуване. Настояването им не срещна одобрение от управляващите, което доведе до поредица от взаимни обвинения. Според БСП машините трябва да бъдат осигурени още на следващите избори, които предстоят през 2019 г., но от ГЕРБ възразиха с необходимостта от дискусия. Мнението на управляващите е, че е нецелесъобразно машини да има в подвижните избирателни секции и секциите в чужбина, защото е сложно за организация. Според тях времето за обработката на данните при машинното гласуване е повече от времето, за което се обработват протоколите при гласуване с бюлетини.   Напрежението в залата се повиши, след като Георги Свиленски от БСП отправи директен въпрос към зам.-председателя на ГЕРБ Цветан Цветанов. Той го призова да отговори дали е готов, като председател на предизборния щаб на ГЕРБ, да изведе партията на избори с въведено машинно гласуване. Отговорът на Цветанов не закъсня и той се обърна към Свиленски с обещанието, че това ще бъде неговата първа загуба като председател на предизборния щаб на БСП. В крайна сметка председателят на бюджетната комисия Менда Стоянова обясни, че парите са заложени в централния бюджет и ще бъдат насочени, когато има условия за плащане.    Парламентът гласува бюджетите на обществените медии за 2019 г., но темата предизвика дискусия в пленарна зала заради предложението на левицата БНТ и БНР да разполагат с по 5 млн. лева повече от догодина. По време на дебатите депутатът Александър Симов аргументира предложението с необходимостта от борба с фалшивите новини. Тема, ставаща все по популярна напоследък. Според БСП с добре финансирани обществени медии опасността от фалшиви новини ще бъде намалена. Обществените медии трябва да получават повече финансиране, но след реформи, а борбата с фалшивите новини не бива да се води чрез Закона за бюджета, възразиха управляващите. В крайна сметка предложението на левицата бе отхвърлено, БНР и БНТ ще разполагат съответно с 44,2 млн. и 67,7 млн. лева.\r\nОбщата субсидия за делегираните от държавата дейности ще бъде в размер на над 3,2 млрд. лева. Трансферът за зимно поддържане и снегопочистване възлиза на над 38 млн. лв., а за капиталови разходи - 179 млн. лв. ДПС поиска допълнителни 3 млн. лева за зимно поддържане на пътищата, които да бъдат държани като резерв в случай на бедствено положение или друга кризисна ситуация, но предложението не срещна подкрепа.\r\nГодишният размер на държавната субсидия за един получен действителен глас остава 11 лв. и през 2019 г. С 97 гласа „за“, 46 – „против“ и 3 „въздържал се“ решението бе гласувано вкупом с няколко други текстове от закона и без никакъв дебат в пленарна зала. Предложението на управляващите за запазване на размера на субсидията не срещна възражение от страна на опозицията.   От месец омбудсманът Мая Манолова пътува за срещи с граждани из страната, използвайки обществен транспорт. В началото на ноември финансовият министър Владислав Горанов заяви, че НСО е „една скъпа таксиметрова компания и точно за това в новия бюджет има текстове, с които тази практика се прекратява“. Въпросните текстове бяха одобрени от депутатите, но се сблъскаха с критиката на опозицията. Според соцдепутатът Георги Гьоков институцията на омбудсмана се е утвърдила като една от най-сериозните в страната и не заслужава такова отношение. Според председателят на бюджетната комисия Менда Стоянова текстовете на закона не се отнасят конкретно до колата на Манолова, а до охраната ѝ от НСО. Според нея не е нужно Манолова да се вози на влак или автобус, защото институцията разполага с бюджет от 3,2 млн. лв., с които може да си позволи кола и шофьор. Ако все пак не го направи, Менда Стоянова заяви готовност да ѝ бъде предоставена „строшена кола“ от парламента.", "date": "2018.11.29", "title": "Окончателно: Парламентът прие бюджета за 2019 година"}
{"url": "https://www.actualno.com/society/maja-manolova-sofijskijat-centralen-zatvor-trjabva-da-byde-premesten-news_709076.html", "text": "  Софийският затвор не отговаря на изискванията и би следвало да се потърсят възможности той да бъде преместен. Това каза в предаването „Лице в лице” по бТВ омбудсманът Мая Манолова. Манолова е изпратила препоръка до Министерството на правосъдието за условията, в които пребивават лишените от свобода. „Колегите споделиха и това е написано в доклада, който са изготвили, че не отговарят – не само тази килия, но и другите килии в този следствен арест – на минималните стандарти. Става дума за необходимите 4 квадратни метра, достатъчно въздух, достатъчно светлина, тоалетните са с много ниски прегради, които на практика са унизителни за хората, които живеят в тези условия”, коментира омбудсманът, която по-рано към начина, по който пребивават в ареста Иванчева и Петрова.     „За да бъде коректна към министъра на правосъдието, трябва да кажа, че този проблем не е от вчера”, каза още Манолова, като добави, че министърът трябва да се съобрази със съблюдаването на правата на лишените от свобода.   Омбудсманът коментира и друга тема, с която се занимава от месеци, а именно законодателните промени, за които настояват майките на деца с увреждания. Вчера в Министерския съвет се проведе спешна среща между майките и премиера Бойко Борисов. Повод за срещата стана заканата на майките, че отново ще излязат на протести, защото били излъгани за Закона за личната помощ.\r\n„Наистина се положиха много усилия, дадоха се много обещания и на финала онзи ден, се оказа, че обещаното просто няма да се случи. Последните корекции във важни текстове обезсмисляха изобщо приемането на този закон. Със закона се казваше, че след 1 септември, когато той трябва да влезе в сила, пари за лична помощ няма да има и хората няма да получат такава”, посочи Манолова. По думите ѝ от финансовото министерство са настояли текстовете да бъдат променени като гаранция, че няма да се изхарчи нито стотинка повече от определените 72 млн. лева. От друга страна, посочи Манолова, и тази година се харчат близо 80 млн. за лична помощ „Майките заслужават поздравления, защото те дадоха пример как човек трябва да отстоява каузата си в една демократична държава и в едно работещо гражданско общество. Те дадоха пример на българските граждани”, каза още омбудсманът  ", "date": "2018.11.29", "title": "Мая Манолова: Софийският централен затвор трябва да бъде преместен"}
{"url": "https://www.actualno.com/business/valentin-zlatev-njama-kartel-za-gorivata-news_709094.html", "text": "  Цените на горивата могат да паднат още. Прогнозата е на Българската петролна и газова асоциация. За първи път след началото на протестите шефът й Валентин Златев коментира рязкото поевтиняване на бензина и дизела в последните няколко седмици, цитиран от Нова и \"Дарик\".     Според Валентин Златев цените на горивото на колонката нямали нищо общо с недоволството на хората. Виновни били международните котировки на суровия петрол. И заради движението им бензинът и дизелът можело да поевтинеят още - с няколко стотинки, но не много. За мерките на държавата за по-ниски цени и прозрачност Златев обясни: Не е ясно дали може да стане реалност идеята за разбивка на касовата бележка, от която да са ясни всички компоненти по формиране на цената.\r\n„Протестите нямат категорично никакво отношение, падането на нефта е логиката, по която цените падат. Това е странно защо преди три месеца, когато вдигахме цените, никой не протестираше”, коментира председателят на БПГА Валентин Златев.\r\nЗлатев показа числа от преди две седмици, които говорели общо за пазара. По думите му очакването, че цените ще се намалят с 30-40 стотинки за литър е нереално.  71 стотинки от цената на литър бензин е за чистия нефт. 1,09 лева отиват в държавата за акциз и ДДС, което е общо над половината от цената, според данните на асоциацията. Цената на биокомпонента е 3 стотинки. Оттам нататък общо 24 стотинки са разходите за амортизация, персонал, за самите бензиностанции и нефтобазите. Ако се пресметне отстъпката, чистата печалба на веригите, според Златев, е под 1 стотинка за литър.\r\nПри дизела цената на суровината е по-висока – 91 стотинки за литър, но данъците са по-ниски – 1,06 лева отива за държавата. 4 стотинки плащат шофьорите за биокомпонент. 27 стотинки за разходите на бензиностанциите и персонала, а чистата печалба - пак под стотинка на литър.\r\nСпоред Златев, неясно било как всичко това може да е изписано на касова бележка, без да се наруши закона, както иска правителството.    „Технически и аз не знам как ще стане, ако наредбата трябва да се приложи така, че да въвежда нов софтуер – да, това ще оскъпи горивата”, каза Златев.\r\nЗад недоволството за цените петролната асоциация Златев заподозря организация и сива икономика. Иначе, картел на пазара на горива нямало, каза той.", "date": "2018.11.29", "title": "Валентин Златев: Няма картел за горивата"}
{"url": "https://www.actualno.com/pleven/sdrujenie-na-pacienti-shte-dari-na-pleven-cheshma-news_709031.html", "text": "  Сдружение на пациенти с дихателна недостатъчност и белодробна трансплантация предложи на Общинския съвет в Плевен да дари на града нова чешма. На днешното си заседание местният парламент даде съгласието си и реши чешмата да бъде разположена в градинката пред ж.п. гарата. Общинските съветници възложиха на главния архитект на общината да издаде разрешение за поставянето на съоръжението.     Чешмата е свързана с , се посочва в писмо от председателя на пациентската организация до общинската администрация.   Предложението получи подкрепата на 36 общински съветници, а един е гласувал „въздържал се“.", "date": "2018.11.29", "title": "Сдружение на пациенти ще дари на Плевен чешма"}
{"url": "https://www.actualno.com/sliven/slivenska-cigularka-izdava-album-vyv-venecija-news_709030.html", "text": "  Родената в Сливен виртуозна цигуларка Кремена Николова, възпитаничка на музикалното училище „Проф. Панчо Владигеров“ в Бургас, издаде първия си солов албум с барокова музика.     Албумът, озаглавен „Цигулка на любовта“, включва от Антонио Вивалди, посветени на неговата муза Анна-Мария, както и три творби от съвременните автори Федерико Мария Сардели, Антон Мартинов и Джанлука Берсанети, написани специално за Кремена Николова.\r\nТя е вдъхновител и артистичен директор на международния музикален фестивал San Martino a Natale (anticonuovo.com). Петото издание на фестивала започна през ноември и ще продължи на 21 и 22 декември в романтична, предколедна Венеция.   \r\nОт няколко години Кремена Николова си партнира с цигуларя Антон Мартинов, един от най-ярките солисти на световната музикална сцена и професор по цигулка в Кралската академия в Монс, Белгия.  Кремена Николова започва да учи цигулка на седемгодишна възраст в Сливен. Няколко години по-късно продължава обучението си в НУМСИ „Проф. П. Владигеров” в Бургас, а след това и в Националната музикална академия „Панчо Владигеров” в София. На единадесет тя започва своя концерт живот, като печели награди в конкурси за млади цигулари и осъществява множество концерти като солист на български оркестри. Печели престижната стипендия “Галерия на българските таланти” 2007/2008. След като завършва Националната музикална академия, започва подготовка на докторската си дисертация върху бароковия цигулков репертоар и се установява да живее в Италия, където живее и работи редом с някои от най-ярките артисти на световната музикална сцена.\r\nКремена Николова е определяна от критиците като изключително изразителен млад цигулар. В момента концертира  като солист и камерен изпълнител в Италия, Франция, Испания, Белгия, Люксембург, Португалия, България, Словения и др.", "date": "2018.11.29", "title": "Сливенска цигуларка издава албум във Венеция"}
{"url": "https://www.actualno.com/politics/ot-dogodina-nimh-shte-se-otdeli-ot-ban-news_709050.html", "text": "  Считано от 1 януари 2019 г. Националният институт по метеорология и хидрология (НИМХ) от основно звено при Българската академия на науките (БАН) се преобразува в юридическо лице, чийто ръководител е разпоредител с бюджет по бюджета на МОН,     Това решиха депутатите след като приеха текстове от преходните и заключителни разпоредби на Закона за бюджета за 2019 г.   Съгласно приетия текст НИМХ е национална научна организация за осъществяване на оперативни дейности в областта на метеорологията, хидрологията и агрометеорологията, както и за научни изследвания и за научно-приложна, иновативна и образователна дейност.\r\nДепутатите решиха НИМХ да е националната хидрометеорологична служба на Република България и да не изпълнява функции във връзка с осъществяването на изпълнителната власт.  Съгласно приетия текст дейността на Института се осъществява от служители, които работят по трудово правоотношение, в това число и заемащите академични длъжности.\r\nНародното събрание отхвърли предложението на лидера на БСП Корнелия Нинова и група народни представители учените и специалистите от НИМХ към БАН, изявили желание за това, да останат в състава на Академията в рамките на новосформираното звено.   ", "date": "2018.11.29", "title": "От догодина НИМХ ще се отдели от БАН"}
{"url": "https://www.actualno.com/politics/nso-veche-njama-da-vozi-ombudsmana-reshi-parlamentyt-news_709063.html", "text": "  Националната служба за охрана (НС) вече няма да вози омбудсмана, решиха депутатите в преходните и заключителните разпоредби на Закона за държавния бюджет за 2019 г.     От месец омбудсманът Мая Манолова пътува за срещи с граждани из страната, използвайки обществен транспорт.   В началото на ноември финансовият министър Владислав Горанов заяви, че НСО е „една скъпа таксиметрова компания и точно за това в новия бюджет има текстове, с които тази практика се прекратява“. По думите му, няма данни за заплаха срещу Мая Манолова, затова тя не ползва охрана, а само кола и шофьор.\r\nНормативното закрепване на промяната днес предизвика бурен дебат в пленарна зала.  \"Първо – някой да отговори на въпроса, може би финансовият министър, защо на омбудсмана ѝ беше отнета колата преди месец? Променяме закона сега. Защо цял месец нарушавахте закона като ѝ отнехте колата?“, попита Георги Гьоков от БСП, критикувайки промяната. Според Гьоков институцията на омбудсмана се е утвърдила в една от най-сериозните в страната и не заслужава такова отношение.\r\nОтговор на тези обвинения даде председателят на Комисията по бюджет и финанси Менда Стоянова. От парламентарната трибуна тя поясни, че текстовете на закона не се отнасят конкретно до колата на Манолова, а до охраната ѝ от НСО.   „Не смятам, че най-популярният човек в държавата, най-обичаният от народните маси трябва да бъде пазен от тях. Не е нужно Мая Манолова да се вози във влак или рейс. Тя има бюджет, който ние гласувахме – 3,2 млн. лв. От тях 2 млн. лв. са за персонал. Има и за шофьор, има и за кола. Ако случайно няма кола мисля, че някой от строшените автомобили на Народното събрание може да ѝ предоставим, след ремонт“, коментира Стоянова.    По време на дискусията се чуха и други предложения – да бъдат отнети колетите както на министрите, така на министър-председателя. „Г-жа Фандъкова да се вози в трамвая“, пошегува се Драгомир Стойнев от левицата по адрес на кмета на столицата.", "date": "2018.11.29", "title": "НСО вече няма да вози омбудсмана, реши парламентът"}
{"url": "https://www.actualno.com/america/trymp-otmeni-sreshta-s-putin-zaradi-incidenta-s-kerchenskija-proliv-news_709077.html", "text": "  Държавният глава на САЩ Доналд Тръмп отмени планираната среща с руския президент Владимир Путин, която трябваше да се проведе в кулоарите на форума на Г-20 в аржентинската столица Буенос Айрес, предава РИА Новости, цитирани от \"Фокус\".     Решението Тръмп е взел, след като се е запознал с доклад за инцидента в Керченския пролив. Информацията е от съобщение в профила на Белия дом в социалната мрежа „Туитър“.\r\nПо-рано през деня лидерът на Вашингтон подчерта пред репортери, че предстоящият през почивните дни форум на Г-20 е „много подходящ момент“ за среща с президента на Руската федерация Владимир Путин. „Вероятно ще се срещна с Владимир Путин. Не сме отменяли тази среща. Мислех си за това, но не сме го направили. Мисля, че е много подходящо време да я проведем\", заяви Тръмп пред репортери в Белия дом.", "date": "2018.11.29", "title": "Тръмп отмени среща с Путин заради инцидента с Керченския пролив"}
{"url": "https://www.actualno.com/politics/rumen-hristov-sds-parlamentyt-se-uplashi-che-bylgarite-v-chujbina-njama-da-glasuvat-za-tjah-news_709082.html", "text": "  Парламентарно представените партии отхвърлиха електронното и машинно гласуване, защото се страхуват, че вотът на българите в чужбина няма да отиде при тях. Това каза пред \"Фокус\" председателят на СДС проф. Румен Христов.     Той уточни, че гласоподавателите от чужбина са предимно млади и образовани хора. Проф. Христов обясни, че риск от манипулация на електронния вот съществува, но това не е причина той да не бъде приложен.   „Има риск от такова нещо, но в крайна сметка, вижте - електронното банкиране, което не засяга един глас - а в момента един глас се продава по 50 -100 лв., така се говори - хората банкират и превеждат милиони с електронни подписи. И там се случва понякога да има хакерски атаки, но това не е масова практика и това не означава, че не трябва да търсим начини, чрез които да гарантираме електронното гласуване. Най-лесният начин е да се откажем от него. Ние настояваме законите в България да се спазват. Две години нищо не се направи, нищо в тази посока не беше решено. Сега виждаме, че се търси възможност отново да се отложат тези две форми на гласуване.\" Проф. Христов припомни, че по въпроса за електронното гласуване през 2015-та година имаше референдум, на който гражданите изразиха подкрепата си за него със 70%.", "date": "2018.11.29", "title": "Румен Христов (СДС): Парламентът се уплаши, че българите в чужбина няма да гласуват за тях"}
{"url": "https://www.actualno.com/bgfootball/ludogorec-izigra-naj-dobrija-si-mach-v-liga-evropa-no-ne-uspja-da-pobedi-bajer-leverkuzen-news_709074.html", "text": "   и Байер Леверкузен завършиха 1:1 в предпоследния мач в груповата фаза на Лига Европа. Този мач нямаше никакво значение за \"орлите\", тъй като вече нямат шанс да продължат напред в турнира. Марселиньо се разписа за разградчани, а за немския тим Вайзер изравни резултата.     През първата част българският отбор повече се защитаваше и пред двете врати не се създаде нито едно чисто положение. През второто полувреме и след влизането на Марселиньо, разградчани се активизираха и започнаха да създават положения. Но не достатъчно, за да стигнат до първа победа в турнира през този сезон.     Двубоят е важен за Лудогорец и от финансова гледна точка, тъй като победите в Лига Европа носят по 570 000 евро, а равенството - 190 000 евро. Победителят в групата прибира 1 милион, което дава мотивация на Байер. Мачът има значение и за клубния коефициент на \"орлите\", защото през следващия сезон ще отпадне този от 2014/2015 година.        Липсващ за Лудогорец е бразилецът Густаво Кампаняро, който получи травма по време на последния мач на отбора в Първа лига срещу Локомотив Пловдив. Наставникът обаче има достатъчно опции за рокади в неговата зона. Натанаел пък е с контузия.\r\nМачът започва в 19:55 часа и ще може да го следите ", "date": "2018.11.29", "title": "Лудогорец изигра най-добрия си мач в Лига Европа, но не успя да победи Байер Леверкузен"}
{"url": "https://www.actualno.com/plovdiv/prez-dekemvri-porojanov-svikva-syveta-po-jivotnovydstvo-zaradi-problemite-v-sektora-news_709043.html", "text": "  Под мотото \" \" премина днес в Пловдив голям форум с участието на зърнопроизводители от цялата страна. В него се включи и министърът на земеделието и храните Румен Порожанов. От събитието стана ясно, че той ще свика на 4 декември Съвета по животновъдство, за да се обсъдят проблемите в сектора. Освен болестите, сериозни трудности имат с реализацията си овцевъдите. С тях и с млекопреработвателите са проведени вече доста срещи през годината, трудната реализация на пазара е довела до компенсация за тези, които са се заявили в обвързаното производство, но не всички изпълняват регламентите. Според министър Порожанов, проблемът ще продължи и догодина, а повечето от овчите млечни продукти отиват за износ. С кравето мляко подобен проблем няма.     Порожанов заяви още, че регламентите в новата селскостопанска политика на ЕС създава доста въпроси, а една от болните теми са . Според него, намаляването на субсидиите само до базовото плащане и то с два пъти и половина намаление на таваните, ще се отрази не само на българското, но и на европейското земеделие и конкурентноспособността и затова темата се поставя на редица срещи с министри и се дискутира във всички европейски страни. Той се надява ЕК да се съобрази с тези мнението, че таванът трябва да се определя от всяка отделна страна спрямо нейните анализи. \r\nПреди да дойде на форума, министър Порожанов се отби в магазин от голяма търговска верига в Пловдив, за да участва в инициативата \" \" и чрез медиите призова потребителите да го направят, още повече, че вкусовите качества на българските продукти са безспорни.\r\nГодината е към края си, министър Порожанов отбеляза, че сушата в Северна и Западна Европа през лятото ни е пощадила, затова пък валежите през юли снижиха показателите на добива на пшеница. Оказаха се, обаче, полезни за царевицата и слънчогледа, които тази година са в повече от предишни. Като най-голям проблем в селското стопанство 2018 ще се запомни с болестите по животните, каза още министър Порожанов.  \"Сега успяваме да решим един по-голям проблем, какъвто е африканската чума при свинете\", посочи той, като подчерта, че досега се срещат само единични случаи, но една епидемия би имала сериозен икономически ефект.", "date": "2018.11.29", "title": "През декември Порожанов свиква Съвета по животновъдство заради проблемите в сектора"}
{"url": "https://www.actualno.com/society/blokirani-sa-porychkite-za-zimno-poddyrjane-v-cjalata-strana-news_708999.html", "text": "  Блокирани са за пътно поддържане – превантивно, зимно, текущо и аварийно, в цялата страна, без изключение, потвърдиха за от Агенция „Пътна инфраструктура“ (АПИ). Общата прогнозна стойност на обявените процедури е 475,5 млн. лева без ДДС.     Общо 28 жалби са подадени в Комисията за защита на конкуренцията (КЗК) жалби срещу . Обжалва се наред – както обявленията, така също и разясненията, дадени от възложителя. По всички жалби е поискана временна мярка „Спиране на процедурата“. . А по визираните оплаквания тя още не се е произнесла, само е спряла процедурите.  Сред подалите протестите има фирми-рекордьори.\r\nНаскоро създадената фирма \"Ика – 2М\", еднолична собственост на 70-годишния Иван Добрев Митев от Ямбол, е подала общо 11 жалби. Атакувала е пътното поддържане в всичките шест планови района на страната.\r\nС 5 жалби след нея се нарежда „Алфа билд инженеринг“ ЕООД на . Тя не е протестирала само срещу процедурата за Североизточния район.    Има и редица жалби, с които е атакувана по една поръчка в район, всеки от който обаче се състои от няколко области.   \r\nИ тъй като има договори, които би следвало вече да са изтекли, попита Агенция „Пътна инфраструктура“ кой ще изпълнява пътното поддържане докато сключат нови договори. \" Агенция „Пътна инфраструктура\" предприе необходимите действия за сключване на и зимно поддържане на републиканските пътища, които приключват в следващите месеци. Срокът на договорите е удължен до подписването на нови с участниците, определени за изпълнители след проведените процедури по ЗОП. Тези мерки са предприети заради блокирането на обществените поръчки от жалби пред Комисията за защита на конкуренцията \", отговориха от АПИ.\r\nОт там уточниха, че . До сключването на нови договори републиканските пътища в тези области ще се поддържат от същите дружества, които и в момента, и през миналата зима са отговаряли за републиканската мрежа в конкретната област.   От Агенцията уточняват, че \"основателността на жалбите е от компетентността на КЗК като орган по обжалване и съответно на Върховния административен съд - като касационна инстанция\".", "date": "2018.11.29", "title": "Блокирани са поръчките за зимно поддържане в цялата страна"}
{"url": "https://www.actualno.com/europe/rekorden-broj-migranti-ot-strani-izvyn-es-do-velikobritanija-news_709021.html", "text": "  Броят на мигрантите от страни извън ЕС до Великобритания достигна най-високото си ниво от 2004 г. насам и възлиза на 248 000 души. Това се съобщава в доклад на Управлението по национална статистика на Обединеното кралство (ONS), предаде БГНЕС.     Според него се наблюдава и ръст на миграцията на работници и студенти, особено от азиатските страни. Според социолозите обаче броят на мигрантите от ЕС до Обединеното кралство е достигнал най-ниската стойност от 2012 г. насам - само 74 000 души. Броят на гражданите на ЕС, които идват да работят в Обединеното кралство, продължава да пада.   По-рано премиерът на Великобритания Тереза Мей в интервю за Дейли Маейл заяви, че Великобритания ще може да намали нивото на имиграцията, като прекрати свободното движение на гражданите от Европейския съюз.", "date": "2018.11.29", "title": "Рекорден брой мигранти от страни извън ЕС до Великобритания"}
{"url": "https://www.actualno.com/curious/stanimir-gymov-s-emocionalna-izpoved-jena-mu-go-izostavila-zaradi-news_709011.html", "text": "         \"Не ги наричам депресии. Това е диагноза в крайна сметка, много сериозно нещо е депресията... Тъгата... Има и самосъжаление понякога... И си казваш: \"Защо пък сега на мен?!\" Много бързо излизам от тези състояния. Гледам да не се подчинявам на тези неща. Плюс това като имаш много приятели около себе си, прекрасна работа и нямаш време... В крайна сметка то е въпрос на его\" , споделял е Станимир Гъмов.   Актьорът не е изтъквал конкретните причини, поради които периодично затъва в блатото на негативните чувства. В артистичните среди се коментира, че вероятно поводи в миналото му са били моментите на безпаричие в семейството. В един такъв момент актьорът все пак успял да се вземе в ръце и намерил изход от безизходицата. Цяло лято бил общ работник на строеж. Гъмов не се срамува да си го признае. \"От бачкане не ме е страх. Трудил съм се на строеж. Носехме, мъкнехме, стъргахме, грундирахме – по 10 часа на ден\", признава той. От тогава той помни и забавна случка. Стъпил на тухла четворка, за да маже с грунд по-нависоко, но взел, че паднал и изсипал кофата върху себе си. \"Станах червен... Как се маха ли?! С времето\", разказва Гъмов с емблематичното си чувство за хумор.  Моментите на финансови затруднения със сигурност са били неприятни за актьора, но това, което го мъчело години наред, а и днес има своето отражение върху емоционалното му състояние, е раздялата с жена му Ани. Той не е споделял причините за нея, но пък е признавал, че чувства силна вина за разрива помежду им. В арт съсловието се мълви, че причината е злоупотребата му с алкохола и бохемските компании, с които пирува до зори. Днес двамата са запазили добри отношения и си поделят грижите за сина им Иван, пише \"Уикенд\".\r\nА Станимир Гъмов, както се убеждават всяка делнична вечер и зрителите на VIP Brother,, е изключително забавен. Ръси шеги и споделя житейски истории, почти изигравайки ги като скеч. Както веднъж, малко преди да влезе в Къщата, актьорът сподели, че се крил, за да не влезе в казармата. \"Ако не ме бяха приели за актьор, може би щеше да ми се наложи да отида в казарма и това съвсем да обърка нещата... Аз се крих до 30 години. Търсиха ме много упорито, непрекъснато дишаха във врата ми, но вече бях във ВИТИЗ.\"    ", "date": "2018.11.29", "title": "Станимир Гъмов с емоционална изповед, жена му го изоставила заради..."}
{"url": "https://www.actualno.com/showbusiness/oshte-pet-jeni-obviniha-luk-beson-v-seksualen-tormoz-news_709000.html", "text": "  Френското правосъдие получи нови свидетелства относно сексуалните посегателства на режисьора Люк Бесон спрямо негови сътруднички и познати, предаде Франс прес, цитирани от \"Дарик\".     Агенцията изтъква, че към обвиненията на белгийско-холандската манекенка и актриса Санд ван Рой, предявени през месец май тази година, са се прибавили показанията на още пет французойки.За недопустимото поведение на Бесон съобщиха две сътруднички в ръководената от него компания \"Европакорп\", две бивши студентки от киноцентъра на Бесон и манекенката Карин Изамбер, единствената от пострадалите, която излезе с името си.   По отношение на една от тъжителките, бивша сътрудничка на Бесон, били предприети три пъти действия, които могат да се характеризират като секс по принуда. Всички събития, включени в новите обвинения на Бесон, датират от периода 1995-2016 година.\r\nБивша студентка от киноцентъра на Бесон, разположен на територията на компанията му \"Европакорп\" в департамента Сен Дени, е дала показания в полицията в средата на месец юли.  Тя е била подложена на сексуални посегателства през 2016 година, когато е провеждала стаж на снимачната площадка на филма \"Валериан и градът на хилядите планети\".\r\nФранс прес припомня, че през месец май тази година манекенката Санд ван Рой подаде иск срещу Бесон с твърдение, че е била изнасилена от него в парижки хотел. Впоследствие тя предяви и допълнителни обвинения срещу режисьора.   ", "date": "2018.11.29", "title": "Още пет жени обвиниха Люк Бесон в сексуален тормоз"}
{"url": "https://www.actualno.com/society/mvnr-ukrainecyt-ot-bylgarski-proizhod-zadyrjan-v-kerchenskija-proliv-njama-bylgarsko-grajdanstvo-news_708997.html", "text": "  Министерството на външните работи на Република България още вчера бе уведомено, че украински гражданин от български произход на служба в украинската армия е сред задържаните войници на борда един от трите кораба, опитали се да преминат Керченския пролив, съобщават от МВнР.     По информация на кмета на родното му село той няма българско гражданство. Данни, че въпросният човек е български гражданин, няма и в информационните масиви в България.   Страната ни ясно е заявила, че настоява за незабавно освобождаване на всички моряци от трите украински кораба.\r\n\"Ако при допълнителни проверки се установи, че задържаният е и български гражданин, ще му осигурим консулска защита. Българското генерално консулство в Одеса е във връзка с кмета на родното село на украинския войник от български произход\", посочват още от дипломатическото ни ведомство.  ", "date": "2018.11.29", "title": "МВнР: Украинецът от български произход, задържан в Керченския пролив, няма българско гражданство"}
{"url": "https://www.actualno.com/curious/samo-za-jeni-3-prichini-da-probvate-seks-s-po-mlad-myj-news_709005.html", "text": "  Случвало ли ви се е да имате афера с по-млад мъж? Живеем в модерни времена и вече възрастта няма значение. Разбира се, отношенията с по-млад мъж могат да имат както отрицателни, така и положителни страни. Но нека се фокусираме върху плюсовете.         Нали знаете приказката: „Който си го може, си го може“. Ами точно така е! Можете да се изненадате колко добре се справя младокът в секса. Всичко е до усещане, е разбира се и до опит, пише beu.bg. Не се заблуждавайте, че малкият няма достатъчно... Понякога външният вид лъже.   Няма какво да се лъжем, това, че някой млад секси мъж е избрал точно вас си е голям комплимент. Ще се отрази добре на самооценката ви занапред. Вече ще имате допълнителни бонус точки, че сте привлекателна за всички мъже, независимо от възрастта    Да, с тях ще имате всичко това! Не е тайна, че повечето млади мъже са си по-издръжливи, по-разкрепостени и енергични. Ами защо пък да не се възползвате! Нападайте смело или пък се оставете да бъдете „нападнати“.    ", "date": "2018.11.29", "title": "Само за жени: 3 причини да пробвате секс с по-млад мъж"}
{"url": "https://www.actualno.com/velikotarnovo/zonta-interneshynyl-chestva-100-godini-news_709023.html", "text": "  Преди сто години малка група жени се събират в Ню Йорк, с визията да помогнат на всички жени да реализират по-голяма равнопоставеност, като използват индивидуалния си и колективен опит в услуга на своята общност.     Тяхната визия става Зонта Интернешънъл (Zonta International), организация, която е нараснала до повече от 29 000 членове в 63 държави по света, работещи заедно, за да превърнат равенството между половете в реалност за жените и момичетата по целия свят.\r\nДнес Зонта е световно обединение на жени с мисията за чест и овластяване на жените чрез правно застъпничество и като им служи. Работи за свят, в който правата на жените са разпознати като човешки права. Свят, в който всяка жена може да изяви своя пълен потенциал. Свят, в който жените имат равни възможности с мъжете, за да определят настоящето и бъдещето. В такъв свят жените няма да се страхуват от насилие.   На 8 ноември 2019 г. Зонта Интернешънъл ще отпразнува стогодишния си юбилей. По този повод организацията реализира празнична програма, която започва от 2018 г. в Йокохама, Япония и завършва през 2020 г. в Чикаго, САЩ.    На специална пресконференция на 27 октомври 2018 г. В пресконференцията взеха участие Красимира Косева – президент на Зонта клуб – Велико Търново, д-р Йорданка Томова - вицепрезидент на клуба, Дешка Рачевец – основател и и директор на Район 05, Ели Александрова, арх. Румяна Брайнова, Галя Банкова и Дарина Узунова. Зонта-клуб Велико Търново е основан на 28 октомври 2002 г. Той е сред най-добре работещите клубове и инициатор на приза “Кавалер на жълтата роза”.\r\nКлубовете на Зонта в България, Македония и Румъния – район 05 на Област 30, обединяват жени, изявени в своята  професия, които  работят за  издигане статуса на жените, за  защита на правата им и овластяване. Те ще участват както в общите мероприятия, така и в местните  изяви на ниво клуб.\r\nВ знак на уважение към Зонта Интернешънъл и по повод 100 годишнината в дейността на организацията, семейството на големия български писател Йордан Радичков дарява 100 тона книги в подкрепа на инициативата \"Образование за бъдещето\". Дарението включва художествена, специализирана и  научна литература, която чрез клубовете в България ще достигне до различни читалища, училища и университети. – заяви г-жа Косева. в богатата и разнообразна тържествена програма на Зонта Клубовете в България, Македония и Румъния, посветена на 100 годишния юбилей, бяха представени от г-жа Дешка Рачевец, както следва:   . Представя дейността на  клубовете на Зонта в България, Македония и Румъния. Стартира във Велико Търново на 27 ноември 2018 г., след което ще бъде експонирана в градовете София, Пловдив, Стара Загора, Бургас, Варна, Русе, Скопие, Букурещ, Плоещ и Валей Праховей. през м. март 2019 г. в гр. Стара Загора. Конференцията се организира в партньрството с Община Стара Загора. Тя е посветена на проблемите с насилието, трафика и миграцията: „Кибер престъпление срещу жени и момичета – новата форма на насилие“; „Жените на Балканите – най-честите жертви на трафик на хора в ЕС“; „Край на бедността -  цел №1 в целите за устойчиво развитие на ООН“; „Социален статус на  жените на Балканите в следващите 100 – предпоставки  за подобряването“. В Конференцията ще участват  говорители и модератори от Зонта Интернешънъл, ООН, жени-евро депутати и др. жени на ръководни и обществено-политически постове, както и други неправителствени организации със сходна дейност. - което ще съдържа информация за 100 жени с принос към историята на организацията, техните постижения и роля за развитието на нашия свят. Книгата ще  представлява луксозно издание, отпечатано от издателство „Фабер“, и ще бъде представена официално във всеки град със Зонта клуб. – маратон с леки автомобили, пилотирани от жени Зонтианки. Колите ще преминат през 11-те градове със Зонта клубове в трите държави. Автомаратонът ще тръгне от  Скопие и  ще завърши в гр. Велико Търново с посрещане на участниците и пресконференция за  финала. който проследява всички важни събития не само у нас, но и по света в юбилейната за Зонта година.  Календарът ще съдържа снимки на рисунки от проекта на Зонта клуб Варна „Свободата да бъдеш“ ще посочи всички важни дати на Зонта, за клубовете и 100 годишнината на организацията. съвместно  с Министерството на транспорта и съобщенията и Националния филателен съюз. на момичета и млади жени, които да бъдат подпомогнати в тяхното развитие. \r\n\" – отбеляза г-жа Ели Александрова. -  са:   Месец ноември 2018 г. – пътуваща изложба „Зонта алея на развитието на статута на жената за последните 100 години“;\r\nМесец декември 2018 г. - серия образователни лекции в училищата по темата за насилието над жени и  противодействието срещу  него, свързани с проекта „Училище  на  живота“; залепване  на  стикери „НЕ на насилието над жени“ в автобусите  на  градския  транспорт; организиране на национален лекоатлетически турнир на стадион „Ивайло“ под надслов „Заедно  срещу  насилието“, съвместно  с община Велико Търново и Спортен клуб „Етър Академик“; раздаване  на торбички в супермаркетите в гр. Велико Търново с логото  на годишнината.\r\nМесец февруари 2019 г. – проект „100 х 100 по здрави“, включващ организирането на безплатни прегледи в кабинетите кардиологичен, очен и гинекология;\r\nМесец март 2019 г. - официално честване  на  8 март - деня  на Зонта с коктейл и връчване на приза „Кавалер на жълтата  роза“ за най-добър партньор. Жълтата роза е символ на фондация Зонта Интернешънъл, която подкрепя дейността на организацията в световен план; Участие в националната Балаканска конференция в гр. Стара Загора, посветена на проблемите с насилието над жени, трафика и миграцията;\r\nМесец април 2019 г. - поставяне на пейки на оживени      туристически места и женски  фигури, емблема и знак на 100 г. Зонта Интернешънъл; залесяване на 100 дръвчета „Грийн Зонта“;   Месец май, 2019 г. - пленер със студентки и ученички с изложба от творбите им, посветени на жената майка - социално активна личност; серия образователни лекции по проекта „Училище на живота“ за правата на жените и децата, защитата и противодействие на отрицателните явления в училища, медицински  колеж, ВТУ, Военен Университет и  др.\r\nМесец юни 2019 г. – провеждане на инициативата „Бяло  лято“ със серия от мероприятия за популяризиране на 100 годишнината; представяне на юбилейната  пощенска  марка 100 години Зонта.\r\nМесец октомври 2019 г. - посрещане във Велико Търново на участниците в Балканския маратон с леки автомобили.   \r\nМесец ноември 2019 г. - дни  на активност „Не  на  насилието“, които включват символично осветяване на крепостта Царевец в жълта светлина и представянето на  книгата  „Аз съм ...“.  ", "date": "2018.11.29", "title": "Зонта Интернешънъл чества 100 години"}
{"url": "https://www.actualno.com/healthy/v-cjalata-strana-zapochvat-proverki-za-nikulden-news_709027.html", "text": "  Във връзка с предстоящия празник Никулден, Българската агенция по безопасност на храните (БАБХ) стартира извънредни проверки на обекти за производство и продажба на риба и рибни продукти в цялата страна. Контролните органи на БАБХ ще извършват инспекции от 3 до 7 декември. Тематичните проверки за Никулден са свързани с по-интензивното предлагане и търсене на храни за празника и ще се проведат съвместно с Изпълнителната агенция по рибарство и аквакултури и Комисията за защита на потребителите, съобщиха от БАБХ.     По време на засиления контрол ще бъдат проверявани водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, и заведения за обществено хранене. При проверките инспекторите ще следят за наличие на системи за управление безопасността на храните, сградов фонд и оборудване, съответствие с изискванията за етикетиране, срокове на годност и температура на съхранение.   С инспекциите се цели ограничаване и недопускане продажбата на риба на нерегламентирани места, както и на риба с неустановен произход, за да се гарантира здравето на потребителите и безопасността на храните, както и да се предотвратят нелоялни практики и злоупотреби на недобросъвестни търговци.\r\nБАБХ призовава хората да купуват риба от регистрирани обекти, за да не се излагат на риск.  Съвети към потребителите при закупуване на прясна риба:\r\nВърху повърхността на прясната риба има много тънък слой слуз, ако слузта е обилна, а слоят плътен, това означава, че рибата е престояла по-дълго време. Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо.   ", "date": "2018.11.29", "title": "В цялата страна започват проверки за Никулден"}
{"url": "https://www.actualno.com/politics/bojko-borisov-pristigna-na-poseshtenie-v-maroko-news_709002.html", "text": "  Министър-председателят Бойко Борисов пристигна на официално посещение в Кралство Мароко. Той беше посрещнат лично от премиера на Кралството Саад Еддин Ел Отмани.     По-късно двамата министър-председатели ще проведат среща на четири очи, на която ще обсъдят задълбочаването на двустранните отношения и новите възможности за сътрудничество в различни области от взаимен интерес, съобщиха от правителствената пресслужба. В Рабат българският премиер Бойко Борисов ще разговоря и с председателя на Камарата на съветниците (Горната камара) в мароканския парламент Абделхаким Беншамаш. След срещата министър-председателят Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на ЕС.   В делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов.", "date": "2018.11.29", "title": "Бойко Борисов пристигна на посещение в Мароко"}
{"url": "https://www.actualno.com/europe/albanija-e-po-blizo-do-es-sled-odobren-doklad-za-integracijata-j-news_709041.html", "text": "  Европейският парламент прие доклада за интеграцията на Албания в ЕС.     Новината бе съобщена от законодателят Таулант Бала от Социалистическата партия, който оглавява албанската делегация, предаде Plusinfo   В социалната мрежа Twitter той пише, че докладът е изготвен от евродепутата Кнут Флекенщай и че ЕП е подкрепил препоръките за започване на преговори между Албания и ЕС.\r\n„Европейският парламент гласува доклада за 2018 г. с 459 гласа „за“ в полза на Албания. Докладът напълно подкрепя препоръките на Европейската комисия, които позволяват започването на преговори, пише Бала.  112 гласуваха против доклада, докато 62-ма депутати се въздържаха.", "date": "2018.11.29", "title": "Албания е по-близо до ЕС след одобрен доклад за интеграцията й"}
{"url": "https://www.actualno.com/starazagora/alternativno-reshenie-za-bedechka-i-vylkyt-sit-i-agneto-cjalo-news_709044.html", "text": "  Сагата с „Бедечка“ продължава повече от 60 години и сполучливо е наричана българският „Пиемонт“. Кой е крив и кой е прав, обществеността може и да разбере някой ден, може и да не разбере. Това е един от емблематичните казуси, даващи илюстрация как наследени от соцпериода проблеми, водят до „непримирим“ конфликт между субективното право на индивида и обществения интерес.     Безспорно районът е уникален за Стара Загора със своята растителност, но през последните години там вече се построиха няколко големи жилищни обекта. Последното изменение на Общия устройствен план (ОУП) от септември 2017 година предвижда частните парцели в северната част да бъдат отчуждени и там . Проблемът е, че това решение засяга голям брой собственици и всеки от тях ще търси начин да може да се възползва от собствеността си или да получи справедливо обезщетение. Най-големият проблем е че говорим за над 154 340 кв. метра земя намираща се в рамките на градът и до скоро там е можело да се построят високи сгради.\r\nСред всички попаднали в оплетения казус е и един обикновен човек от Стара Загора, наследник на съвсем малка част от имотите в „Бедечка“ – Петко Стамов, който не губи вяра, че неговото лично право на собственост, може да съществува безконфликтно както с публичния интерес на старозагорци да се наслаждават на красива зелена зона, така и с този на „зелените“ да запазят рядката флора и фауна.\r\nПетко и лелите му са собственици на общо 7 декара в Бедечка, бивши „бахчи“ – изхранвали няколко български рода по времето на Османската империя. Истината е, че сагата за тази земя датира дълго преди 20-ти век. Ако сме информирани за уредбата на османските градове, бихме знаели, че „бахчите“ са неотменна част от всеки османски град. Най-общо, те са част от периферията на османските градове, където обикновено са живеели бедните християнски общности и преселниците . По този модел и соц. управлението раздава за частно ползване и нивите в сегашния софийски квартал - Кръстова Вада преди години.  Стамов възстановява земята си с решение на Върховния административен съд, никога не е получавал никакво обезщетение за извършеното отчуждаване през 60-те години на 20-ти век.\r\nВ светоусещането на Петко „Страсбург е далече и Бойко е високо“, но той не губи вярата си, че общественият интерес на старозагорци може да бъде защитен по много по-успешен начин от този, който се опитва да се наложи в момента и в същото време,  земята на дедите му да се превърне в гордостта на града (служейки на старозагорци, по начина подобен на този, който го е правила през годините преди Освобождението).\r\nВече публично се обсъжда фактът, че приемането на ОУП, според който трябва да се отчуждат 100% от частните имоти в Бедечка е само началото на войната и крайният резултат след като приключат съдебните битки и след като се произнесе съдът в Страсбург вероятно ще е фалит на община Стара Загора. Публичен е и фактът, че засегнати от новия ОУП са предимно дребните собственици като Петко, а не бизнесът, влезнал в проекта със спекулативни цели. Най-вероятното развитие е, че общината няма да успее да отчужди имотите в близко бъдеще, но и няма да позволи на собствениците да го подържат – на имоти е факт от няколко месеца. Не трябва да се изключва вероятността, че в тази ситуация теренът ще продължи да се превръща в свърталище на наркомани и е потенциална опасна зона за Стара Загора, каквито са една голяма част от неподдържаните зелени площи в големите градове.    Петко Стамаов не иска обезщетение за 7-те си декара земя, което според пазарните цени никак няма да е малко. Петко иска земята на дедите му да се превърне в перлата на Стара Загора и е намерил решение, което да помири обществения интерес на съгражданите му с частния на роднините му, и което ще извади общината от една много затруднена ситуация – да не може да изпълни решенията, които е приела.\r\nС помощта на архитекти той предлага проект, според който може да се създаде красив парк, да се запази съществуващата флора и фауна и да се даде възможност на наследниците да ползват донякъде имотите си. Предложението на Стамов е да се създаде жилищен комплекс в паркова среда по подобие на много европейски градове, който ще осигури на старозагорци достъп до модерна и екологична жилищна среда. Според изчисленията на експерти, за реализацията на този проект общината ще похарчи над три пъти  по-малко средства от тези, които са необходими за изпълнението на сегашния ОУП. Няма да има нито едно отсечено дърво, старозагорци ще имат един от най-красивите паркове в държавата, а наследниците на бившите „бахчи“ ще  бъдат горди с това, което ще оставят за бъдещите поколения на съгражданите си. С две думи „и вълкът сит и агнето цяло“.\r\nЗа съжаление, идеализмът на Стамов вероятно е обречен на провал. Неговата инициатива няма да допадне на никой – нито на роднините му, много от които няма да имат възможност да ползват озеленените имоти, нито на общината – живееща със съзнанието, че проблемът е решен, нито на зелените активисти, които вероятно ще видят поредния „подмолен инвеститорски“ план.   Въпреки всичко, Петко продължава да вярва, че „кръвта вода не става“ и ще успее да убеди роднините си, че трябва да отстъпят в името на обществения интерес, както и че бидейки откърмен в любов към българската природа и почитайки паметта на дедите си, ще успее да намери общ език с представителите на зелените организации и ще ги убеди, че ако се изпълни неговото предложение няма да има отсечено нито едно дърво.\r\nТози идеализъм на Петко удивително напомня на фразата, изречена от хаджи Марко в „Под Игото“ – „Лудите, лудите - те да са живи!...“, която илюстрира философията на Априлското въстание.\r\nРезонен е въпросът дали е възможно спасението на България от грозящата я морална и демографска криза да дойде не в резултат на  усилията на т.нар. българските юпита, а  да стъпи именно на плещите на хора като Петко, които пазят духа на патриархалния морал от Възраждането, които горещо любят държавата си и знаят корените си? Разбира се има много възможни гледни точки как може да се реши този казус, но е необходимо хората и управата да си зададат въпроса дали искат да спорят и да се съдят и то с години или биха предпочели да пристъпят към един по прагматичен подход, където всички правят компромиси, но в крайна сметка вървим напред.", "date": "2018.11.29", "title": "Алтернативно решение за Бедечка – и вълкът сит, и агнето цяло"}
{"url": "https://www.actualno.com/politics/goresht-spor-i-biseri-v-parlamenta-zaradi-semejnite-pomoshti-za-deca-news_709013.html", "text": "  Размерът на помощите за деца, залегнали в параметрите на бюджета за 2019 г., отново противопостави управляващи и опозиция в парламента.     Причината – предложението на БСП, което предвижда млади родители, които са се осигурявали две години назад, да получават еднократна помощ при раждане на второ и трето дете в размер на 10 минимални заплати или възлизаща на 6 400 лв.   На предложението остро възрази бившият вицепремиер по демографската политика и настоящ депутат от „Обединени патриоти“ Валери Симеонов.\r\nСпоред него с предложението си опозицията насажда в обществото погрешно становище, че с материално стимулиране може да се справим с демографския проблем.  „По никакъв начин не съм съгласен, че с помощи за деца и материално стимулиране ще се увеличи раждаемостта“, категоричен бе Симеонов.\r\nБившият вицепремиер направи интересно изказване, в което се обяви за \"състоятелен човек, който е по случайност в политиката\". Както е известно, той беше освободен от поста, след като обиди майките на деца с увреждания, наричайки ги \"кресливи жени\" с \"уж болни деца\".   Според Виолета Желева от БСП с материалното стимулиране не се изчерпват мерките срещу демографския проблем, но то може да бъде една от тях.    „Проблемът е комплексен. От години ние правим кръгли маси, конференции и създаваме документи, но всъщност виждаме България на къде вървим. Продължаваме да искаме да решим проблема с кръгли маси“, възрази Желева.\r\nВ крайна сметка предложението на опозицията не срещна подкрепа и бе отхвърлено.", "date": "2018.11.29", "title": "Горещ спор и бисери в парламента заради семейните помощи за деца"}
{"url": "https://www.actualno.com/curious/dneven-horoskop-za-30-noemvri-news_709047.html", "text": "        Този петък ще имате крещяща нужда от промяна. Като се почне през прическата, местоработата, та до местоживеенето. Помислете добре преди да действате. Поискали сте съвет, но това което ви казват не ви харесва. Имате пълното право да не приемате думите на другите, но не забравяйте да благодарите за отделеното време.   Изобщо не сте отговорни за всички беди, които се случват по света. Бъдете по-снизходителни към себе си и се радвайте на живота.     Днес ще ви е трудно да разбирате околните, а и те вас. Дано не ви предстоят сериозни задачи за изпълнение. Ако е възможно ги отложете за другата седмица.    Понякога трябва да си вземем почивка, преди да е станало прекалено късно. Ако не се чувствате добре не се колебайте да и тръгнете по-рано от работа. Някой ще ви предложи сложен въпрос за решаване, който не е ваша работа. Вие, обаче не сте на изпит и не сте длъжни да оправяте ничии проблеми.   Най-важните неща за изпълнение отметнете през първата част от деня. След обяд ще сте прекалено разсеяни и уморени за каквато и да било работа.    Противопоставянето на промяната няма да направи нещата по-лесни за приемане. Това е ден, в който да проявите вашата способност за адаптация. Спокойствието и премереността ще са най-важните ви качества през този ден. Не предоставяйте на никого удоволствието да ви извади извън нерви.    Този петък е добре да имате малко по-критично мнение за себе си. Прекалената самоувереност може да доведе до поредица от погрешни ходове от ваша страна. През този ден бъдете усмихнати и любезни, каквото и да се случва. Дори когато губим трябва да бъдем на ниво. А разплата винаги има. Този петък може да бъдете измъчвани от усещането, че сте направили грешка. Прекалено критични сте към себе си и скоро ще се уверите във вашата правота.", "date": "2018.11.29", "title": "Дневен хороскоп за 30 ноември"}
{"url": "https://www.actualno.com/games/spechelete-novata-biografija-na-ludmila-jivkova-news_708986.html", "text": "   Книгата представлява ултимативният биографичен разказ на дъщерята на бившия първи Тодор Живков.     В центъра на този разказ е личната драма и трагедия на една жена, умряла с чувството, че е предадена, изоставена и излъгана, дори от собствения си баща, а смъртта ѝ и до днес продължава да буди загадки.\r\nАко искате да разберете повече за живота на Людмила Живкова, можете да спечелите 1 от 5 книги, които подаряваме. За да участвате в играта ни, Напишете отговора си под формата на коментар с Facebook профила си под тази статия. . Победителите ще бъдат избрани на лотариен принцип на 10 декември и ще бъдат обявени в сайта ни.  ", "date": "2018.11.29", "title": "Спечелете новата биография на Людмила Живкова"}
{"url": "https://www.actualno.com/society/kakvo-shte-byde-vremeto-prez-dekemvri-news_708965.html", "text": "  Тази година през декември се очаква средната месечна температура да бъде около и под нормата, която в Северна България и високите полета е 0-1˚, в Горнотракийската низина – 2-3˚, по Черноморието и в най-южните райони – около 4˚, в планините — от минус 8 до минус 3°. Най-ниските температури през месеца ще бъдат между минус 15° и минус 10°, а най-високите – между 10° и 15°.     Месечната сума на валежите ще бъде около нормата, която в по-голямата част от страната е между 40 и 60 л/кв.м, в планините и най-южните райони – между 70 и 120 л/кв.м. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Марияна Попова.   Месецът ще започне без валежи, със спокойно, но студено време. Ще бъде предимно слънчево, но на много места в равнинната част от страната и в котловините сутрин ще има мъгла или ниска облачност, а в отделни райони те ще се задържат по-дълго. В Северна България ще има снежна покривка и дневните температури ще остават под нулата. Все пак тенденцията е към затопляне, по-чувствително ще е в планинските райони. Около средата на първото десетдневие се очаква промяна на циркулацията и до края на периода вероятността за валежи е голяма; ще има и дъжд, и сняг. В края на десетдневието температурите ще се понижат.\r\nПрез повечето дни от второто десетдневие ще преобладава облачно време, с намалена видимост в равнините, с температури около и под нормата. Превалявания ще има главно в началото на десетдневието. Повече слънчеви часове ще има в планините и планинските райони около средата на периода. През втората половина от десетдневието слабо ще се затопля.  Към края на второто и в началото на третото десетдневие отново има повишена вероятност за валежи, предимно от сняг. В средата на десетдневието (около Коледа) изгледите са за време без валежи, а впоследствие ще започне повишение на температурите, но отново с валежи.", "date": "2018.11.29", "title": "Какво ще бъде времето през декември?"}
{"url": "https://www.actualno.com/politics/bez-promjana-na-partijnite-subsidii-obeshtanie-na-premiera-ne-beshe-spazeno-news_709028.html", "text": "  Народните представители гласуваха набързо и без да променят размера на партийните субсидии. Това стана по време на обсъждането и приемането на второ четене на бюджета за 2019.     97 депутати гласуваха \"за\" запазването на парите на партиите в размер на 11 лв. за получен глас на последните избори. 46 депутати бяха против, а трима се въздържаха.   Текстът мина без нито едно изказване от трибуната, било то за, или против.\r\nГЕРБ не направиха предложение в унисон с позицията на техния лидер Бойко Борисов.  Самият той преди седмица, при гостуването си при Слави Трифонов коментира темата, като декларира готовност да предложи намаляване на държавната субсидия за политическите партии.\r\nВсе пак трябва да се отбележи, че премиерът не скри резервите си, че такова намаляване на партийните пари крие рискове за партиите, които ще станат зависими от олигарсите.   \"Има риск, голям при това от този ход, но аз мога да поема ангажимент и ще го предложа. Ще го предложа. Но всеки от нас, политик, водещ или всеки останал трябва да знае пред какви рискове се изправяме.    Затова според мен субсидията не е голяма, но пак казвам, щом така е решено, ще го предложа, да видим какво ще стане\", каза тогава в тв предаването Борисов. Такова предложение обаче нямаше.", "date": "2018.11.29", "title": "Без промяна на партийните субсидии, обещание на премиера не беше спазено"}
{"url": "https://www.actualno.com/moresport/kobrata-zalojil-za-sebe-si-sreshtu-furi-i-spechelil-100-000-leva-news_708967.html", "text": "  Най-добрият български ьор направи интересно разкритие за мача си с Хюи Фюри. В края на октомври Кобрата се поздрави с победа, след като би по точки британеца пред пълната \"Арена Армеец\" в София.        Софиянецът даде интервю за Канал 3. Там той коментира предстоящия мач между , който ще се играе на 1 декември в Лос Анджелис. \"Мога да кажа, че Фюри ще загуби, Уайлдър ще победи, но няма да му е лесно. Тази прогноза не е 100% сигурна. Хората да внимават как залагат. Но определено Уайлдър ще победи според мен. Видяхте и прогнозата между мен и Фюри, и залозите. Много хора заложиха за мен и победиха. И аз включително заложих, и само от залог спечелих към 100 000 лева за мен\", каза Кобрата.  Подобна е и техниката на непобеждавания Флойд Мейуедър. Американецът има 50 победи от 50 мача в професионалния бокс, а в голяма част от срещите си е залагал далеч по-крупни суми за своя победа.   В същото време феновете на Кубрат Пулев с нетърпение очакват следващия му мач. Къде и кога ще се бие българина може да видите в този материал на .    ", "date": "2018.11.29", "title": "Кобрата заложил за себе си срещу Фюри и спечелил 100 000 лева"}
{"url": "https://www.actualno.com/interview/oratnica-grupata-kojato-proslavja-bylgarskija-folklor-v-evropa-news_709042.html", "text": "   На 30 ноември в Mixtape 5 обичаната българска група \"Оратница\" ще представи третия си студиен албум Alter Ethno. Преди това Дияна, Ася, Християн и Бъни подгряха публиката в страната с първото си национално клубно турне от една година насам. Бандата се връща на клубната сцена след последния си европейски тур през декември 2017-а, последвано от цяла година отсъствие, в което се фокусираха върху записите на третия си студиен албум, както и върху съвсем нови музикални проекти.       През изминалата година \"Оратница\" бяха посланик на българската музика в поредица събития, свързани с Европредседателството, а през месец септември изправиха на крака Зала Арена Армеец на откриването и гала церемонията на Световното първенство по художествена гимнастика.  Какво споделиха те пред , четете в следващите редове!     Когато правиш това, което искаш истински, а именно да правиш музика с отворено сърце и душа - не е трудно. :) Няма да лъжа, че пътят ни беше труден и изпълнен с различни препятствия, но истината е, че с много желание и търпение постигнахме целта си. :) Никоя дейност, в която има смисъл, не е лесна за правене. Освен лежането - а в него има много смисъл. В новия ни албум сме дали всичко от себе си, което можем да дадем на този етап. Както казва нашият приятел Венци Такев - \"Много труд е хвърлено!\"     Доста труден беше пътя до тук, а и продължава да е. Различни пречки и препятствия с времето са се появявали във всякакво естество и се радвам се съумяваме да ги прескачаме, заобикаляме и преборваме. И да продължаваме да сме устойчиви.  Всяко нещо търпи развитие, а именно това е развитието на Оратница с всеки нов албум. Аз не смятам, че трябва да говорим за смяна на посока. За нас посоката е една и съща, защото винаги сме готови да разчупим рамките, да експериментираме във всеки следващ албум и да покажем нещо ново и иновативно! Би било скучно, ако е същото. От друга страна е предизвикателство да смесваш различни изразни средства, стилове, жанрове, и да не спретнеш горещо ястие, подправено с плодовете на лозето. Стараем се да бягаме от кича и посредствеността, но не ни е страх да опитваме - каквото и да ни хрумне.   В годините които минаха между издаването на последния албум и този, се случиха доста неща, които ни развиха. Мисля че е съвсем нормално, най -вероятно и следващите албуми ще са различни от този. Освен, ако не спрем на тово ниво, но сме съмнявам ;)  Музиката сама по себе си е приказка, всяка песен е история и всички песни правят една история, носи си го! Това беше идея на нашия приятел и мениджър Тим Гюбел, който живее в България от сто и трийсет години и още не е научил български като хората. Всеки народен текст може да се тълкува по различни начини. Това, че Радка налива вода може да означава много неща. Открихме, че ако свържем текстовете, те започват да разказват история: В наше село дойде чужденка. Наш Георги поиска да я вземе. Майка му пък не дава, но той удря една ракия и решава да премине реката и да я вземе. Сапунка от класа. :Р  Положителни, разбира се, интересно беше и сме горди... За мен беше голяма чест и щастие, че имах възможност да участвам на такова отговорно и важно събитие! Беше интересно да работим по определена задача на определена тематика. Беше като разгрявка, упражнение преди да започнем работа по албума. Беше интересно като експеримент за нас, имахме музикална задача там свързана с концепцията на цялото събитие. Трябваше да променим аранжиментите на песните и да ги синхронизираме по тематични прожекции и стана много добра комбинация.  Градовете, които посетихме до сега бяха Перник и Варна. Остават ни Велико Търново, Русе, Бургас и не на последно място голямата премиера на \"Alter Ethno\" в София (Mixtape 5) на 30.11!  Навсякъде ни приемат добре, аз се чувствам добре навсякъде, където пеем! Не мога да кажа точно. Хората са различни навсякъде, но в същото време еднакво ни се радват и ни подкрепят. Въпреки че пеем на български, реакцията на публиката пред нас не се различава в зависимост от националността. Понякога може да сме в някой български град и хората да ни гледат странно, а пък да свирим в някое незнайно градче в Полша примерно и от публиката да си късат ризите и да искат още и още музика. Хората отиват на концерт на живо, за да се разсеят, да се усмихнат, да се развълнуват - това е най-важното. Ние успяваме да постигнем емоцията. Имаме един лаф в групата \"хайде пак сме при клета майка Германия\", хаха :) Имали сме страхотни и незабравими концерти там, както по фестивали така и в клубове.  Определено приемат с радост там нашата музика, но и на доста други места извън БГ сме имали невероятно концерти, музиката няма граници, хората танцуват и се радват дори и да не разбират текста.   ", "date": "2018.11.29", "title": "\"Оратница\" - групата, която прославя българския фолклор в Европа"}
{"url": "https://www.actualno.com/football/v-katar-vadjat-seriozni-pari-za-da-zakarat-finala-v-doha-news_709033.html", "text": "   Финалният реванш между Ривър и Бока за трона в Копа Либертадорес може да се проведе в Катар. Столицата Доха е най-добре позиционирана в търга да приеме срещата, която така или иначе няма да бъде в Аржентина. Именно катарците са проявили най-голям интерес към организацията на сблъсъка. Отношенията на азиатците с КОНМЕБОЛ били чудесни, а и преместването на мача в Катар било най-доброто решение от финансова гледна точка.      В Доха вече гледат все по-сериозно към Мондиал 2022, на който са домакини. Освен това катарските авиолинии преди няколко седмици сключиха официален спонсорски договор с Копа Либертадорес, който предстои да влезе в сила през следващите години. Нещо повече, логото на катарците вече блести на екипите на Бока Хуниорс. Връзките на тази страна с Южна Америка са толкова развити, че догодина на турнира Копа Америка ще участва националният отбор на Катар, пише агенция \"Фокус\".   Но, разбира се, най-важна е финансовата оферта, която била по-добра от тази на Маями. Градът в САЩ е другият атрактивен вариант пред организаторите. Предложението от Доха обаче дори надвишава приходите, които щяха да приберат отборите, ако мачът се бе провел в Аржентина. Говори се, че Катар ще разпредели 10 милиона евро на участниците, като процент от тях ще бъде за КОНМЕБОЛ. Освен това Ривър, заради загубеното право на домакинство в реванша, ще бъде компенсиран с 2,5 милиона повече.\r\nВсичко това ще се прибави към наградите, с които конфедерацията КОНМЕБОЛ награждава финалистите - 3 милиона да играят и още 6 да го спечелят. Двата клуба ще имат по 40 свободни безплатни места за своите делегации. От всички най-много ще пострадат феновете. Повечето от тях няма да могат да пътуват за Катар.  ", "date": "2018.11.29", "title": "В Катар вадят сериозни пари, за да закарат финала в Доха"}
{"url": "https://www.actualno.com/vraza/ochakva-se-mezdra-da-izbere-10-te-naj-dobri-sportisti-za-godinata-news_708934.html", "text": "  12 отбора и 23 индивидуални състезатели са номинирани в класацията \"Спортист на годината\" в Община Мездра за 2018 година. Предложенията вече са направени и се очаква решението на комисия, назначена със Заповед на кмета инж. Генади Събков, да определи 10-те най-добри спортисти, 3-те най-добри отбора, както и треньор на годината.     За първи път тази година ще бъде избран и \"Спортист на гражданите на община Мездра\". Гласуването се извършва онлайн. Всеки може да даде своето предложение за спортист до 30 ноември 2018 година на фейсбук страницата на Община Мездра. За номинираните спортисти може да се гласува онлайн в периода от 1 до 18 декември 2018 г.   Официалната церемония по награждаването \"Спортист на годината\" е насрочена за 20 декември 2018 г. в ресторант \"Родина\" Мездра от 18:00 часа.", "date": "2018.11.29", "title": "Очаква се Мездра да избере 10-те най-добри спортисти за годината"}
{"url": "https://www.actualno.com/europe/ukrajna-ogranichi-dostypa-na-chujdenci-do-krim-news_709029.html", "text": "  Държавната гранична служба на Украйна реши да ограничи достъпа до Крим за всички чуждестранни граждани. Това предаде TACC, като се позова на изявление на службата пред местната редакция на BBC.     Считано от днешна дата, 29 ноември 2019 г., границата на Украйна с Крим ще имат възможност да пресичат само украински граждани, става ясно от разпространения текст. Ограниченията ще важат за срока военното положение, което влезе в сила на 28 ноември.   ", "date": "2018.11.29", "title": "Украйна ограничи достъпа на чужденци до Крим"}
{"url": "https://www.actualno.com/burgas/v-burgas-beshe-otbeljazana-130-ta-godishninaot-smyrtta-na-ekzarh-antim-i-news_708963.html", "text": "  С панихида в бургаския храм “Света Богородица” беше отбелязана 130-та годишнина  от смъртта на екзарх Антим I.     Заупокойната литургия се организира от Тракийско дружество “Странджа”. Идеята на членовете на дружеството е да не се забравя делото на първият български екзарх. Освен с духовната си дейност, той остава в историята и като виден политик и общественик, защитник на идеята за независима Българска църква и за нейната роля като обединител на българите.\r\nСъбитието е придружено с изложба в Етнографската експозиция на РИМ-Бургас. Стиляна Атанасова, която е един от младите членове на тракийското дружество в града каза за : „Нашата идея е да покажем кой е екзарх Антим I. Много малко се пише за него, а той е един радетел за независимостта на България. РИМ-Бургас е домакин на изложбата и са използвани фотоси от архива на музея. Освен това, работещите тук приемат присърце темата бежанци и тракийската кауза“.  Самият екзарх Антим I е роден през 1816 година в Лозенград, Източна Тракия, днес град Къркларели в Турция, от където в бургаски регион са се заселили много българи. Мисията му за налагане на независимостта на Българската църква отвежда видния духовник за кратко в Бургас през 1872 година, където е посрещнат тържествено от българската общност в града. Радовеста Стюарт, от бургаски музей допълва картината:    \"По това време българската общност в града е доста малка, но това е една от спирките му за извоюване на независима българска църква. Като радетел за обединение на всички българи, той се занимава с бежанците, които на много вълни прииждат в Бургас. Те са около 100 хиляди души и се заселват в сегашните квартали на града - \"Сарафово\", \"Крайморие\", \"Меден рудник\", където са оземлени. Тази тема е важна и се преплита с делото на духовника\".\r\nЦелият житейски път на екзарх Антим I е свързан с отстояване на българщината в Източна Тракия и след Освобождението продължава да търси начини за обединението и добруването на българския народ. В изложбата са показани фотографии от житейския път на видния български духовник.", "date": "2018.11.29", "title": "В Бургас беше отбелязана 130-та годишнина от смъртта на екзарх Антим I"}
{"url": "https://www.actualno.com/politics/patriotite-kato-v-eksperimenta-sys-svarenija-jabok-news_708987.html", "text": "   Тук ще Ви разкажем за експеримента със сварения жабок. И за българските \"Обединени патриоти\", чиято съдба взе много да прилича на участта на жабата в тенджерата, пише в коментар за .      Сигурно сте чували за бруталния експеримент със сварения жабок. Ако го поставите в кипяща вода, той веднага отскача. Спасява се. Но, ако бъде поставен в съд, в който температурата на течността постепенно се увеличава до точката на кипене, жабокът се сварява. Загива. Нещо подобно се случва сега с „Обединените патриоти\". А ролята на политически котлон изпълнява самото им участие във властта.   Данни от репрезентативно допитване, проведено през ноември от „Сова Харис\", показват, че ако трите патриотични формации („Атака\", ВМРО и НФСБ) се явят заедно на избори, те биха получили 4,1% от гласовете. Да припомним, че на последния вот резултатът им беше  9,3%.   Популистката радикална десница и левица са обикновено в своя зенит, когато са в опозиция. Оттам те сравнително удобно могат да критикуват статуквото, да морализаторстват и заклеймяват корумпирания политически елит. От самото начало на мандата на кабинета „Борисов 3” беше ясно, че обувките на „Патриотите\" неизбежно ще започнат да ги стягат в коридорите на властта. Най-голямата опасност за тях беше да бъдат опитомени, да бъдат превърнати в „жив щит” на Борисовата партия - метаморфоза, която ГЕРБ успешно осъществи с колаборационистката част на Реформаторския блок. Тук е важно да подчертаем, че в този случай, както и изобщо в политиката, важна е не толкова реалността, колкото обществените възприятия - тоест, дали „публиката” и преди всичко избирателите на „Патриотите\" виждат своите представители като маши или заложници на статуквото, на омразните „те”.\r\nСтратегията на „Патриотите\" е диалектическа: да стоят в управлението, като в същото време се дистанцират максимално от ГЕРБ, налагайки своя „дневен ред”. Инструментите за постигането на тази цел, възприети преди всичко от Симеонов и Сидеров, бяха и си остават шумните удари с юмрук по масата, пиперливият език, скандалите.        Без значение дали се реализираха на сцената като „дископатриотизъм” (битката срещу шума по морето); „намазване на ските” на зелената евродепутатка Ска Келер или призиви срещу лобистките закони в полза на братя Домусчиеви, тези акции на „Патриотите\" имаха като цяло положителен ефект - през юни рейтингът на Симеонов се покачи до 11%, след като през март беше спаднал до критичните 5,8 на сто.\r\nЕрозия на „патриотичния дух” въпреки това имаше - по данни на „Алфа Рисърч\", в края на септември подкрепата за „Патриотите\" е възлизала на 4,7%. Самото пребиваване на „Дондуков 1” обезкървява „воеводите\", но публичните каскади поне донякъде, като един вид парашут, все пак успяваха да забавят свободното им падане. На моменти дори изглеждаше, че могат да ги изтласкат нагоре. Стана ясно също така, че автентични (а не режисирани) изцепки като снимките с нацистки поздрав, агресивното поведение на общинския съветник от ВМРО Карлос Контрера и пистолетната авантюра на Ангел Джамбазки, трудно рефлектират негативно върху електоралната ниша на „воеводите\". Но два скандала с различен магнитуд окончателно нарушиха комфорта на „Патриотите\". Това са арогантното изказване на Валери Симеонов по адрес на майките на деца с увреждания и разкритията за престъпления в Държавната агенция за българите в чужбина (ДАБЧ), които засягат и Красимир Каракачанов. Вицепремиерът вече призна, че разследваният председател на ДАБЧ Петър Харалампиев е негова лична номинация.\r\nЛидерът на ВМРО е с най-висок рейтинг сред „воеводите”. За разлика от г-н Симеонов и г-н Сидеров, тонът му винаги е бил по-умерен. Но разкритията, описващи схема за продажба на удостоверения за български произход, сега застрашават не само неговата политическа кариера, а и правителството изобщо. Г-жа Катя Матева, подала сигнала за престъпленията, замеси в скандала и имената на външната министърка Екатерина Захариева и евродепутата от ГЕРБ Андрей Ковачев. Представители на социалдемократите в ЕП поискаха разследване на злоупотребите с български паспорти, а това означава, че има още едно огнище на напрежение, в което натискът от Брюксел би могъл да доведе до нови оставки. Възможно е дори да съкрати живота на българското правителство.      Симеонов пък успя да настрои почти цялото общество срещу себе си. Изследване на „Галъп\", проведено в момент, в който анализаторите разгорещено спореха дали г-н Симеонов трябва да си ходи, показа, че според 81% от анкетираните (в това число 40% от привържениците на „Патриотите\"), вицепремиерът трябва да подаде оставка заради думите си по адрес на майките. Гафът на Симеонов отвори аркада в и без това недобрия имидж на изпълнителната власт, обедини БСП, ДПС и „Воля” в искането им вицепремиерът да си тръгне и дори стана катализатор на вълната от протести срещу кабинета.\r\nЗа последното допринесе най-вече обстоятелството, че оставката дойде с едномесечно закъснение. А това поставя въпроса за „мениджърските” умения на Бойко Борисов. Няма съмнение, че премиерът е използвал това време, за да подсигури патерици на кабинета, на които да може да разчита след ремонта на „конструкцията”. Но е факт, че действията на управляващите бяха твърде мудни. Рокадата, довела до избора на Мариана Николова на мястото на Симеонов, засега не успява да свали градуса на напрежението, да даде почивка на „Патриотите\" и на правителството като цяло. Каква тактика ще възприемат „Обединените патриоти\" в тази заплетена ситуация? При всички положения ще продължат да залагат на реториката, на гръмките изказвания. Вижда се, че и в ролята на „обикновен депутат” г-н Симеонов няма намерение да се отказва от старите си привички (визирам бойкия му призив „Дайте ми това МВР за 24 часа!”). Съмнително е обаче доколко подобно поведение може да донесе някакви дивиденти - особено в светлината на последните събития и на засилващото се обществено омерзение от каскадите на „Патриотите\". С други думи: ако продължат в същия дух, те не само няма да се стабилизират, но дори ще започнат да врят още по-шумно на политическия котлон.\r\nНа второ място „Патриотите\" може би ще дръзнат да играят соло. В този вариант всеки би опитал да капитализира на гърба на другия. Виждаме, че лидерът на „Атака”, който поиска оставката не само на г-н Симеонов, но и на г-н Каракачанов, вече действа активно в тази посока. Сидеров подготвя и паралелен политически проект заедно с евродепутата Николай Бареков. Но харизмата на водача на „България без цензура” отдавна е избледняла, а замисленият голям „Консервативен алианс” трудно би станал спасителна лодка за „Атака”. Съмнително е също така, че този проект може да засити евродепутатските амбиции на нейния лидер. В този смисъл г-н Сидеров изглежда така, сякаш се вживява в ролята на печалния герой на Мери Шели д-р Франкенщайн, който прави експерименти с мъртви тела.   Тъй като взети заедно плават малко над електоралния праг, трите партии в съюза „Обединени патриоти\" едва ли биха спечелили от това да се предадат взаимно (торпилирайки чрез такива действия и кабинета „Борисов 3”). Към днешна дата най-добрият вариант за тях е да действат заедно. Това би запазило и шансовете им на европейските избори догодина, при които електоралният праг е по-висок от този на парламентарния вот.\r\nДа не забравяме също така, че където има жабоци, има и щъркели. И ГЕРБ, и БСП (особено с последната им „Визия за България”) ловуват все по-интензивно в патриотичната ниша. А почвата там е благоприятна. Ето само един пример: дистанциите между българи и роми се увеличават. Доста показателна в това отношение е полемиката, която предизвика приказката за „Добрия ром” в читанката за трети клас. Европейските избори през май догодина ще бъдат съдбоносни за европейския проект, за ЕС. На тях ще си дадат среща най-малко два политически конгломерата, две различни визии за това какво означава да си европеец. От една страна това са партиите и политиците, водени от френския президент Макрон, които настояват за по-голяма интеграция между „отличниците” в ЕС, за пенализирането на държавите, отклоняващи се от европейските ценности и принципи. От другата страна е популистката радикална десница (и левица), привържениците на Льо Пен, Салвини, Орбан, Вилдерс и пр.\r\nВ България обаче едно е сигурно: дори „Патриотите\" да се представят слабо на евроизборите и впоследствие да се маргинализират електорално, техните идеи и послания бързо ще си намерят нови пламенни проповедници.   ", "date": "2018.11.29", "title": "\"Патриотите\" - като в експеримента със сварения жабок"}
{"url": "https://www.actualno.com/europe/spored-osse-novijat-gruzinski-prezident-e-imal-nepravomerno-predimstvo-news_708984.html", "text": "  Кандидатът на управляващата в Тбилиси партия „Грузинска мечта“ и се е ползвала с неправомерно предимство на президентските избори. Това е заключението на представителите на Организацията за сигурност и сътрудничество в Европа (ОССЕ), наблюдавали гласуването в страната, предава AFP.     ОССЕ твърди, че Зурабишвили е имала предимство пред конкурентите си заради злоупотреба с административни ресурси. Каква точно не се пояснява.   Все пак наблюдателите на ОССЕ определят президентските избори в Грузия като „конкурентни“, а кандидатите за висшия държавен пост са имали възможност да проведат свободно кампанията си, допълва агенция Фокус.\r\nПрипомняме, че по-рано стана ясно, че Саломе Зурабишвили е избрана за новия президент на Грузия, след като на втория кръг от изборите тя получи подкрепата на 59,5% от избирателите. Според експертът от руския Институт за международни изследвания Николай Силаев Зурабишвили е била избрана не поради това, че е популярна сред гражданите, а защото те не желаят връщането в страната на бившия държавен глава Михаил Саакашвили, предаде РИА Новости. Той стои зад кампанията на опозиционера Григол Вашадзе.  ", "date": "2018.11.29", "title": "Според ОССЕ новият грузински президент е имал неправомерно предимство "}
{"url": "https://www.actualno.com/starazagora/blizo-600-deca-sa-se-vkluchili-v-evropejskata-sedmica-na-profesionalnite-umenija-news_708944.html", "text": "  587 ученици от началния и прогимназиалния курс са се включили в Дните на отворените врати на 26 фирми от Старозагорска област, които са взели участие в Европейската седмица на професионалните умения.      . Голяма част от компаниите активно се включват в различни форми на стажуване и участват в проекта ДОМИНО за въвеждане на дуално обучение.   Европейската седмица на професионалните умения е инициатива на Европейската комисия. В Стара Загора тя се проведе за трети път. Координатор на инициативата в област Стара Загора е Регионалното управление на образованието (РУО), а негови партньори са община Стара Загора, областната администрация, Търговско-промишлената палата (ТПП) в града и други работодателски организации.", "date": "2018.11.29", "title": "Близо 600 деца са се включили в Европейската седмица на професионалните умения"}
{"url": "https://www.actualno.com/vraza/deca-risuvat-na-gosti-na-arheolozi-v-mezdra-news_708957.html", "text": "  „Зима в Калето“ бе мотото на инициатива, в която децата от ДГ „Слънчице“ в Мездра създаваха приказни зимни картини. Домакин на събитието бе Архитектурен комплекс „Калето“, а съорганизатор – арт центърът към него. Целта на проявата бе малките художници  да почувстват седемдесетвековната история на комплекса и да я пресъздадат в живописни зимни картини.     „Тази седемдесетвековна история, която природата и ние сме съхранили, трябва да им създава чувство, а те да съхраняват за бъдещето. Очаквам коледната атмосфера в комплекса да допринесе децата да нарисуват едни прекрасни картини, които после да покажем на всички. Те са нашите бъдещи малки художници”, каза ръководителят на АК „Калето“ Ирина Цекова.\r\nУредникът на центъра Снежана Петрова посрещна малчуганите, които получиха по една коледна шапка, пастели и блокче за рисуване.\r\nВ навечерието на празниците организаторите от мездренския архитектурен комплекс „Калето“ обещаха  редица инициативи за забавление на малки и големи.  ", "date": "2018.11.29", "title": "Деца рисуват на гости на археолози в Мездра"}
{"url": "https://www.actualno.com/society/energetici-i-miniori-na-protest-iskat-garancii-za-rabotnite-si-mesta-news_708971.html", "text": "  Протестът на миньори и енергетици, който се провежда в София, се отправи с възгласи „Победа” на шествие към сградата на представителството на Европейската комисия, предаде БГНЕС.     Протестиращите, които дойдоха с няколко автобуса, искат да бъде защитен браншът и да им бъде гарантирано работното място, защото в районите, в които живеят, нямат друг поминък. Димитър Манолов от КТ „Подкрепа” каза, че искането им да се преразгледа решението на Европа, е получило подкрепа от Бойко Борисов по време на вчерашната им среща.   „Ако повелята на Европа бъде изпълнена, България ще остане без ток, а 150 000 души в бранша без работа”, добави още Манолов.\r\nОчакват на утрешната среща с президента Румен Радев позициите да са сближени. Протестиращите носят плакати „КЕВР, отговори ще има ли ток и на какви цени?”, „Регулатори или предатели”, „МОСВ, не мълчи, а задълженията си към енергетиката изпълни!”.  ", "date": "2018.11.29", "title": "Енергетици и миньори на протест - искат гаранции за работните си места"}
{"url": "https://www.actualno.com/smolyan/desetki-pojari-za-mesec-v-smoljansko-zaradi-nepochisteni-komini-news_708954.html", "text": "  Няколко десетки са пожарите в Смолянско – почти 100% от тях заради непочистени комини, от началото на този отоплителен сезон. Ако не ежедневно, то на тел. 112 постъпват сигнали за пламнали къщи и блокове. Проблемът вече добива . Само от началото на месец ноември са се запалили близо 20 сгради в областта. На някои от тях са оцелели само стени, за радост без човешки жертви. Семейства останаха без дом в студеното. Приютиха ги техни близки.     От полицията в Смолян отпечатаха и разпространяват брошури с указания какво да правят, за да не подпали кухнята, комините, ел.инсталацията. В нощта на 10-ти срещу 11-ти септември се запали къщата на шестчелнното семейство Костадинови в Момчиловци. Без дом остана възрастно семейство, двамата им сина и внучката с малко момиченце. Хората са евакуирани, а домът им е невъзможно да бъде обитаван след пожара. В района събират дарения – пари, материали, дрехи, завивки, за семейството. Общинският съвет в Смолян отпусна 2700 лева, а фирми и хора помагат да се изчисти и покрие къщата.  Община Чепеларе обяви дарителска кампания за възстановяването на изгоряла къща в село Острица. Пожарът в триетажната къща лумна на 24 ноември и остави без покрив на прага на зимата трима души от семейство Мекереви. 63-годишна жена, съпругът й на 67 години и още една възрастна жена са невредими, но вече живеят при роднини. Пожарът е станал на горния етаж, но цялата къща е необитаема заради просмуканата от гасенето вода. Тук причината за пожара проблем в ел.инсталацията. „Хората в селото са се включили да помагат. Във възстановяването участват и местни кооперации – кой с дървен материал, кой с труд. Днес очакваме да се вземе решение на Общинския съвет. Внесли сме докладна за отпускане на 1600 лева, с които да се купи ламарина. В града ще се сложат кутии за дарения и очакваме хората да са съпричастни, да се съберат още средства“, каза кметът на Чепеларе Славка Чакърова.    Тя обясни, че още в първия ден след пожара са се събрали кооперациите и строителна фирма да проверят от какво има нужда. Всички са се ангажирали да дарят материали и труд. „Семейството е живяло на долния етаж, на най-горния никой не живее, но къщата трябва да се покрие, за да може да се върнат в дома си. Ние имаме керемиди от ремонта на училището и предложихме да ги дадем, но по-бързият вариант за покриване е с ламарина, защото има сняг вече, а по къщата работят още от неделя“, допълни Чакърова.  \r\nТова е поредният пожар, оставил без покрив семейства в Смолянско. В момента дарителски кампании освен за Острица и Момчиловци, вървят за семейства с изгорели къщи в доспатското село Змейца и в Неделино.", "date": "2018.11.29", "title": "Десетки пожари за месец в Смолянско заради непочистени комини"}
{"url": "https://www.actualno.com/crime/arestuvaha-shefa-na-gorskoto-v-silistra-zaradi-podkup-news_708975.html", "text": "        Митев е бил арестуван в кабинета си вчера (28 ноември), като той лично е поискал и приел парите като \"такса спокойствие\".   Чрез изнудване посредством злоупотреба със служебно положение, като от концесионер, извършващ дърводобив в държавни гори.\r\nДнес (29 ноември) Окръжната прокуратура в Силистра е повдигнала обвинение на Георги Митев за  престъпление по член 302, т. 1 и 2 във връзка с член 301, ал. 1 от Наказателния кодекс, което се наказва с лишаване от свобода от 3 до 10 години, глоба до 20 000 лева и лишаване от право да заема определена длъжност и да упражнява определена професия по член 37, ал. 1, т. 6 и 7 от НК. С постановление на наблюдаващ прокурор от Окръжната прокуратура в Силистра обвиняемият е задържан за срок до 72 часа с цел довеждането му пред съда.  Провеждат се активни действия по разследването по досъдебното производство, което е под наблюдението на Окръжната прокуратура в Силистра. Те се извършват съвместно с органите на ОД \"Полиция\" в МВР в града. След анализ на събраните доказателства наблюдаващият прокурор в Окръжната прокуратура в Силистра ще внесе искане в Силистренския окръжен съд за определяне мярка за неотклонение \"Задържане под стража\" спрямо Георги Митев.", "date": "2018.11.29", "title": "Арестуваха шефа на горското в Силистра заради подкуп"}
{"url": "https://www.actualno.com/curious/myjyt-rak-edna-misterija-kojato-si-zaslujava-da-razkriesh-news_708929.html", "text": "  Меланхоличен, срамежлив и мистериозен, това са качествата, които най-добре описват . Именно те го правят резервиран, когато за пръв път се среща с нов човек и ще му трябват много повече срещи, за да позовли на някого да се доближи до него. При първия признак на агресия и натиск, мъжът Рак ще избяга и ще се скрие в черупката си.     От друга страна, търпението и вниманието ще го накарат да се отвори сам и да потърси чуждата компания. Силата никога не работи при мъжа Рак. Може да е трудно да разберете какво се крие в мъжа Рак от първия момент. Той може да е нервен и непостоянен в определен момент и изключително уверен в следващия. Тези промени на настроението се влияят от фазите на Луната, която е движеща за този знак.    Любовта е най-голямата мистерия за мъжа Рак и нещото, което  той винаги се опитва да постигне. Въпреки това неговата срамежливост и вродено недоверие към другите често му пречат да се влюби. Неговите инстинкти и защити винаги са включени, когато става дума за емоции. Ето защо много малко мъже от тази зодия се влюбват от пръв поглед или дори вярват в концепцията за този тип любов. Когато открие жената, която винаги е търсил - което може да отнеме известно време,  мъжът Рак ще се отдаде изцяло на романтиката, купувайки цветя и подаръци, организирайки романтични пътешествия и изненади.   Тъй като умее много добре да преценява хората, мъжът Рак лесно открива подходящите бизнес партньори. Това негово качество, както и силната му интуиция,  го прави идеален за позиции като учител, консултант, медик и журналист. За него идеалната работа е нещо, което може да върши вкъщи, за да бъде по-близо до семейството си.        Мъжът Рак обича храната и често поради тази причина има проблеми с теглото. Снаксовете и сладкишите са неговото изкушение и той трябва непрекъснато да проявява силна воля, за да избегне качването на килограми.", "date": "2018.11.29", "title": "Мъжът Рак - една мистерия, която си заслужава да разкриеш"}
{"url": "https://www.actualno.com/politics/simov-predloji-poveche-pari-za-dyrjavnite-medii-deputatite-go-othvyrliha-news_708977.html", "text": "  Парламентът гласува бюджетите на обществените медии – БНТ, БНР и БТА, залегнали в Закона за държавния бюджет за 2019 г.     Темата предизвика дискусия в пленарна зала заради предложението на левицата БНТ и БНР да разполагат с по 5 млн. лева повече от догодина.   По време на дебатите депутатът Александър Симов аргументира предложението с необходимостта от борба с фалшивите новини. Тема, ставаща все по популярна напоследък.\r\n„С добре финансирани обществени медии опасността от фалшиви новини ще бъде намалена. Когато имаме добре функциониращи обществени медии, фалшивите новини няма да бъдат чак такъв проблем, защото ще имаме нормален коректив в журналистиката“, мотивира се той от трибуната.  Обществените медии трябва да получават повече финансиране, но след реформи, възразиха управляващите. „Необходим е широк дебат за бъдещето им“, призова председателят на Комисията по култура и медии и депутат от ГЕРБ Вежди Рашидов.\r\n„Зад една новина в БНТ седят 7 журналисти. Три обществени медии, с по един генерален директор, с по трима заместници. Време е да обсъдим каква реформа да се направи в тях\", смята той.   Според съпартийката му Десислава Атанасова борба с фалшивите нови наистина трябва да се води, но това не бива да става през закона за бюджета на държавата.    В крайна сметка предложението на левицата бе отхвърлено, БНР и БНТ ще разполагат съответно с 44,2 млн. и 67,7 млн. лева.", "date": "2018.11.29", "title": "Симов предложи повече пари за държавните медии, депутатите го отхвърлиха"}
{"url": "https://www.actualno.com/vraza/blizo-200-lica-s-uvrejdanija-ot-vraca-i-krivodol-s-vyzmojnost-da-zapochnat-rabota-news_708931.html", "text": "  Има работа за , съобщават от дирекция „Бюро по труда” Враца. от общините Враца и Криводол. В момента по Програма „Развитие на човешките ресурси” 2014-2020 г. са активни два проекта - „Обучение и  заетост за младите хора” Компонент 2 и „Обучение и заетост –Компонент 2”. Целева група на тези проекти са лица с увреждания. Съгласно Закона за хора с увреждания и Кодекс на труда, фирми с численост на персонал над 50, трябва да разкриват работни места за хора с увреждания, като броят им зависи от икономическата дейност на фирмата.     От Дирекция „Бюро по труда” Враца уточняват, че през 2018 по Национална програма за заетост и обучение на хора с трайни увреждания са кандидатствали Известен е фактът, че работодателите . Ясни са и законовите облекчения, които ги облагодетелстват – работодателят ще бъде , ако задържи хората с трайни увреждания на работното място. Със средства от ОП РЧР ще бъдат поети възнагражденията, съгласно минималния осигурителен доход за съответната основна икономическа дейност и осигурителните вноски на наетите от тях по проектите за 24 месеца. Ако работодателите задържат служителя 6 месеца след този срок, ще им бъде даден , установени за страната. Всеки шеф на фирма, който желае да наеме безработни лица с трайни увреждания по компонент II на проектите, може да подаде заявка за разкриване на свободни работни места според своите потребности във всички бюра по труда в страната.\r\nДо 14 декември 2018 г. включително е крайният срок, в който работодателите ще могат да подават заявки за наемане на безработни лица по Компонент ІІ на проекти  „Обучения и заетост” и “Обучения и заетост за младите хора”. След изтичане на съответната процедура по подбор и назначаване във всяка фирма, лицата с увреждане ще започнат работа. В зависимост от сферата на дейност този срок е различен за всяка фирма и трае между  месец и месец и половина.  ", "date": "2018.11.29", "title": "Близо 200 лица с увреждания от Враца и Криводол с възможност да започнат работа"}
{"url": "https://www.actualno.com/crime/nameriha-myj-izdyhnal-v-snega-news_708947.html", "text": "  Труп на мъж откриха служителите на БКС във Враца.     Тялото е намерено в снега към 4 часа тази сутрин пред пред блок 7 в ж.к \"Младост\". От полицията потвърдиха, че е установена самоличността на мъжа. На този етап не е ясно дали е починал от насилствена смърт или е издъхнал поради друга причина.", "date": "2018.11.29", "title": "Намериха мъж, издъхнал в снега"}
{"url": "https://www.actualno.com/music/tiha-nosht-svjata-nosht-se-pee-200-godini-video-news_708941.html", "text": "  Вече 200 години песента \"Тиха нощ! Свята нощ!\" се пее по света.  Днес тя е преведена на над 300 езика и диалекти и носи посланието за Коледа.     Автор на оригиналния текст, написан на немски език, е австрийският свещеник Йозеф Мор, а мелодията е композирана от органиста и учител по музика Франц Грубер. Днес мелодията и текста са обществено достояние.\r\nПесента е изпълнена за първи път по време на Коледната литургия в нощта на 24 срещу 25 декември 1818 г. в Оберндорф край Залцбург, Австрия.\r\nПесента е изпята едновременно на немски и английски от войници по време на Коледното примирие през 1914 г. по време на Първата световна война, тъй като е една песен, която войниците и от двете страни на фронтовата линия знаят.   ", "date": "2018.11.29", "title": "\"Тиха нощ! Свята нощ!\" се пее 200 години (ВИДЕО)"}
{"url": "https://www.actualno.com/pleven/plevenskite-obshtinari-otmeniha-naredbata-za-registracija-i-otglejdane-na-kucheta-news_708935.html", "text": "  Плевенският общински съвет отмени наредбата за регистрацията и отглеждането на кучета на днешното си заседание. Предложението за отмяната бе направено от кмета Георг Спартански. За приемането му гласуваха .     В мотивите на градоначалника пише, че тази наредба регламентира обществени отношения, които са уредени в нормативни актове от по-висока степен и в този смисъл тя не е необходима. Регистрацията на кучета се извършва съгласно Закона за защита на животните. А редът за регистрация, както и задълженията и отговорностите на собствениците на домашни любимци, е регламентиран в Закона за ветеринарномедицинска дейност.   Георг Спартански дава пример с Враца, където по дело от подобен характер се е произнесъл Върховен административен съд и е прогласил нищожност на тяхната наредба. В мотивите на съда подробно са изложени аргументите относно липсата на материална компетентност на Общинския съвет да регламентира отношенията, свързани с придобиването, регистрацията и отглеждането и размножаването на кучета.", "date": "2018.11.29", "title": "Плевенските общинари отмениха наредбата за регистрация и отглеждане на кучета"}
{"url": "https://www.actualno.com/balkani/imeto-na-makedonija-razdeli-i-srednoshkolcite-v-gyrcija-chuvat-se-prizivi-za-obsada-na-uchilishta-news_708940.html", "text": "   , предаде електронното издание на македонската медия „Фокус“.     Средношколците обявиха протести „за“ и „против“ договора за новото име на северния им съсед. С аргумента, че „демокрацията е продала Македония\", ученици от средните училища в Северна Гърция организираха недоволство в Солун, което започна в часовете по обед. .   Техните връстници от Атина отговориха с призив за „антинационалистичен и антифашистки“ митинг в гръцката столица. Той се проведе паралелно с този в северния гръцки пристанищен град. От редакцията на изданието подчертават, че ако се съди по предварителните призиви и коментари, вероятно протестът в Атина ще събере повече хора.\r\nПротестиращите развяха гръцки знамена и скандираха националистически лозунги не само срещу Македония, но и срещу Албания, коментират от атинския ежедневник Kathimerini.  Протестът бе организиран от ученици от десетки гимназии в Солун и околните му райони, Гръцкото правителство обвини дясната партия „Златна зора\" в иницииране на протестите.  припомня, че премиерите се разбраха за името \"Република Северна Македония\" през лятото на тази година, а договорът между Скопие и Атина бе подписан на гръцка територия - в Преспа.     бе нерешен проблем между Гърция и Бившата югославска република за официалното наименование на Република Македония, нейното население и нейния език. Напрежението по-рано ескалира до най-висока точка и се наложи международно посредничество, включително опити за резолюция от страна на ООН.      След подписването на споразумението редица световни лидери приветстваха историческото решение, което отваря вратите на Скопие към НАТО и Европейския съюз. И към настоящия момент обаче не престава недоволството от страна на различни крайни групи в Македония и Гърция, които не признават договора и протестират срещу поетите двустранни ангажименти. ", "date": "2018.11.29", "title": "Името на Македония раздели и средношколците в Гърция, чуват се призиви за обсада на училища"}
{"url": "https://www.actualno.com/showbusiness/razkriha-kakva-strashna-bolest-mychi-nikita-ot-big-brother-news_709016.html", "text": "        Шестата по красота напуска шоуто само седмица след началото на „Big Brother: Most Wanted”, но участието ѝ ще се запомни с много бурни емоции, директни реплики и весели моменти.       - Още преди да вляза в къщата не съм си мислела, че точно аз ще бъда първата изгонена, но след като на няколко пъти хората вътре ме ядосаха и им казах нещата право в очите, бях сигурна, че аз ще бъда една от първите, които ще си тръгнат. Поведението на хората там е доста особено. Предпочитат да стоят настрана, да одумват, да говорят зад гърба. А когато някой нещо наруши или не направи, си премълчават. Твърде много се пазят — дотолкова, че вече са склонни да се съгласят с всичко. Но виж, ако са извън този формат, веднага биха изказали мнение. Вътре е нещо друго — там са толерантни, светци, едни уникални, мили, добри хора. И в крайна сметка това е глупаво. Никой не е влязъл вътре, за да мизерства и в същото време не реагират на това, че например един и същи човек прави грешки нонстоп. А знаеш, че аз не търпя такива нередности. Открит и директен човек съм. И в момента, в който нещо трябва да се разясни, предпочитам да го кажа, а не да се дръпна настрани, да отида в спалнята, да си легна и да заспя, или пък да дръпна някого настрани, за да му шепна на ухото. Или пък да си намерим някоя камерка, да седнем пред нея и да оплюваме хората зад гърба им на воля. Не ми е такъв манталитетът. - Никита ме провокира директно. Още докато бях в къщата, си помислих за момент, че тя просто е подхвърлила думи в пространството, но после, когато излязох и гледах материала, видях, че всъщност тя през цялото време си е говорила с Джулиана Гани. В един момент се вижда как Никита става и отива в другата стая, за да види какво става там, а там останалите се бяхме събрали, смеехме се и пушехме наргиле. Идва тя, поглежда ни и изведнъж изръсва един супер непремерен въпрос: „О, мисля, че тук е моментът да викна Златка”, при положение че предишния ден имаше една ситуация, в която Емануела каза, че не иска да участва в седмичните мисии с Благой. И с този въпрос Никита се опита да каже, че едва ли не аз и Благой правим нещо зад гърба на Златка?! А с него се познаваме добре и извън формата. Затова неслучайно я попитах какво точно има предвид с този въпрос, а тя отвърна с: „Ами то ние си знаем”. Знаеш, че аз такива неща няма как да ги оставя в пространството. Станах и извиках Златка, която заяви, че изобщо не знае за какво става въпрос. Отново попитах Никита: „Вие ли си знаете или ти си знаеш?” и тя каза: „Ами аз си знам”. Едни такива дребни неща, които обаче са много показателни за това какъв е човекът. Прозвуча ми много интригантско — все едно аз флиртувам с Благо, а на мен това ми е толкова далечно. Освен това аз навън имам мъж, дете, не е коректно.     - Знаеш ли откъде тръгна това нейно изказване? Още когато бяхме оставени без мебели. После започнахме лека по лека да си ги набавяме. След това заради две мисии на ЯЯ и Весела отново останахме на минус 60 процента от бюджет, който още не сме играли. Имахме само боб, леща, картофи и лук. И аз тогава им казах да имат предвид, че с един морков, който те ще вземат, за да си го нарежат за мезе, както се прави по заведенията, може да овкусим две тенджери леща за 13 човека. И от този морков те изведоха, едва ли не, че аз нещо забранявам, надмогвам или каквото там.    - Аз за това им казах да правят, каквото искат след това, защото няма как да се разправям за един морков. На мен наистина ми стана смешно. А те не се усещат за толкова явни неща. Имам три участия досега във формата и нито веднъж не съм се отказала от играта. Винаги съм била за групата, не съм мрънкала, както се случи на една от последните мисии — с целувките. Стана страшна драма — там не ме целувай, тук не ме докосвай, а всъщност, ако бройката на моите целувки и тези върху Албена Вулева не беше толкова голяма, щяхме да загубим още проценти. В крайна сметка или го правиш за всички, или не. Има хора, които са пълни егоисти, мислят само за собствения имидж и принципи, и лишават с лека ръка всички останали.    - ЯЯ например, който влезе уж, за да номинира, а не го направи, защото не можа да се обоснове като доводи. В този момент разбрах, че всъщност той си мисли само и единствено за себе си. Както е добричък и мил, така никой друг не го интересува. Аз неслучайно му припомних, че влизайки в тази игра, е подписал договор и трябва да я играе. Това много напомня на манталитета на българина — който никога и никъде не е бил задружен по света. Затова и позволява един човек да пречи — виждаме това всеки ден. В къщата е същото. Ако още в самото начало всички бяхме седнали и говорили с ЯЯ на тази тема, за да разбере, че това е важно, той можеше да си вземе някаква поука. А не да скоча само аз и в същото време Уош да се покаже като дълбоко толерантен. Не му дреме за това, не му дреме за онова, можел без това, без онова… Само че той не мисли за цялата група. Играе го защитник на слабите, само че този, който проваля всички останали, никак не е слаб, разбираш ли. Изправи се и каза: „Ама оставете го човека…”. Е, добре, ще го оставим, само че ти не си жена и явно нямаш нужда да се къпеш. В периода, в който бяхме оставени заради ЯЯ без топла вода, например, имаше две неразположени жени. Не може така.    - Да ти кажа не знам… Като цяло той е малко странен. За религията му нищо не мога да твърдя, но на мен ми направи впечатление нещо — в една от ситуациите правехме нещо, зарадвахме се, аз спонтанно станах, прегърнах го и го целунах по бузата. И той не реагира, не се стресна. Това значи, че най-вероятно в мислите си той тълкува различните ситуации в зависимост от това дали те са преднамерени или не. В същото време неговата религия му позволява да се целува с мъже, но не и с жени. Малко е странно. Ако жена ти, например, реши да те ревнува, то би трябвало да го прави и за жени, и за мъже?! Някакви такива неща, които хич не са ми ясни. Също както не ми е ясно и как до този момент в изданията на „ВИП Брадър” се харесват най-вече хора, които или спят, или не участват активно в ситуациите, или се скатават някак. И са едни много жалостиви, твърде добри и т.н. - Така е, да. И няма как човек да не реагира, когато някой казва нещо невярно. Тя го правеше. Аз също го правя. Същото е и, когато някой каже нещо, уронващо престижа ми или пък ако е неадекватно. В ситуацията с ЯЯ, когато той трябваше да даде своите прословути номинации, реакцията му беше неадекватна. На мен също ми беше трудно да направя своите, защото все още не бях събрала достатъчно впечатления, но го направих. Признавам, че Джулиана Гани малко си я номинирах по подразбиране. Тя и Никита постоянно седяха някъде по ъгли и стаи да си шушукат, дуднат и клюкарстват. И понеже са ми по-далечни, не се и включваха в групата, освен това ме и избягваха, реших да ги номинирам. - Определено съм човек, който винаги е харесвал естествената красота. Сред жените в къщата има и съквартиранти, които са се коригирали по някакъв начин, но те са го направили фино, деликатно и естетически добре. Не мога да кажа, че не харесвам Джулиана Гани само заради външния й вид, но аз тази визия просто не я приемам. Такива момичета не приемам, защото не виждам нищо хубаво в това. Гърдите й са твърде големи, особено пък за тази височина, защото я правят да изглежда още по-едра. Но влизайки в къщата, аз забравям кой как изглежда и определям доводите си на базата на това, което се случва вътре или не се случва.    - Смятам, че Албена Вулева е такъв играч. Добър играч е и Гъмов, а също е добър и като човек. Благой и Златка са от добрите хора, но не са от добрите играчи, които биха направили нещо по-завъртяно, само и само да спечелят. Мисля, че Никита е болна на тема победа във формата, не знам защо. Трудно ми е да я разбера. В крайна сметка, ако ще печеля, то не искам да е на гърба на другите, а защото заслужавам. Но аз просто съм такъв човек. Не мога да премълчавам. - Определено няма човек, който да предпочита да е в Брадъра, а не навън. Навън са детето ми, мъжът ми. Освен това през цялото време в къщата аз бях и доста притеснена, тъй като в момента ние снимаме календара на „Визаж” — не можех да видя, да присъствам, а за мен това е много важно. Имаме много работа. Разбира се, че ми е по-хубаво навън, защото правя това, което аз искам и харесвам. А в къщата няма как да ми е по-добре, когато няма храна, вода, ток на моменти, освен това не мога да си върша работата, а вместо това участвам в мисии, които не са ми приятни. Освен това аз обичам комфорта, лукса — може би ако някой каже, че не ги харесва, ще го нарека лъжец.    - Имам двама фаворити. Единият е Гъмов, защото той ми харесва и като играч, и като човек. Същевременно Златка и Благо, които толкова се обичат и постоянно се притесняват как ще се изтълкува всяко едно тяхно действие. Но са и екипни играчи — лесно се живее с тях в тази Къща. Емануела, която много обичам, също е от хората, които се притесняват за своето представяне, но тя си е права за себе си. Но пък с нея бих изкарала и три месеца вътре, защото лесно се живее с нея. - Много често има реакции — когато пазарувам в супермаркета или съм в някой ресторант, както се случи наскоро. Казват ми, че съжаляват, че съм излязла толкова рано и изобщо не са очаквали така да се развият събитията. Но, както се казва, животът продължава. Всяко чудо е за три дни. За мен не е толкова важно дали ще се докажа като победител в „Биг Брадър”, а е по-важно да се докажа в моя бранш, където работя, да правя хубави неща, да откривам нови модели и да бъда един добър мениджър. А „Биг Брадър” си е „Биг Брадър” — до следващия сезон. Може би той е полезен за други хора, които биха си лансирали по някакъв начин бизнеса или самите себе си. Но аз нямам тази необходимост — нито пък да се прикривам, защото искам да се лансирам по някакъв начин. Всички хора, с които работя, ме познават като професионалист, а също и какъв човек съм. По-пряма съм и по-пряка. Не мога да си мълча. Но ние видяхме с това мълчание докъде я докара цялата държава. - (смее се) Не мога да пробвам, защото от политиката веднага ще ме изхвърлят, защото аз ще казвам нещата, такива, каквито са. И разбира се — ще стана неудобна. Но нека човек да бъде в тази сфера, в която е най-добър, защото иначе навсякъде е някаква манджа с грозде. Навсякъде е пълно с подставени хора, които нищо не разбират. Аз съм добра и силна в моя бранш и искам да си седя в него. В политиката няма да съм полезна, не съм добър политик.", "date": "2018.11.29", "title": "Разкриха каква страшна болест мъчи Никита от Big Brother"}
{"url": "https://www.actualno.com/balkani/kosovskijat-premier-haradinaj-njamame-doverie-na-syrbija-news_708946.html", "text": "   Прищина няма да търпи сръбските нарушения на суверенитета на най-младата държава на Балканите. Това заяви министър-председателят на Косово Рамуш Харадинай, пише авторска статия за водещото американско издание The Washington Times, цитирано от \"Фокус\". Представяме извадки от статията.      От моята страна, Косово, се изисква да направи невъзможен избор, който би омаловажил жертвата, направена от американски войници, който подкопава стабилността на региона и заплашва съюзниците на Америка. В лицето на продължаващата атака на Сърбия, която има за цел да подкопае нашия суверенитет, сигурност и просперитет, има някои, които биха искали Косово да се ангажира с т.нар. „мирно\" етническо прочистване на Балканите. Това е късоглед опит да се пречупим пред насилника с надеждата, че тормозът ще спре. Няма да направим това - ще се противопоставим на онези, които се стремят да се възползват от нас, като същевременно говорят за дълготраен и всеобхватен мир.   След геноцидна кампания на терор, с подкрепата на САЩ и НАТО Косово спечели независимостта си от Сърбия чрез жестоки жертви. След войната през 1999 г. и нашата декларация за независимост от 2008 г. изградихме модерна държава, която се ангажира с демокрацията и интеграцията с НАТО, Европейския съюз и САЩ. Към днешна дата повече от половината страни-членки на ООН признават независимостта ни.\r\nСърбия и нейният съюзник Русия обаче отказаха да признаят нашия суверенитет и се бориха да блокират присъединяването ни към ООН. В нарушение на Брюкселското споразумение за нормализиране на отношенията, Сърбия работи за блокиране на пътя ни към европейското членство, както и присъединяването ни към множество международни организации. Миналата седмица усилията ни за влизане в Интерпол бяха подкопани, подкопавайки по този начин организираната престъпност и нанасяйки щати на вътрешното правоприлагане.  Сега сръбският президент Александър Вучич, подкрепян от Русия, ни направи неприлично предложение: Сърбия ще признае Косово, ако му дадем част от нашата територия. Сърбия иска да създаде етнически „чиста\" държава, която да освободи хората от своето гражданство и да ги изгони от домовете си.\r\nТова е твърде висока цена за плащане. Ние няма да нарушим нашата Конституция, да се откажем от нашия суверенитет и да унищожим териториалната си цялост, само за да може Сърбия да признае нещо, което вече е факт. Също така няма да създаваме опасен прецедент, който да дестабилизира по-широкия регион на Балканите и тези страни, които се борят за собствената си териториална цялост като Израел, Украйна и Индия.   По-съществено, ние също така нямаме доверие, че Сърбия ще изпълни своите ангажименти, предвид историята на недобросъвестните й действия. Сърбия не е спазила нито едно значително споразумение, което е сключила с Косово, включително плана „Ахтисаари\", Брюкселското споразумение за нормализиране на отношенията от 2013 г. и споразуменията за енергийни доставки от 2013 г. и 2015 г. ЕС и САЩ са гарант за тези споразумения – Сърбия демонстира как игнорира международния натиск.    В нарушение на тези споразумения Сърбия наскоро блокира присъединяването на Косово към Интерпол. Освен това Сърбия активно лобира за продължаващото отлагане на предоставянето на безвизови права за пътуване на косоварите, въпреки че Косово постигна споразумение с ЕС и реализира повече от 95 реформи.\r\nДокато окончателното споразумение постига тези цели и не нарушава нашата конституция, суверенитет и териториална цялост, аз ще го подкрепям и ще настоявам всичко останали да направят това. Като мислят креативно и работят заедно, Косово и Сърбия могат да преодолеят сегашните си спорове и обидни предложения за създаване на траен мир, който да бъде от полза за гражданите и на двете страни.", "date": "2018.11.29", "title": "Косовският премиер Харадинай: Нямаме доверие на Сърбия"}
{"url": "https://www.actualno.com/cars/kak-ford-proizvejda-koli-samo-na-90-km-ot-bylgarija-news_708950.html", "text": "Докато в България автомобил.но производство е сведено до ограничено сг.обяване на модели на Great Wall край Ловеч, северната ни съседка Румъния е на точно обратния полюс. При това нещата не се ограничават с местната Dacia, която е част от алианса Renault-Nissan, а присъстват и други големи производители. Един от тях е Ford, чийто завод в Крайова се намира на по-малко от 100 км от българската граница. И който е доказателство, че с правилната политика и желание нещата могат да се получат. Всъщност в Крайоlа се намира един от най-модерните, а и най-големи, заводи на американската марка в Европа. Той става собственост на Ford през 2008 г., като в него първо се произвежда Transit Connect, а по-късно идва и моделът B-MAX. Сега в предприятието е съсредоточено производството на кросоувъра Eco Sport, чието предишно поколение се правеше в Индия. Годишният капацитет на завода е 250 000 автомобила, но засега той все още не е достигнал. През 2017 г. от конвейерите на предприятиeто са излезли около 60 000 нови кросоувъра, но през 2018 г. тази бройка ще бъде увеличена повече от 2 пъти, като се очаква тя да бъде около 130 000 единици.&nbsp; Цялата инвестиция на Ford до момента надхвърля 1,5 млрд. евро, като само заради новия Eco Sport във фабриката са инвестирани 200 млн. евро. Готовите кросоувъри от Крайова се изнасят в 27 държави, сред които са най-големите пазари &ndash; Германия и Великобритания, а&nbsp; едва 1% от тях остават за дилърите на марката в Румъния. Като всяка модерна фабрика по света и тази е почти изцяло автоматизирана &ndash; около 85% от основните производствени процеси се извършват от 1500 робота. Персоналът обаче също не е малко &ndash; към момента е около 4500 човека, към които в началото на следващата година ще се присъединят още 1500. Тяхното назначаване е задължително, тъй като в Крайова ще стартира производството на втори модел на Ford. Кой ще е той, засега не е съобщава, като се знае единствено, че той няма нищо общо с Eco Sport, тъй като ще бъде на различна платформа. Освен автомобили в Крайова се произвеждат и двигатели, при това доста важни за американската марка. Става въпрос за най-популярният агрегат на Ford през последните години &ndash; EcoBoоst, в два варианта. Единият е 3-цилиндров с обем 1,0 литъра, а вторият &ndash; 4-цилиндров с обем 2,0 литра. Годишният обем на производство на мотори е 300 000 единици при възможност за 350 000. Любопитното е, че въпреки огромните инвестиции в района, Ford не получава специални преференции от румънското правителство. От компанията дори са готови да помогнат да решаване на един от големите проблеми в Румъния - лошата инфраструктура (не само в района), която сериозно забавя транспортирането на вече готовата продукция до страните в Западна Европа. А това ще изисква допълнителни инвестиции. Впрочем, те не се ограничават само в това, тъй като във Ford се стремят непрекъснато да подобряват производствения процес. В радиус от около 250 км. от Крайова има голям брой компании, които доставят различни компоненти за нуждите на завода. В тях също работят хора и всеки може да пресметне, макар и грубо, колко много семейства се хранят и си плащат сметките, благодарение производството на автомобилите. Самият процес в завода покрива най-високите стандарти, което е напълно нормално за всяка уважаваща себе си компания. Разхищение на работна сила няма, даже напротив - всеки служител е така обучен, че да може да изпълнява три различни дейности. Това позволява по-висока гъвкавост и взаимозаменяемост на кадрите. Контролът върху качеството е на най-високо ниво, като има специален полигон, на който колите се тестват допълнително, след като слязат от конвейера. И всичко това е съвсем близо до България, при това в държава, която допреди по-малко от 30 години беше далеч по-изостанала от нашата. А сега прави коли на високо ниво и привлича нови големи инвеститори..Докато в България автомобилното производство е сведено до ограничено сглобяване на модели на Great Wall край Ловеч, северната ни съседка Румъния е на точно обратния полюс. При това нещата не се ограничават с местната Dacia, която е част от алианса Renault-Nissan, а присъстват и други големи производители. Един от тях е Ford, чийто завод в Крайова се намира на по-малко от 100 км от българската граница. И който е доказателство, че с правилната политика и желание нещата могат да се получат.", "date": "2018.11.29", "title": "Как Ford произвежда коли само на 90 км от България"}
{"url": "https://www.actualno.com/curious/skandalen-chat-razkriva-kak-zlatka-e-izneverila-na-bagata-news_709009.html", "text": "        Повод за нова доза разкрития стана разговор между Жени Калканджиева, която доскоро бе при Райкова в къщата, и Жоро Френски. По думите им става ясно, че преди 10 години Златка всъщност е била в пика си на креватните изпълнения. Тогава е имала връзка, или както самата Райкова го нарича – „флирт“ с бизнесмен, чийто прякор е Тони Монтана.   Кратка справка сочи, че тази афера се е случила по времето, когато блондинката е била с Благой Иванов - Багата. Пак тогава е врътнала и креватните схватки, които също бяха наречени от нея „флирт“, с брадъра Боби Ръгбиста. Борислав към сегашния момент е с Никита Джонсън и влезе в „Биг Брадър“, за да разкрие онова, което Златка ни спести.\r\nДа не говорим, че фолкпевицата Райна разкри в същото шоу, че Коцето ѝ е изневерил с русата Златка. Спокойно можем да кажем, че не Емануела, както казваше гримьорът Цецо Андреев, а Златка Райкова е „развела“ мъжете в почти цяла България. Калканджиева и Френски подхващат и друга тема – мутренското ѝ поведение спрямо Азис, което през годините бе подложено на доста предположения и спекулации.  Когато Златка Райкова е била с Камен Балбузанов – Багата, наистина е имала схватка с ромския славей. Става дума за нощ в известна дискотека през 2012 година. Още тогава се носиха слухове, че Азис изблъскал плеймейтката, като добавил не съвсем любезно: „Мръдни, ма, селянко“, след което тя започнала да го скубе за косите.", "date": "2018.11.29", "title": "Скандален чат разкрива как Златка е изневерила на Багата"}
{"url": "https://www.actualno.com/health/bezplatno-izsledvane-na-hiv-v-svetovnija-den-za-borba-sys-spin-news_708959.html", "text": "  По повод Европейската седмица за изследване за ХИВ и хепатит, както и Световния ден за борба със СПИН – 1-ви декември, Сдружение „Здраве без граници“ и Фондация „Инициатива за здраве“ ще организират събитие под мото „Узнай своя статус“.     Събитието ще се проведе на 1 декември 2018 г., събота, като във времето от 10:00 до 14:00 ч. всички граждани и гости на София ще имат възможност да получат анонимно и безплатно изследване и консултиране за ХИВ в специален мобилен медицински кабинет, разположен на Лъвов Мост. Специалисти ще предоставят информация как и къде всеки може да провери своя статус с цел ранно откриване на инфектирани лица и своевременното им насочване за лечение. Доброволци от Сдружение „Здраве без граници“ и Фондация „Инициатива за здраве“ ще раздават на всички минувачи и червена лентичка – световният символ за съпричастност към каузата за превенция на ХИВ/СПИН.   В тази връзка всички, които желаят, могат да заповядат на събитието, което ще се състои на 1 декември 2018 г., от 10:00 ч., на бул. „Княгиня Мария Луиза“ № 62-66.\r\nСред поканените са кметът на Столична Община г-жа Йорданка Фандъкова, заместник кметът по направление “Финанси и стопанска дейност” и ВрИД заместник-кмет по направление \"Столично общинско здравеопазване\" г-н Дончо Барбалов, представители на Столична Община, Столичния общински съвет, Местния обществен комитет по превенция на ХИВ и СПИН, както и неправителствения сектор.  ", "date": "2018.11.29", "title": "Безплатно изследване на ХИВ в световния ден за борба със СПИН"}
{"url": "https://www.actualno.com/crime/zadyrjaha-bylgari-na-jahta-s-11-t-hashish-news_708937.html", "text": "  Двама българи са били задържани от италианската полиция на 19-метрова яхта, плаваща под холандски флаг, край бреговете на остров Сицилия. На борда на яхтата е имало 11 т хашиш.     Яхтата е била прехваната в международни води край бреговете на италианската провинция Рагуза на остров Сицилия, съобщи Нова телевизия, позовавайки се на агенция АДЖИ и електронното издание на в. \"Република\". Сигналът, по който са действали полицаите, бил подаден от испанските власти.   Яхтата била откарана на пристанище Поцало и там при претърсването била намерена дрогата. Има съмнения, че наркотиците са били натоварени от Мароко и е трябвало да бъдат доставени в Либия.", "date": "2018.11.29", "title": "Задържаха българи на яхта с 11 т хашиш"}
{"url": "https://www.actualno.com/vraza/napisaha-10-akta-na-tejkotovarni-kamioni-preminavashti-prez-vraca-news_708920.html", "text": "  Акция срещу преминаващите тежкотоварни автомобили през града проведоха служители на звено „Инспекторат“, съвместно с представители на ДАИ и полицията във Враца. Проверките са извършвани на входно-изходната артерия на Враца, като са проверявани автомобилите, движещи се по пътя Мездра-Враца и пътуващите в посока София.     По време на инспекцията са открити шофьори на тежкотоварни автомобили, които през града, без да се съобразяват със знака „Транзит“. Съставени    Проверките целят да бъде намален трафикът на преминаващи тежкотоварни автомобили през града, за да се намали възможността от възникване на сериозни пътно-транспортни произшествия, както и да не се компрометира новоизградената пътна настилка.\r\nКонтролните органи призовават  водачите на тежкотоварни автомобили да да спазват поставените пътни знаци и вертикалната сигнализация.  ", "date": "2018.11.29", "title": "Написаха 10 акта на тежкотоварни камиони, преминаващи през Враца"}
{"url": "https://www.actualno.com/politics/parlamentyt-prie-budjetite-na-kevr-kfn-i-oshte-dve-komisii-news_708938.html", "text": "  Депутатите приеха бюджета на Комисията за енергийно и водно регулиране за следващата година. Приходите в бюджета са 12 млн. лева, 11,8 млн. лева се формират от държавни такси.     Над 8,1 млн. лева са разходите на КЕВР. Над 6 млн. лева са разпределени за персонала.   Одобрен беше и бюджетът Комисията за финансов надзор през 2019 година. 20,7 млн. лева са приходите. 18,4 млн. лева са разходите. Над 11,9 млн. лева от тях са за персонала на комисията..\r\nПреди това беше приет и бюджета на Комисията за защита от дискриминация през следващата година. Разходите са в размер на над 2,7 млн. лева, по-голямата част от тях ще се разходват за персонала.  Беше приет също и бюджетът на Комисията за защита на личните данни. Приходите в бюджета са 100 хил. лева, цялата сума се формира от глоби, санкции и наказателни лихви. Разходите са малко над 2,9 млн. лева. 1,9 млн. лева от тях са разпределени за персонал.", "date": "2018.11.29", "title": "Парламентът прие бюджетите на КЕВР, КФН и още две комисии"}
{"url": "https://www.actualno.com/interview/istorijata-na-mopang-nesyshtestvuvashto-gorivo-se-izpompva-s-ured-ot-nesyshtestvuvashta-dyrjava-news_708844.html", "text": "   Човекът, който подаде сигнала за изтичащото гориво от потъналия край Созопол танкер \"Мопанг\" Михаил Заимов присъства при обявяването на от досегашната работа на екипа, ангажиран със случая и разказа пред подробности за кораба и операцията. Михаил Заимов е журналист, пътешественик, водолаз, фотограф и \"нещатен сътрудник на Морска администрация\", както го нарече ръководителят на изпълнителната агенция капитан далечно плаване Живко Петров.       Ако се изразя образно - мъжки хванахме бика за рогата и го повалихме на земята, защото трябваше да се обърне внимание на това предизвикателство пред морето и пред нас като морска нация. Свършихме своята работа - ограничихме първоначално щетите, докато администрацията поеме на свой ред щафетата. После с отпуснатите от държавата пари бяха наети две фирми, които се занимават професионално с водолазна дейност, разполагат с необходимата техника, с необходимите знания. Те в началото бяха затруднени. Всички помпи - американски, английски и други, дефектираха до една. Помпата, която свърши работа, е от Чехословакия - държава, която я няма на картата на света. Това е помпа за пълнене на железопътни цистерни. Само тя върши работа. Всичко друго - не.\r\nВече можем гордо да кажем, че са източени 400 т. гориво и работата ще бъде възобновена през пролетта. Заради застудяването фракцията се сгъсти и не може да бъде източена. Едва като се поднови операцията догодина ще може да се каже колко точно гориво е останало в кораба. Неговата обща вместимост е 620 т. като е харчил на ден по 21 тона. Има разлято гориво вътре в кораба, но не може да изплува, защото корпусът го поддържа.  Дотук мога да кажа че съм доволен от свършеното. Доволен съм от това, което виждам. Смятам, че всяка една изразходвана стотинка няма стойност. Един литър да бяхме спасили пак си струваше. Водолазите от екипа са хора, които с осъзнат риск се гмуркат и рискът е огромен. При всяко потапяне във водата си на 3 секунди от смъртта. Предизвикателството е надвиснало над главата ти като дамоклев меч - всичко може да се случи във всяка една секунда. Същото ще е и с автомобил, ако прекара 100 години под водата - неговият резервоар ще е непокътнат. Така е било с \"Мопанг\"- резервоарът му е останал непокътнат близо век, тъй като корабът е бил в относително добро състояние. Но на 1 август 2018 г. частично се е разпаднал, прекъснали са се връзките между резервоарите, откъдето по наши оценки са изтекли около 25 тона гориво. Малки разливи от време на време е имало, но толкова голямо количество - никой не е предполагал. Корабите не са конструирани, за да лежат на десния си борд. Левият е паднал и сривайки се, къса връзки между отделни резервоари и се получава този разлив през нитовете на обшивката. Корабът вероятно е тръгнал с пълен резервоар от Цариград. Научихме от архивите, че още в момента на взрива, на 1 юли 1921 г. моряците са били изплискани с гориво през люковете на кораба. Още тогава е имало структурно разрушаване между първи и втори трюм, тогава още е имало разлив.     Човек ежедневно, ежесекундно причинява щети на природата. В този конкретен случай, аз не съм специалист, но съм запознат с техните анализи и оценки. Ние нямаме име на това нещо, с което бил пълен корабът. Според направените експертизи такъв продукт днес не съществува. Това вещество е възможно най-близкото нещо до естествения петрол в недрата на  Земята. Произведено е в зората на двигателите с вътрешно горене, когато корабите са се движели с въглища. Потъването на \"Мопанг\" се е случило в преходният период, когато корабите са преминавали към двигатели с вътрешно горене. Тъй като въпросното вещество все пак е относително натурален продукт, щетите от него са по-малки, отколкото от съвременните тежки химизирани фракции. Специалистите смятат, че това вещество по-лесно ще се резорбира от слънцето, водата, вълните и пр., отколкото един днешен нефтопродукт. Мисля, че беше при спускане през 1995 година.    Не е имало такова нещо. Малки изпускания винаги е имало и обикновено се смята, че идват от машинните отделения на потъналите кораби. В случая с \"Мопанг\" никой не е предполагал, че е пълен с такова голямо количество гориво. От по-малко от месец, може би от петнадесетина дена. Този кораб има три измерения. Едното е сегашното екологично предизвикателство, което представлява разливът от него. Второто е че той е изкуствен риф и естествено укритие за много риби, мекотели малюски, паламуди, лефери, миди и други видове. Там има много богата флора и фауна. И третото е, че представлява атракция. Надявам се, че след като бъде изчистен ще остане, защото романтичната страна на гмуркането при потънали кораби не е маловажна. Атракциите подпомагат туристическата индустрия. В Малта потапят кораби за атракция на водолазите и са създали цяла индустрия, свързана с гмуркането при такива руини. В Америка - също. Помагали сме в аварийни ситуации. При обследването на потъналия на 75 м. кораб \"Толстой\", което извършихме в полза на Морска администрация. Ние сме от малкото хора които могат автономно да се гмурнат на такава дълбочина. Технически това хич не е просто - ние се гмуркаме почти на 100 метра дълбочина. Преди няколко години в една много тежка буря извадихме 18 души от водата от 4 потънали лодки в подходите на Созопол.  Във Великобритания морското спасяване се организира на абсолютно доброволен принцип, в Америка, във Франция също има доброволни сдружения, които обичат морето и помагат на хора в беда и не само. В България също, както в случая с кораба \"Мопанг\". Получи се много добра синергия между обществения интерес, доброволците и държавната администрация. Прекрасна синергия. Това трябва да се дава за пример, че така трябва да се работи. ", "date": "2018.11.29", "title": "Историята на \"Мопанг\" - \"несъществуващо\" гориво се изпомпва с уред от \"несъществуваща\" държава"}
{"url": "https://www.actualno.com/society/vladimir-bereanu-slavi-i-scenaristite-se-opitaha-da-opravdajat-lipsata-na-profesionalizym-news_708981.html", "text": "  \"На 27.11 екипът на Слави Трифонов и самият той се опитаха да оправдаят своята липса на професионализъм при провеждането на значимите интервюта със ръководния елит на страната ни. Обясненията им затвърдиха този непрофесионализъм.     Първо е тезата, че се задават въпроси на суверена. Тази гръмка фраза всъщност означава въпроси на зрители. Но кои въпроси да се зададат се решава от екипа, така че въпросите са тяхни, подсказани от зрители и беше напълно излишно сричането на разни имена на хора.   Второ, когато решаваш да зададеш един въпрос е очевидно, че трябва да се опиташ да предвидиш отговорът и да подготвиш допълнителни въпроси. Това не е трудна задача, особенно при пълната предвидимост на нашите вождове. Във интервютата не се задаваха повече от 10 въпроса. При 8 души екип това е лесно осъществима задача. Само 2 примера: ще задаваш въпрос има ли монопол при определяне на цените на горивата? Отговорът е ясен /Борисов го е давал многократно/ - ами всеки може да внася откъдето, си иска. Ясно е, че трябва да провериш как се внасят горива, какъв е редът. Проверката отнема 15 минути. Става ясно, че горивата се внасят през складове на един монополист и цената на продажба е една и съща. Имаш готов уточняващ въпрос. Ще питаш председателя на парламента дали не са нарушили конституцията, като са отхвърлили оставката на Делян Добрев. Очевадно е, че трябва да си подготвил решението на Конситуционния съд по въпроса. Намирането му отнема 5 минути, а прочитането 30 секунди. Съдът ясно е казал, че действията на мнозинството са незаконни\", с публикация в социалните мрежи журналистът Владимир Береану.\r\n\"Тази работа се върши преди интервютата и се казва подготовка. Няма значение дали си водещ или журналист. Не вършиш тази работа след интевютата и да казваш - те ни излъгаха. Това суверенът нарича: \"След дъжд, качулка\", допълни той.  ", "date": "2018.11.29", "title": "Владимир Береану: Слави и сценаристите се опитаха да оправдаят липсата на професионализъм"}
{"url": "https://www.actualno.com/ruse/v-ruse-populjarizirat-pytja-na-rimskite-imperatori-i-dunavskija-pyt-na-vinoto-news_708943.html", "text": "  В периода от в залите на Регионалния исторически музей и в Клуба на дейците на културата в Русе се проведе среща на партньорите по проект SDITOROMAN. Той е насочен към популяризирането и развитието на Пътя на римските императори и Дунавския път на виното. Събирането е второ след началото на проекта през юни 2018 г. Нови две партньорски срещи се предвиждат - в Букурещ през април 2019 и в Печ, Унгария, през септември 2019 г.     Културният маршрут включва бивши римски селища и обекти от Адриатическото крайбрежие до Карпатите и Делтата на Дунав. Той бе сертифициран през 2015 г. от Съвета на Европа след успешно сътрудничество на институции и организации от Хърватия, Сърбия, Румъния и България.   Проектът SDITOROMAN цели чрез развитие на местни туристически продукти да се покаже Пътя на римските императори и Дунавския път на виното. Планира се създаване на сегменти по маршрута и неговото допълване с места и услуги, които да бъдат в синхрон с общата идея на културното трасе. Създаването на местен клуб е важна стъпка от проекта, където заинтересованите организации по трасето да работят заедно за развитието му на територията на Русенския регион.\r\nПроект SDITOROMAN се финансира по програма COSME на Европейския съюз. Водещ партньор е Дунавския компетентен център (DCC) от Сърбия, а партньори са Хистодиън (Histodian) от Холандия, Масконтур (Mascontour) от Германия, Министерство на туризма на Румъния, Жолнай Херитидж (Zsolnay Heritage) от Унгария, Народния музей на Зайчар от Сърбия и Регионален исторически музей – Русе.  ", "date": "2018.11.29", "title": "В Русе популяризират Пътя на римските императори и Дунавския път на виното "}
{"url": "https://www.actualno.com/vraza/matematici-ot-vraca-specheliha-31-medala-ot-mejdunaroden-turnir-news_708945.html", "text": "   , които са възпитаници на Математическата гимназия „Акад. Иван Ценов“ във Враца. Те се представиха отлично на есенния кръг на шестото издание на международен турнир „Математика без граници“.      Турнирът е за ученици от 1-ви до 12-ти клас и се провежда в 4 кръга - есенен, зимен, пролетен и финално състезание „Математически звезди“. Първите три кръга са дистанционни - участниците се състезават в училището, в което се обучават.    От тази година турнира има нов регламент. Няма задачи с избираем, а само със свободен отговор. Броят на задачите в теста е 20, а времето за решаване – 60 минути. Първите 10 се оценяват с 1 точка, а останалите - с максимум 2 точки. Учениците с най-голям сбор от точки, получени в две от трите дистанционни състезания, получават покана за участие във финалния кръг.  Ръководството на МГ „Акад. Иван Ценов“ Враца поднася своите поздравления и благодарности към  преподаватели по математика, а ето и медалистите: ", "date": "2018.11.29", "title": "Математици от Враца спечелиха 31 медала от международен турнир"}
{"url": "https://www.actualno.com/actualno/dyrjavno-sindikalnata-bezotgovornost-za-toka-i-zdraveto-ni-news_708953.html", "text": "  Протест и, разбира се, неистов шум по телевизиите – по този начин беше активирана своеобразна кампания за \"спасяване\" на ТЕЦ \"Марица Изток 2\" и комплекса \"Мини Марица Изток\" през тази седмица.     Дойде зима и изведнъж синдикатите пощуряха, този път на тема \"Марица Изток\". А синдикалните лидери Пламен Димитров и Димитър Манолов успяха да избълват толкова нелепици за по-малко от половин час ефирно време, че човек да се чуди как да коментира.\r\nЕдинственото, за което Димитров и Манолов са напълно прави, е, че няма широко коментирана и ясна дългосрочна стратегия за развитие на енергетиката ни. Обаче и те двамата не блестят много-много с градивни предложения по темата. Работи се на парче – сега в парламента по спешност влезе допълнение за Енергийната стратегия до 2020 година, но то касае изграждане на инфраструктура, с която да поемем идващия от \"Турски поток\" газ. 2020 година обаче идва де факто след 1 година т.е. няма нищо дългосрочно в случая. Другият по-сериозен диалог през последната година в енергетиката беше да строим или не АЕЦ \"Белене\" - ще строим, но само ако намерим кой и с блокираща държавна квота по обещанията на ГЕРБ.\r\nСега Димитров, Манолов, местните синдикални лидери и миньори от \"Мини Марица Изток\" почнаха да се оплакват от \"новите\" европейски правила за въглеродните емисии. Да де, но те изобщо не са нови – през месец май, 2017 година! А в края на юни, 2017 година енергийният министър Теменужка Петкова трябваше да каже какво ще иска България заради – по предложение на депутатите от ГЕРБ! Да знаете каква ни е позицията, която трябваше официално да бъде обяснена преди година и половина? Нещо синдикатите да ги чухте – дали я знаят, защо не са протестирали, ако не я знаят?  !  Като имаме предвид всичко това, се получава една ОГРОМНА ДЕМАГОГИЯ. , държавата не планира дългосрочно за енергетиката и си трайка, докато не стане някаква криза и трябва да се гаси пожар. След като бива угасен, продължава да не планира. – синдикатите не реват, когато му е времето, а когато биват активирани поради някаква причина. Сега плачът е как търговията с въглеродни емисии убивала ТЕЦ \"Марица Изток 2\" - рев обаче нямаше, когато емисиите бяха евтини?! Няма и отговор на въпроса защо поскъпват - дали не е свързано с принципа \"търсене - предлагане\". За Димитър Манолов обаче е по-лесно да изтресе, че \"ще загубим публиката, ако влезем в детайли\" какво представлява търговията с квоти на вредни емисии. По-лесно да караме като в поредното тъпо риалити ... Няма и нито думичка от синдикатите за това, че ТЕЦ \"Марица Изток 2\" ще трябва да престане да работи на въглища рано или късно и че времето всъщност наближава. За синдикатите е най-важно миньорите да си продължат както досега – да, ама не може. И не само заради екостандартите на ЕС, а защото въглищата свършват!\r\nКогато се готвеха \"новите\" екостандарти за ТЕЦ-овете, говорителят на Европейската комисия по околната среда , че има \"общоизвестни технологии, широко разпространени още от 2010 година насам\", с помощта на които може да се постигнат изискванията за отделяне на вредни емисии. Само около пет месеца по-късно Изпълнителната агенция по околната среда (ИАОС) реагира шокиращо неадекватно на данни от доклад на WWF, Climate Action Network, Heal и Sandbag, според които през 2013 година , които иначе нямаше да умрат! , че било вярно количеството на отделения серен диоксид в доклада, но докладът бил неточен и агенцията не знаела вярно ли е, че 730 души са си отишли преждевременно, защото са дишали много хубав въздух с помощта на ТЕЦ-а! И още нещо – пак през 2013 година, този път според доклад на ЕК, сме похарчили , които можеше да не харчим, ако въздухът ни не беше с това качество, с което всъщност е! – хоп, в \"Мини Марица Изток\" колко работеха, да не бяха толкова? Но за Пламен Димитров да умират годишно толкова хора, колкото цял живот работят в \"Мини Марица Изток\" е \"религиозен зелен фанатизъм, завладял света\". А с 3 млрд. евро годишно колко ТЕЦ \"Марица Изток 2\" можем да компенсираме?\r\nОще нещо – в края на октомври, 2017 година, , включително \"Марица Изток 2\", поискаха една година отсрочка, за да спазят новите екостандарти. Сега, година по-късно, работещите в \"Марица Изток 2\" тръгнаха на стачка, а синдикатите взеха да искат да се намери начин някой друг да плаща за въглеродните емисии, не самият ТЕЦ. Доста показателно ...    Интересно е и друго – Пламен Димитров откъде знае колко ще струва токът,  ако основна суровина е природният газ примерно от \"Турски поток\", а не въглищата? Откъде знае  колко би бил токът от \"Белене\"? За \"Белене\" цял доклад от 1000 и кусур  страници писаха от БАН, никъде не стана на въпрос цената да е 200 лева  на мегаватчас! Специално мен никой не може да ме обвини в любов към явно  корупционния проект за АЕЦ \"Белене\", но от БАН ,  че средната борсова цена на тока в региона ще се движи между 70 до 90 евро за мегаватчас и \"Белене\" трябва да е в тези рамки, за да печели!  Курсът на еврото спрямо лева колко е, г-н Димитров? А дали световната  икономика и в частност България не живее постоянно в състояние на  инфлация, т.е. постоянно поскъпване на стоки, услуги и труд?\r\nВ крайна сметка ще припомня материала си \" \" от 22.02.2017 година и ще задам отново същия въпрос. Ще го обогатя и с друг – синдикатите какво предлагат, освен някой друг да плаща за емисиите на ТЕЦ-овете, които иначе хич не цапали, мантра било (по г-н Пламен Димитров)? Нещо съществено могат ли да предложат, или знаят само да плачат както обикновено? Да попитат държавата публично ей така, между другото, дали е възможно и колко минимум ще струва да се газифицира производството от ТЕЦ \"Марица Изток 2\"? Каква друга базова мощност може да коменсира ТЕЦ-а? Защото, ако не друго, въглищата ще свършат - дали след 30 години или след 50, но ще свършат, и тогава оправданието с екологията няма да важи. И приказките как Полша си пазела ТЕЦ-овете да не ги хвърлят както хвърлят приказки колко сложна е търговията с вредни емисии. Защото ЕК и за това дава идеи и предложения за преквалификация и пренасочване на икономика - ! Синдикатите ни кога ще коментират? А държавата?  Ивайло Ачев ", "date": "2018.11.29", "title": "Държавно-синдикалната безотговорност за тока и здравето ни"}
{"url": "https://www.actualno.com/haskovo/vila-armira-do-ivajlovgrad-e-s-nominacija-v-konkursa-na-ministerstvo-na-turizma-news_708979.html", "text": "  Една от най-интересните забележителност в област Хасково, както и в цяла България - вила \"Армира\" е удостоена с номинация в годишния конкурс на Министерство на туризма. Кметът на Ивайловград Диана Овчарова се обърна с призив за подкрепа към всички, които поне веднъж са се докоснали до магията на това място.     „Всички, които са идвали в Ивайловград, нека ни подкрепят в Годишните награди в туризма за 2018, организирани от Министерството на туризма“.\r\nМожете да подкрепите Ивайловград в надпреварата, като дадете своя глас в следните категории:          вила „Армира”, се намира в Южна България, на 4 км югозападно от Ивайловград.\r\nПрез 1964 г., при строеж на язовир строителите случайно попадат на следи от антична сграда. При последвалите археологически разкопки са разкрити останки от крайградска вила от периода на римското владичество по наши земи. Тя става популярна под названието вила „Армира”, по наименованието на малката рекичка, приток на река Арда, на брега на която е построена.   Вилата е луксозна, със забележителна планова схема, пищна мраморна украса и оригинални подови мозайки. Тя е един от най-ранните и най-точно датирани вилни комплекси от римско време, проучени до момента в България, и най-богатият частен дворец от този период, разкрит в днешните български земи. Построена е през втората половина на I в. н.е. от виден тракийски аристократ като център на голямо поземлено владение в долината на река Армира. На площ от 3600 кв. м, сред красива градина за разходки, се е издигала внушителна двуетажна жилищна сграда с панорамна тераса и значителен брой различни помещения, ограждащи под формата на буквата “П” открит басейн в средата. Само на първия етаж помещенията са били 22. С течение на времето вилата става тясна за нейните собственици и в началото на III в. е била разширена на изток с изграждане на просторна зала за гости - триклиниум, и сервизни помещения към нея. В част от сградата е имало римска отоплителна система - хипокауст, следи от която се виждат и днес.   Още през първата половина на II в. към вила „Армира” се създава ателие за художествена обработка на добивания в околностите й бял мрамор, като тук са поканени да работят майстори от град Афродизия в Мала Азия, известен с най-голямата през римската епоха скулптурна школа в света. Благодарение на тях вилата постепенно придобива блясъка и разкоша на истински дворец от Римската империя.\r\nЦелият първи етаж е бил облицован със съвършено изработени мраморни плочи и пана. Те покривали стените на коридорите и всички представителни помещения от пода до тавана, както и самия басейн, около който е имало стенна колонада и красива ограда. При разкопките са намерени почти 3000 фрагмента от мрамор в много добро състояние.   По обем, разнообразие и качество на мраморната украса вила „Армира” остава единственият подобен паметник не само в днешните български земи, но и в границите на някогашните римски провинции на Балканите, а стенната й декорация я прави уникален паметник на античната архитектура и изкуство.\r\nПодовете на всички помещения и коридори са били покрити с високохудожествени мозайки с традиционни за античната живопис мотиви. Особено ценна е мозайката от господарската спалня, в чийто северен край е изваян портрет на собственика от първата половина на II в. с двете му деца - единствените портрети върху мозайка от римската епоха, намерени досега в България.\r\nСпециален интерес представлява и по-късната мозайка от триклиниума (началото на III в.), с изображение на Медуза Горгона - символ, който се повтаря многократно в декорацията на вилата. Това е най-голямата като количество и разнообразие мозаечна находка в България, надвишаваща по обем всички останали открити мозайки по днешните български земи.\r\nСлед близо 300 години разцвет, през втората половина на IV в. вила „Армира” е била опожарена и разграбена. Разрушаването й се свързва с голямото опустошение на околностите на Адрианопол през 378 г., когато римската армия под командването на император Валент (364 – 378 г.) е разбита от готите.\r\nВилата е обявена за архитектурен паметник в бр. 67 на Държавен вестник от 1968 г.", "date": "2018.11.29", "title": "Вила \"Армира\" до Ивайловград е с номинация в конкурса на Министерство на туризма"}
{"url": "https://www.actualno.com/healthy/mz-razrabotva-programa-po-prevencija-sreshtu-virusnite-hepatiti-news_708993.html", "text": "  \"Министерството на здравеопазването работи по създаването на „Национална програма за превенция и контрол на вирусните хепатити в Р България за периода 2019-2023 г.“, съобщиха от МЗ.     В работната група по изработването ѝ са включени национални консултанти, експерти, представители на всички заинтересовани институции и неправителствени организации. Срокът за работата на експертите е 1 март 2019 г., след което проектът ще бъде публикуван за обществено обсъждане“. Това заяви зам.-министър Светлана Йорданова на пресконференция по повод Европейската седмица на тестването за ХИВ, хепатит В и хепатит С и Световния ден за борба срещу СПИН, който тази година ще премине под мотото „Узнай своя статус“.   Седмицата за тестване е инициатива, стартирана в Европа през 2013 г., която цели да се разшири обхвата на изследваните лица, както и да повиши осведомеността за ползите от ранното тестване за ХИВ. От 2015 г. към тестването за ХИВ се включва и тестването за хепатит В и С. През 2017 г. повече от 600 организации от 53 държави са участвали в седмицата на тестването и хиляди хора са узнали своя статус за ХИВ и хепатит, стана ясно от думите на Светлана Йорданова.\r\nПо експертна оценка на СЗО в европейския регион на СЗО приблизително 13,3 милиона души живеят с хроничен хепатит В (1,8% от възрастните) и около 15 милиона души с хепатит С (2,0% от възрастните). 2/3 от инфектираните лица в региона живеят в Източна Европа и Централна Азия. Хепатит В причинява около 36 000 смъртни случая, а хепатит С около 86 000 смъртни случая годишно в европейските държави, в региона на СЗО.  По данни на Европейския център за профилактика и контрол на заболяванията (ECDC) общата честота на разпространение на хепатит В е 1,49 на 100 000, а на хепатит С от 8,7 на 100 000 в държавите-членки на Европейския съюз (ЕС). Висока е степента на разпространение при хората, които инжектират наркотици.\r\nСред 36,7 милиона души, живеещи с ХИВ в света, приблизително 2,7 милиона са имали хронична HBV инфекция и 2,3 милиона са били инфектирани с HCV. Чернодробните заболявания са една от основните причини за смъртност сред живеещи с ХИВ и коинфектирани с вирусен хепатит. Тези хора трябва да бъдат диагностицирани и осигурени с подходящо и ефективно лечение както за ХИВ, така и за хепатита.\r\nПо експертна оценка на СЗО 1,2 милиона души живеят с ХИВ в Европейския регион и 25% от тях не са наясно, че са ХИВ позитивни, а почти 50% от тези, които са положителни, се диагностицират късно и така се забавя стартирането на лечение и профилактика.       В страната има разработена и действаща „Национална програма за превенция и контрол на ХИВ и СПИН за периода 2017-2020 г.“. България е страна с ниско разпространение на ХИВ сред общото население – 2,8 на 100 000 население, което е два пъти по-малко от средното за Европейския съюз, което е 5,7 на 100 000 население. В изпълнение на дейностите по Националната програма за превенция и контрол на ХИВ и сексуално предавани инфекции и в резултат на предоставяните услуги в страната, се постигна устойчиво задържане на ниското ниво на разпространение на ХИВ сред общото население.\r\nКъм 30 октомври 2018 г. общо 1 473 лица с ХИВ се проследяват в 5-те сектора за лечение на пациентите с ХИВ/СПИН в София, Пловдив, Варна, Плевен и Ст. Загора, а 1 391 (94%) от тях получават съвременна антиретровирусна терапия.\r\nПрилагането на антиретровирусната терапия удължава живота на пациентите и подобрява качеството им на живот. Осигурени са всички необходими тестове и консумативи за провеждане на безплатни изследвания за ХИВ и мониторинг на терапията.\r\n\"От началото на годината до м. октомври над 242 000 лица са се изследвали за ХИВ. През периода 1986 – 16.11.2018 г. в България са регистрирани общо 2 984 лица с ХИВ инфекция. От началото на 2018 година до средата на месец ноември са открити нови 269 ХИВ–серопозитивни, а до края на годината се очаква техният брой да нарасне с още 30\", посочи д-р Тонка Върлева. Годишният брой на регистрираните случаи се увеличава постепенно в годините, като през 2017 г. новорегистрираните са 241. Запазва се тенденцията от последните години броят на новорегистрираните мъже да е многократно по-голям от инфектираните жени. Съотношението на инфектираните мъже и жени през настоящата година е 8:1 (240 мъже и 29 жени).\r\nПо път на инфектиране се запазва тенденцията от последните години. И през настоящата година 88% от новорегистрираните са се инфектирали по сексуален път, а 10% са инфектирани при инжекционна употреба на наркотици. 54% от новорегистрирани са от групата на мъжете, които правят секс с мъже.      Тази година най-засегната е възрастовата група 30-39 г. - 38%, следвана от възрастовата група 20-29 г. – 29%. Данните показват още, че 97% от новите случаи през 2018 г. са български граждани, а останалите 7% са граждани на други държави.", "date": "2018.11.29", "title": "МЗ разработва програма по превенция срещу вирусните хепатити"}
{"url": "https://www.actualno.com/politics/prokuraturata-poiska-schitanija-za-nejno-oryjie-specsyd-da-ne-se-podchinjava-na-vks-za-ivancheva-news_708982.html", "text": "  И.ф. административният ръководител на Специализираната прокуратура Димитър Петров, и.ф. административният ръководител на Апелативна специализирана прокуратура Николай Найденов, наблюдаващият делото прокурор в първоинстанционната прокуратура Тихомир Стоев и въззивният прокурор Илиян Рангелов изпратиха писмо до председателя на Апелативния специализиран наказателен съд, с което предлагат . Съобщението за искането е публикувано на сайта на прокуратурата.     Припомняме, че преди няколко часа стана ясно, че председателят на ВКС Лозан Панов е наредил да има проверка на организацията на работа на Апелативния спецсъд. Причината се крие в решението на Апелативния съд на Иванчева и Петрова, докато се произнесе по делото. Апелативният съд спря решението на по-долна инстанция буквално няколко часа след постановлението, макар че то беше с незабавно изпълнение. Именно това беше широко коментирано от юристи пред медии и в социални мрежи като \"абсурдно\".   Според изброените по-горе прокурори, ако съдиите от ВКС получат достъп до въззивните производства (бел. ред. - посоченото в по-горния абзац решение Иванчева и Петрова да излязат под домашен арест беше второ такова на първа инстанция ), това ще навреди на безпристрастното решение.\r\nМеждувременно от Сдружение \"Зелен Младост\" поискаха от БНТ, bTV и Нова телевизия да поискат от правосъдния министър Цецка Цачева пълен достъп за телевизионни камери в арестите на бул. \"Г.М. Димитров\" 42 и ул. \"Майор Г. Векилски\" 2, където са Иванчева и Петрова. Сдружението казва, че е получило сигнал, според който прозорците в ареста са метални и де факто отворени за въздух, а отоплението е спряно заради ремонт. На 28 ноември температурата в килиите в ареста на на бул. \"Г.М. Димитров\" 42 е била около 10 градуса и има починал чуждестранен гражданин - в килия 5, подчертават от сдружението. Сдружението не вярва на официалната позиция на правосъдното министерство, че условията в двата ареста са достатъчно хуманни към задържаните, но още неосъдени хора.  Междувременно омбудсманът Мая Манолова изпрати препоръка до правосъдния министър Цецка Цачева за предприемане на конкретни действия относно условията в столичния специализиран арест. Това става след жалба на Иванчева и Петрова и след проверка от страна на обществения защитник, която е установила, че жалбата на задържаните лица за лоши санитарно-битови условия, качеството на извършения ремонт в спалното помещение, както и липсата на достатъчно естествена светлина и свеж въздух, е основателна.", "date": "2018.11.29", "title": "Прокуратурата поиска считания за нейно оръжие спецсъд да не се подчинява на ВКС за Иванчева"}
{"url": "https://www.actualno.com/bgfootball/eto-kyde-da-gledame-bajer-leverkuzen-sreshtu-ludogorec-news_708897.html", "text": "        \"Орлите\" се изправят срещу Байер в Леверкузен, а срещата ще може да следите    Тази вечер двата тима ще премерят сили на \"БайАрена\", а началният час на срещата е 19:55. И докато германците вече си осигуриха участие във фазата на директните елиминации, разградчани все още няма да играят в надпреварата на пролет и все още търсят първия си успех в турнира.   Коя телевизия ще предава срещата между Байер Леверкузен и Лудогорец ", "date": "2018.11.29", "title": "Ето къде да гледаме Байер Леверкузен срещу Лудогорец"}
{"url": "https://www.actualno.com/society/bdj-shte-kompensira-pytnicite-ot-vlaka-sofija-burgas-s-bezplatni-bileti-news_708932.html", "text": "  \"БДЖ–Пътнически превози\" ЕООД ще компенсира всички свои клиенти, които са пътували с бързия влак № 3623 от София за Бургас на 28.11.2018 г.     Влакът замина със 192 минути закъснение поради обледяване токоснемателя на локомотива, който е трябвало да го обслужи, както и липсата на възможност в момента да бъде подменен с друг. Поради изчакването да бъде осигурен локомотив се е стигнало до голямото закъснение.   В тази връзка националният железопътен превозвач ще възстанови сумата за билета на всички, които са се отказали от пътуването, а на всички потърпевши, които са изчакали заминаването на композицията, ще предостави по един двупосочен билет за избран маршрут на пътуване с влак в страната, съобщиха от компанията.\r\nКлиентите на \"БДЖ–Пътнически превози\" ЕООД могат да получат своята компенсация в срок до три месеца на билетните каси във всяка една гара в страната, като предоставят билета си от пътуването с бързия влак № 3623 от София за Бургас на 28.11.2018 г.  Към момента движението на влаковете в страната се извършва в условията на зимна обстановка, като някои композиции се движат със закъснения. Няма прекъснато движение в нито един железопътен участък.\r\nНационалният железопътен превозвач призовава своите клиенти да проявяват търпение и да се информират своевременно за актуалната обстановка на движение на влаковете. Поради зимните условия е възможно възникването на принудителни престои и натрупване на закъснения при движението на влаковете.   ", "date": "2018.11.29", "title": "БДЖ ще компенсира пътниците от влака София - Бургас с безплатни билети"}
{"url": "https://www.actualno.com/politics/narodnoto-sybranie-prie-novija-budjet-na-cik-njama-pari-za-elektronen-vot-news_708909.html", "text": "  Парламентът прие бюджета на Централната избирателна комисия (ЦИК) за 2019 г. Разходите на комисията за 2019 г. възлизат на 4,9 млн. лв.  За персонал са предвидени 3,8 млн. лв., а за капиталови разходи - 200 хил. лв.     Управляващите отхвърлиха предложението на лидера на БСП Корнелия Нинова и група народни представители разходите на ЦИК да се увеличат с 50 млн. лв., заради въвеждането на машинното гласуване.   През следващата година са предвидени избори за членове на Европейски парламент и местен вот.\r\nПо време на дебатите зам.-председателят на ПГ на „БСП за България“ Драгомир Стойнев посочи, че ако управляващите не манипулират избори, трябва да осигурят 50 млн. лв. за машинно гласуване, каквото беше и предложението на БСП.  Председателят на Правна комисия и депутат от ГЕРБ Данаил Кирилов посочи, че с машините нито се спестява време, нито се премахват рисковете за манипулация на вота.\r\nСпоред \"Обединени патриоти\" може и президентският вот да е бил манипулиран, защото не е имало машинно гласуване.   От ДПС апелираха дебатът за бюджета на ЦИК да не се превръща в дебат „за“ или „против“ машинното гласуване, тъй като има консенсус, че то трябва да бъде въведено в пълен обем.    ", "date": "2018.11.29", "title": "Народното събрание прие новия бюджет на ЦИК, няма пари за електронен вот"}
{"url": "https://www.actualno.com/crime/apelativnijat-specsyd-na-proverka-ot-vks-zaradi-deloto-na-ivancheva-i-petrova-news_708951.html", "text": "  Председателят на Върховния касационен съд (ВКС) Лозан Панов нареди да се извърши проверка на организацията на дейността на Апелативния специализиран съд (АСНС), който не пусна на свобода бившата кметица на столичния квартал \"Младост\" Десислава Иванчева и заместничката й Биляна Петрова.     Двете и в момента са в ареста, въпреки че на два пъти съдия Иво Хинов от Специализирания наказателен съд замени задържането им под стража с мярка за неотклонение \"домашен арест\".   В началото на ноември, след протест на прокуратурата, апелативните съдии отмениха първото определение на Хинов за незабавно освобождаване на двете и ги върнаха в ареста, а по второто - от 16 ноември, АСНС още не се е произнесъл.\r\nОт Апелативния спецсъд обясниха, че едва вчера делото по протеста срещу по-леките мерки за неотклонение е постъпило при тях и от днес започва да тече 7-дневният срок за произнасяне.  При проверката трябва да бъдат установено колко такива дела са били образувани от задържането на подсъдимите през април, администрирането на документите от страна на първоинстанционния спецсъд и постъпването им в апелативния, регистрирането и образуването на делата, изборът на съдия-докладчик и на членовете на съдебните състави, както и сроковете за произнасяне, съобщиха от пресцентъра на ВКС.\r\nВ заповедта, издадена вчера, е посочено, че извършването на проверката се възлага на комисия в състав: председател: Галина Захарова - заместник-председател на ВКС и ръководител на Наказателната колегия, и членове: Капка Костова - председател на Първо наказателно отделение, Галина Тонева - съдия във Второ наказателно отделение. Проверката трябва да бъде извършена до декември, като в срок до 10 декември комисията следва да изготви и представи доклад за резултатите.   Иванчева и Петрова, които са обвинени в получаване на подкуп от строителен предприемач, са в ареста вече повече от 7 месеца и се оплакват от много лоши условия - липса на пространство, на светлина, лоша храна. От Министерството на правосъдието отрекоха и заявиха, че са спазени всички изисквания за пространство на задържаните и са им осигурени нормални битови условия.    Вчера обаче съдия Иво Хинов разреши на правозащитници от Българския хекзинкски комитет да отидат на оглед в следствения арест на ул. \"М-р Г. Векилски\" №2 в София и да разговарят с двете задържани. Преди време те бяха пратени в Сливенския затвор, но после бяха върнати в столицата, за да не трябва да ги транспортират постоянно при всяко съдебно заседание. Междувременно Инспектората към Висшия съдебен съвет (ВСС) извърши проверка на дейността на Наказателната колегия на Върховния касационен съд. Проверката обхваща периода от 1 януари 2016 година до 31 декември 2017 година.   Проверката не е установила нарушения при образуването, разпределението, движението и приключването на делата, а процесът на обслужване на гражданите е максимално оптимизиран. Освен това разпределението на дела е на случаен принцип, което е изрично изтъкнато като още един плюс. Няма постановени оправдателни присъди по дела с предмет корупционни престъпления, извършени от съдии, прокурори и следователи и лица, заемащи висши държавни длъжности. Запазва се съотношението между свършените и разгледаните дела през всяка от проверените години, като през 2016 г. е 82.5%, а през 2017 г. – 80.5%.", "date": "2018.11.29", "title": "Апелативният спецсъд на проверка от ВКС заради  делото на Иванчева и Петрова"}
{"url": "https://www.actualno.com/asenovgrad/30-sm-snjag-v-s-dobrostan-eto-kyde-se-chisti-v-momenta-v-asenovgradsko-news_708907.html", "text": "  Повече от 30 сантиметра е снежната покривка в асеновградското село Добростан, а 20 сантиметра е натрупаният сняг в Орешец към настоящия момент. Пътищата в община Асеновград са проходими, след като заваля първият сняг. Снегът в града е около 1,5 см. – 2,0 см.     Снегопочистващите фирми извършват опесъчаване на пътищата в общината, като през изминалата нощ са работили в квартал „Горни Воден” и в село Нови извор. От тази сутрин работата със специализирани автомобили по разчистване на пътната мрежа продължава в селата Орешец, Стоево, Мулдава и други населени места.   Извършена е проверка на техническото състояние на снеговочистващата техника, увериха от общинската администрация в Асеновград. За територията на града фирмата изпълнител „КМД” ще почиства улиците с шест специализирани трактора, пет песъкара, две фадроми и един самосвал. По селата поддържането на улиците ще се осъществява чрез верижни автомобили. За Асеновград, кварталите „Горни Воден” и „Долни Воден” и за малките населени места са осигурени над 600 тона пясъчно-солна смес.\r\nФирмите, които ще почистват селата в община Асеновград от натрупания сняг, са „Пътно почистване“ и „ЕР 2000“. Сумата, отделена от общинския бюджет, е в размер на близо 35 000 лева. Останалият от миналия сезон резерв, е около 100 тона пясъчно-солна смес.  Училищата в общината, отопляващи се с газ, имат необходимото количество за зимния период. Отоплението на ОУ „Свети Климент Охридски“ в село Златовръх и ОУ „Отец Паисий“ в Тополово се осъществява чрез твърдо гориво, като за тях също е подсигурено такова.", "date": "2018.11.29", "title": "30 см сняг - в с. Добростан. Ето къде се чисти в момента в Асеновградско"}
{"url": "https://www.actualno.com/cosmos/prez-2025-g-rusija-zapochva-da-stroi-stancija-v-orbita-kraj-lunata-news_708903.html", "text": "  Планирано е в края на 2025 г. с извеждането на базов модул Русия да започне изграждането на орбитална станция на Луната. Това става ясно от „Пътна карта за реализиране на лунната програма“, цитирана от руските агенции.     Според документа след това към орбиталната станция ще се скачват кораби и модели за излитане и кацане за транспортиране на космонавти до повърхността на земния спътник.   Представянето на пътната карта е извършено от главния конструктор на пилотирани комплекси Евгений Микрин. Преди това той представи концепцията за окололунната станция, която е създадена на основата на модули, разработени за Международната космическа станция, пише още БГНЕС.\r\nВ същото време директорът на Института за космически изследвания Анатолий Петрукович е на мнение, че окололунната станция е много по-малко интересна в сравнение със създаването на база на Луната. Това се дължи на факта, че поради високите нива на радиация на орбиталната станция няма да могат да се намират постоянно космонавти, а също така на една такава станция ще има малко място за научни експерименти.  Успоредно с това „Роскосмос“ и НАСА подписаха меморандум за разработването на модул за предлаганата от САЩ окололунна станция „Гейтуей“.", "date": "2018.11.29", "title": "През 2025 г. Русия започва да строи станция в орбита край Луната"}
{"url": "https://www.actualno.com/curious/vijte-dokoga-shte-prodyljim-da-smenjame-vremeto-news_708901.html", "text": "        Австрийското председателство на ЕС е подготвило документ, който отлага за 2021 г. решението страните в общността да спрат да преминават между астрономическо и лятно часово време, съобщи изданието Politico, цитирано от в. \"Сега\".   През септември председателят на ЕК ЖанКлод Юнкер предложи европейско законодателство за отказ от смяната на времето и даде на страните членки срок до април догодина да се договорят по кое време ще се движи занапред Европа.\r\nНяколко страни от ЕС, сред които Португалия, Гърция и Холандия, настояват смяната на времето два пъти в годината да продължи и искат повече аргументи в полза на премахване на тази система.  \"Няма неоспорими доказателства за това дали предимствата на лятното време са позначими от неудобствата, свързани със смяната на времето два пъти в годината\", се посочва в проекта на австрийското председателство на ЕС. Страните, които подкрепят запазването на настоящата система, го правят \"основно заради липсата на надеждни доказателства за евентуалните предимства, които би имало премахването на смяната на времето\", пише още в проектодокумента. Той призовава Еврокомисията да направи оценка на въздействието на предложението.\r\nИдната седмица министрите на транспорта на ЕС ще ...    ", "date": "2018.11.29", "title": "Вижте докога ще продължим да сменяме времето"}
{"url": "https://www.actualno.com/europe/gruzija-e-s-nov-prezident-news_708917.html", "text": "  Саломе Зурабишвили е избрана за новия президент на Грузия, след като на втория кръг от изборите тя получи подкрепата на 59,5% от избирателите, предаде БГНЕС.     Според експертът от руския Институт за международни изследвания Николай Силаев Зурабишвили е била избрана не поради това, че е популярна сред гражданите, а защото те не желаят връщането в страната на бившия държавен глава Михаил Саакашвили, предаде РИА Новости. Той стои зад кампанията на опозиционера Григол Вашадзе.   На втория кръг Зурабишвили, която е подкрепяна от управляващата партия „Грузинска мечта“, спечели 59,65%. Вашадзе изостана със своя резултат от 40,44%.\r\nСпоред Силаев „резултатите от първия тур се обясняват с това, че Саакашвили и „Обединено национално движение“ имат неголям, но активен кръг от сътрудници. „те отидоха на изборитеу, а пасивното мнозинство, което не одобрява Саакашвили, не излезе на изборите. Какво направи „Грузинска мечта“ преди втория тур? Тя ефективно призова към участие това мнозинство, което не одобрява Саакашвили. Това не говори, че Зурабишвили е особено популярна, това говори, че Саакашвили остави след себе си твърде тежки спомени в мнозинството от населението на Грузия“. Експертът допълва, че е сработил механизмът, който „Грузинска мечта“ използва от 2012 г. - „Вие сте за Саакашвили или за нещо друго?“, при което избирателите гласуват за „нещо друго“.  Партията на Саакашвили управлява в продължение на девет години до изборите през 2012 г. Тогава на власт дойде екипът на грузинския олигарх Иванишвили „Грузинска мечта“, която и до днес е на власт.", "date": "2018.11.29", "title": "Грузия е с нов президент"}
{"url": "https://www.actualno.com/music/rege-muzikata-veche-e-chast-ot-svetovnoto-kulturno-nasledstvo-news_708923.html", "text": "  Реге музиката, която придоби световна слава благодарение на изпълненията на Боб Марли, спечели място в списъка на световните културни съкровища на ООН.     UNESCO, културната и научна агенция на световната организация, добави жанра, произхождащ от Ямайка, към колекцията си от \"нематериално културно наследство\", заслужаваща защита и популяризиране, предаде БГНЕС.   От UNESCO отбелязват, че Реге музиката има принос към обсъждането в международен план на въпросите на несправедливостта, съпротивата, любовта и човечеството.\r\nМузикалният стил се присъединява към списъка на културните традиции, включващи конната езда на Испанското училище по езда във Виена, чешки куклен театър и над 300 други традиционни практики, които варират от строене на лодки, поклонничество и готвене.  Реге се появява в края на 60-те години на миналия век от ямайските жанрове ска и рокстеди, като също така черпи влияние от американския джаз и блус.\r\nСтилът бързо стана популярен в Съединените щати, както и във Великобритания, където много ямайски имигранти се бяха преместили в периода след Втората световна война.   Често се защитава като музика на потиснатите, с текстове, насочени към социално-политически въпроси, лишаване от свобода и неравенство.    ", "date": "2018.11.29", "title": "Реге музиката вече е част от световното културно наследство"}
{"url": "https://www.actualno.com/crime/danychen-e-hvanat-s-podkup-ot-15-000-leva-news_708961.html", "text": "   Това каза административният ръководител на Софийска градска прокуратура  Емилия Русинова на брифинг във връзка с образувано досъдебно  производство срещу служител на НАП за подкуп.     Русинова обясни, че образуваното досъдебно производство е след  успешна акция на служители на ГДБОП под ръководството на Софийската  градска прокуратура. В рамките ѝ е задържано лице, служител на НАП,  който е заловен в момент на получаване на първия транш от поискан от  него сума, предава \"Фокус\".   Служители на приходната агенция са били определени със заповед да  извършат ревизия на търговско дружество. В последствие въпросните  служители са провели няколко срещи с управителя на дружеството. При  първата от тях те са го уведомили, че по отношение на неговото дружество  са установени недекларирани печалби в размер на 800 хил. лева.  Служителите са предложили да му бъде изготвен акт само за 16 до 20 хил.  лева. За целта управителят на дружеството е трябвало да им предостави  и в  последствие служителят на НАП е заловен при получаването на първия транш  от 15 хил. лева, които са му били предадени в центъра на столицата.  Емилия Русинова уточни, че служителят е задържан за 72 часа и предстои  да бъде поискано постоянното му задържане под стража, а процесуално  следствените действия по случай продължат, като има и още заподозрени.   стана още ясно от думите на Русинова.\r\nПо думите ѝ анализът на доказателствата не е приключил и кръгът от обвиняеми лица не е изчерпан. Тя отбеляза, че на управителя на проверяваното дружество, на когото е искан подкуп, е било обяснено от служителите на НАП, че - по 15 единици на човек.   „Обяснението на служителя на НАП, е че по принцип счетоводството е добре водено, но по някакъв сложен механизъм, който дори самият свидетел не е успял да разбере, му е изчислено, че всъщност дружеството има несъответствие с 800 хил. лева“, посочи още тя.    ", "date": "2018.11.29", "title": "Данъчен е хванат с подкуп от 15 000 лева"}
{"url": "https://www.actualno.com/politics/gerb-i-bsp-se-hvanaha-za-gushite-zaradi-mashinnoto-glasuvane-news_708899.html", "text": "  \"Ако управляващите не манипулират избори, трябва да осигурят 50 млн. лв. за машинно гласуване.\" Това заяви  заместник-председателят на ПГ на „БСП за България“ Драгомир Стойнев по време на дебатите по бюджета на ЦИК за 2019 г.“.     „Тези 50 млн. лв. са необходими за закупуване на машини. Ако не ги осигурим, означава, че за пореден път българският парламент няма да спази законодателството и съответно ние се отказваме от машинното гласуване“, допълни Стойнев.   Той призова депутатите от  ГЕРБ да заявят дали са за машинното гласуване или не. По думите му, ако не се отпуснат 50 млн. лв. за машини, това ще означава, че политиците не чуват българските избиратели, които ясно и категорично заявяват, че искат машинно гласуване.\r\n„Ако не манипулирате избори, трябва да осигурите тези средства“, заяви още Стойнев. Според него, крайно време е да се влезе в 21 век.  \"С машините нито спестяваме време, нито премахваме рисковия период, който да ограничи възможността за манипулация на вота.\" Това каза председателят на Правна комисия и депутат от ГЕРБ Данаил Кирилов.\r\n„Тъй като сме свидетели на опит да се политизира разпоредбата, която обсъждаме, ще дам много данни и обстоятелства, оито са известни на колегите, но те предпочитат да не ги споменават, за да можем да усетим полъха на умната реформаторска красота, която слушахме в миналия парламент. От опозицията трябва да си спомнят, че ъзложихме на ЦИК две групи дейности“, каза Кирилов.\r\nПо думите му едните касаят дистанционното гласуване, а  другите - машинното.       „Този състав на ЦИК направи два анализа, като ги изпрати на парламента“, допълни още Кирилов.\r\nСпоред него ЦИК не бива и няма смисъл да организира изпращане на машини ъв всяка една секция, дори тези, които са за гласуване извън България.\r\n„Няма как да изпрати машина във секи кораб. Няма смисъл, подвижните СИК също да бъдат оборудвани с машини. Това е изключително нецелесъобразно и по никакъв начин не помага за истината на вота“, каза Кирилов.\r\nТой обърна внимание, че с машините нито се спестява време, нито се премахва рисковият период, който да ограничи възможността за манипулация.\r\nКирилов заяви, че по тази причина ГЕРБ са предложили да се обсъди отпадането на машинното гласуване само за критичната категория секции.      „Ще видите, че това не се предпочита като способ за гласуване от избирателите“, допълни още Кирилов.", "date": "2018.11.29", "title": "ГЕРБ И БСП се хванаха  за гушите заради машинното гласуване"}
{"url": "https://www.actualno.com/curious/bylgarija-e-na-12-mjasto-po-trezvost-v-evropa-news_708910.html", "text": "  България е на 12 място по трезвост в Европа. Това показва анализа на проекта \"Трезва Русия\", изследвал данните от 28 европейски държави. Лидери в употребата на алкохол са Естония, Литва и Чехия. Там един човек изпива средно по 15,35, 13,61 и 12,99 литра спиртни напитки годишно.     12-то място страната ни заема със средно 10,47 литра алкохол на година. Пред нас са Словакия, Великобритания, Португалия, Финландия, Кипър и др.   Най-малко пиещите страни са Гърция, Италия и Малта. Там хората и позволяват средно около 5 литра алкохол годишно. \r\nНай-много смъртни случаи в следствие на алкохол има в Словения, Дания и Латвия. В дъното на класацията по този показател са Малта, Гърция и Италия.  Русия не фигурира в изследването.", "date": "2018.11.29", "title": "България е на 12 място по трезвост в Европа"}
{"url": "https://www.actualno.com/crime/avtobus-se-zapali-na-am-trakija-news_708912.html", "text": "  Автобус се е запалил по време на движение в района на 26-27 км на АМ \"Тракия\" в посока София, съобщиха от ОДМВР-София.     Инцидентът е станал около 10 ч. тази сутрин. Автобусът се е запалил в задната част. Пътниците са изведени, няма пострадали. Изпратен е екип на пожарната.   ", "date": "2018.11.29", "title": "Автобус се запали на АМ \"Тракия\""}
{"url": "https://www.actualno.com/asia/slujiteli-na-britanska-kompanija-za-sigurnost-sa-zaginali-v-kabul-news_708969.html", "text": "  Петима служители на британската фирма G4S, работеща в областта на сигурността, са били убити вчерашния в Кабул. Други 32 сътрудници на фирмата са ранени, предаде БГНЕС.     \"С голяма скръб можем да потвърдим, че петима от нашите служители бяха убити и 32 бяха ранени, петима от тях сериозно, в непровокирана престъпна атака срещу един от нашите обекти в Кабул\", казва изпълнителният директор Чарли Бърбридж в изявление.   Припомняме, че на 27 ноември трима американски войници загинаха след взрив на бомба в Афганистан.", "date": "2018.11.29", "title": "Служители на британска компания за сигурност са загинали в Кабул"}
{"url": "https://www.actualno.com/curious/mesechen-horoskop-za-dekemvri-2018-g-news_708808.html", "text": "        През декември се пригответе за подвизи. Задачи, с които никой друг не би се справил ще се изсипят на главата ви ще уплаши всеки друг, но не и вас. А и не бива, тъй като в този период ще положите основите на вашето бъдещо финансово благополучие. В средата на периода ще усетите непреодолимо влечение към промени. Подарете си пътешествие във възможно най-отдалечената точка на света. Други представители на знака с размах ще сменят професионалното си поприще. Действайте обмислено и с премерен риск. Съдбата ще следи всяка ваша крачка и ще ви подкрепя. В края на месеца забравете за работата и по времето на семейството си или на опитите да създадете такова. Началото на декември ще ви създаде някои трудности с финансите. Опитайте се да не купувате ненужни неща, да не давате пари назаем и да не плащате нещо, което може да изчака по-късен период за разплата. Благодарение на вашата разсъдливост още към средата на месеца ще стабилизирате бюджета си. Това е добро време за помирение с онези, с които сте имали някакви конфликти. Не се колебайте да възстановите хармонията във връзката си. Никой не иска да остава сам по празниците. Краят на месеца ще ви затрупа с приятни изненади и много подаръци от любимите ви хора. Ще получите неочакван доход. Някои представители на знака може да получат примамливо служебно предложение. Не пропускайте момента да се изкачите нагоре по служебната стълбица.      Началото на декември ще ви донесе успех във всяка една сфера, в която искате да се развивате. Най-успешни ще бъдат дейностите, свързани с пътуване. В този смисъл командировките ще ви донесат освен нови контакти, но и провеждането на успешни преговори и сключването на изгодни сделки. Средата на месеца някой ще се опита да изпита издръжливостта на нервите ви. Ще имате чувството, че всичко и всеки ви провокира, но това не е така. Просто умората си казва своето. Опитайте се да запазите самообладание и спокойствие особено в отношенията с близките ви хора. Нямате нужда от конфликти преди празниците. Последните дни на декември ще ви подарят много романтика и ярки чувства от страна на любимите ви хора. Няма да имате проблеми с финансите, така че се поглезете подобаващо за празниците. Оставете тревогите настрана.     През този месец на разгласявайте своите намерения и дори мечти. Действайте тихо и последователно към целта си. Много добре знаете какво искате и как да го постигнете и нямате нужда от никакви съветници. Ако разгласете намеренията си рискувате някой завистник да ви попречи в осъществяването на целите. В средата на периода ви очаква сериозен пробив в работата ни. Ще се справите с всичко, което ви предстои. Краят на месеца ще ви донесе, така чаканите спокойствие и почивка. Не се колебайте да вземете онези подаръци на близките ви, които те заслужават.    Началото на декември ще ви предложи някои по-сложни задачи за решаване. Очакват ви изненадващи разходи , които ще объркат плановете ви. В работата сякаш никой няма да ви разбира, а от страна на близките ви рядко ще срещате разбиране. Това не бива да ви изнервя. Просто намалете темпото и се заредете с търпение и спокойствие. Средата на декември ще върне нещата по местата им. Ще бъдете реванширани за всички нечестни моменти спрямо вас. Това е подходящо време за поправяне на грешки, както и разчистване на сметки - в морално и във финансово отношение. Краят на декември най-добре се отдайте на почивка. Няма да имате сили за работа, а и желанието ви ще е насочено към други неща. Самостоятелните представители на знака ще бъдат въвлечени в страстна връзка. Семейните Лъвове е добре да се посветят на съвместни дейности със семейството си. Не прекалявайте с подаръците, запазете парите си за по-важни неща. За какво започнете месеца спокойно. Сега спокойно може да оставите инициативата на колегите си и да не се напрягате излишно в работата. Това не означава да стоите със скръстени ръце и да не правите нищо. Насочете усилията си към промяна в личния живот, за да си осигурите приятна компания за празниците. В средата на месеца ви очакват интересни промени, които значително може да променят начина ви на живот към по-добро. Не пропускайте тази възможност. В края на месеца има опасност да изпаднете в униние. Това е напълно нормално преди всички големи празници. Не се опитвайте да създадете съвършената празнична атмосфера и да вземете най-скъпите подаръци. Истинските празници са изпълнени с простота, уют, спокойствие и разбиране.   Ваше разсейване или невнимателност може да ви навлече неприятности, свързани с ваши роднини. Дръжте се на ниво и ако усетите че нещата излизат извън контрол прекратете спора или напуснете ситуацията. Всяка ваша по-остра дума може да създаде непредвидени последици и да бъде използвана срещу вас. В средата на месеца използвайте всяка възможност, за да внесете промени в живота си. Всичко ново, което се опитва да влезе в ежедневието ви приемете с отворени обятия. Имате нужда от свежа струя въздух във всяка една сфера. През последните дни на декември не се претоварвайте. Опитайте се да си осигурите най-вече почивка за психиката. Помислете добре дали се чувствате щастливи и ако не е така предприемете спешни мерки, за да си осигурите това, от което имате нужда.    Началото на декември може да си помислите, че всичко върви срещу вас. Това не е така. Всъщност Съдбата разчиства пътя ви от всичко ненужно и от това, което само ви пречи в живота. Не си мислете, че когато загубите нещо това непременно е лошо. Напротив. Пътят пред вас се разчиства. В средата на месеца може да направите първите стъпки за това  и да попълните живота си единствено с нещата и хората, които желаете и ви харесват. Това не означава да се впускате необмислено в нови любовни авантюри. В края на месеца ще бъдете възнаградени за вашите разумни постъпки. Дисциплината и търпението ще ви гарантират по-добри резултати, както в работата, така и в личния живот. Началото на декември е добър период за сключването на сделки. Особен успех ще имат действията ви, свързани с недвижимото имущество. Все пак не разчитайте само на късмета си и внимателно преглеждайте документите и условията, под които се подписвате. В средата на месеца може да ви доскучае, затова не се колебайте да се захванете с някои по-интересни задачи. В работата ви сега можете с лекота да се справите с най-сериозните ви конкуренти и спечелването на ваша страна на нови съмишленици. В личния живот ще ви бъде трудно да изберете кой от всичките ви поклонници да изберете. Най-добре си дайте време за размишление, вместо да бързате. Последните дни декември ще поставят нещата по местата им в личния ви живот. Именно тогава самотните Стрелци може да се срещнат своята половинка. При семейните представители на знака са възможни сериозни промени в отношенията. Помнете, че всичко, което се случва е за добро.    Използвайте новия месец, за да въведете ред в служебните си дела. Особено внимание обърнете на бюджета ви. Сега ще са ви нужни повече средства, предвид предстоящите празници. Ново попълнение в семейството със сигурност ще доведе до повече разходи. Опитайте се да предвидите всичко, което предстои , за да не се окажете неподготвени за някое важно събитие. През втората половина на месеца е много важно да поддържате баланса между разума и емоциите си. В живота е трудно, ако пренебрегнем едно от двете. В края на месеца може да се почувствате напрегнати. Много е важно да не се поддавате на отрицателни емоции, най-вече на ревност. В противен случай рискувате да развалите празничните дни с лошо настроение и подозрения. Месецът ще ви завари, изпълнени с енергия и готови за приключения. Не насочвайте енергията си в работата, тъй като сега не е подходящ период за нови проекти. Най-добре най-добре обърнете внимание на физическата ви форма и се заемете активно със спорт. Времето е подходящо за пътувания с приятели и откриването на нови сфери на дейност, където може да развиете своите таланти. Енергичността ви може да доведе до загуба на сили, затова си осигурявайте достатъчно почивка. Не пренебрегвайте и здравето си и при първи прояви на слабост или спад в тонуса ви предприемете необходимите мерки. Събитията от първите дни на декември може да доведат до объркване представители на знака Риби. Сега ще ви е трудно да се съсредоточите върху служебните ви задачи, но ще трябва да се стегнете. Трудна ще е само първата крачка. В средата на месеца вече ще сте изпълнени с вдъхновение, но точно тогава трябва да пестите силите си. В никакъв случай не пренебрегвайте часовете за почивка и си осигурявайте достатъчно сън и свеж въздух. В отношенията с любимия човек проявете търпение и разбиране. Месецът ще бъде изключително активен, като за последен в годината, но не се колебайте да се захванете с всичко, за което имате желание. Декември ви обещава да ви подари успех във всичко, с което се захванете и което ви носи удовлетворение.", "date": "2018.11.29", "title": "Месечен хороскоп за декември 2018 г. "}
{"url": "https://www.actualno.com/burgas/hudojnici-predstavjat-istorijata-na-pristanishteto-v-burgas-news_708887.html", "text": "  Картини на известни художници показват как се е променяло пристанище Бургас през годините. Те са от фонда на порта и са дело на признати майстори на четката, като Петко Задгорски, Дамян Заберски, Петко Джуджев, Дион Дионисиев, Виолета Масларова, Митко Чепанов, Лалка Анчева и други. Повечето от авторите са родени, живели или творили в морския град.      . Той е запечатал живота на порта от началото на миналия век. Джуджев е ученик от първия випуск на тогавашното Държавното рисувално училище, чийто първи директор и преподавател е бил Иван Мърквичка. Роден е в Панагюрище и произхожда от възрожденски род. Баща му Манчо поп Манчев, бил сподвижник на Васил Левски. След завършването на рисувалното училище, живее в Бургас и е преподава рисуване. Днес, неговите картини са част от фонда на Националната художествена галерия.\r\nИзложбата ще бъде подредена във филиала на Националната художествена академия,  в зала „Ателие - галерия” на втория етаж на „Магазия 1”. Откриването е на трети декември от 18 часа.\r\nЧрез творбите на майсторите, посетителите ще могат да видят исторически моменти от развитието на бургаското пристанище.  ", "date": "2018.11.29", "title": "Художници представят историята на пристанището в Бургас"}
{"url": "https://www.actualno.com/starazagora/za-treti-pyt-kazanlyk-e-domakin-na-horov-festival-petko-stajnov-news_708895.html", "text": "  За трети път в рамките на 17-ите музикални празници „Петко Стайнов” от в Казанлък ще се проведе едноименният национален хоров фестивал. В тазгодишното издание ще се включат осем състава от Казанлък, София, Пловдив, Пазарджик, Димитровград, Поморие и Харманли.     Началото на хоровия фестивал се постави през 2016 година по случай 120-годишнината от рождението на именития български композитор Петко Стайнов, който е роден в Града на розите. Целта му е публиката да се запознае с последните тенденции на хоровия живот и да поощри взаимодействието между българските хорови формации, както и да се стимулира разучаването на творчеството на композитора, който е популярен хоровите си творби.\r\nИнициативата за него е на Младен Станев, диригент и хор майстор на Държавна опера - Стара Загора.", "date": "2018.11.29", "title": "За трети път Казанлък е домакин на хоров фестивал \"Петко Стайнов\""}
{"url": "https://www.actualno.com/america/trymp-ne-glasuval-doverie-na-predishnija-upravitel-na-federalnija-rezerv-zashtoto-e-niska-news_708871.html", "text": "  Американският президент Доналд Тръмп не е удължил мандата на управителя на Федералния резерв (ФЕД) Джанет Йелън... заради ниския ѝ ръст. Това съобщи вестник The Washington Post, позовавайки се на свои източници в Белия дом, предаде БГНЕС.     Тръмп сериозно е обмислял да удължи мандата на Йелън, но бил разтревожен от нейния, според него, ръст. Тя е висока само 161,5 см. Изданието подчертава, че разговорът с нея е направил много силно впечатление на стопанина на Белия дом. Съветниците на Тръмп са му препоръчали друга кандидатура за управител на ФЕД. На свой ред самият президент многократно е говорил, че 72-годишната Йелън \"не е достатъчно висока, за да ръководи ФЕД\". Той също така е питал своите съветници, дали са съгласни с неговото мнение.   В крайна сметка Тръмп издигна начело на ФЕД 65-годишния Джером Пауъл, който е висок около 180 см. Той оглави финансовия регулатор през февруари тази година. През последните дни американският президент все по-често критикува неговата политика за постепенно повишаване на основната лихва.\r\nДжанет Йелън беше първата жена начело на ФЕД. Тя оглави финансовата институция на 3 февруари 2014 г. Йелън завърши програмата за количествени смекчения (т.е. печатане на пари), която беше започната от нейния предшественик. Освен това през 2015 г. тя за пръв път от 2008 г. взе решение да вдигне основната лихва до 0,25-0,5%. Под ръководството на Йелън ФЕД намали безработицата в САЩ до нивата преди кризата - от 6,7% през 2014 г. до 4,2% през 2017 година.  ", "date": "2018.11.29", "title": "Тръмп не гласувал доверие на предишния управител на Федералния резерв, защото е ниска"}
{"url": "https://www.actualno.com/scene/zlaten-vek-za-nacionalnija-muzikalen-teatyr-snimki-news_708878.html", "text": "  Най-високото отличие на Министерството на културата \"Златен век\" беше връчено на Националния музикален театър по повод 100 години професионална оперета и 70 години от създаването на театъра.      Почетният знак \"Златен век\" – печат на Цар Симеон Велики-златен - и грамота се връчват на Националния музикален театър за принос в развитието и утвърждаването на българската култура и национална идентичност и по повод юбилея. По традиция министърът на културата дава отличията на изявени дейци на изкуството и културни институции през месец ноември, в който честваме делото на народните будители.\r\n\"Благодаря ви от името на моите колеги, които правят чудеса от храброст, за да може Националният музикален театър поне още 100 години да празнува и да радва хората. Сигурна съм, че те ще оценят високо тази награда\", заяви директорът на националната оперета Марияна Арсенова. Тя покани присъстващите на предстоящата премиера на театъра през януари и февруари - \"Фантомът на операта\".   С отличие \"Златен век\" бяха отличени също изявени творци, сред които солистката на Националния музикален театър от сребърното поколение Теодора Георгиева, актрисата Татяна Лолова, певицата Маргрет Николова и други.\r\n\"Това е една традиция на Министерството на културата да удостояваме за значими постижения в областта на изкуството родни, съвременни будители, продължители на традициите, пазители на духовността, хора, даващи всеки миг от своя живот в името на културата, на българското, на духа на нацията\" – с тези думи министърът на културата Боил Банов приветства наградените.    ", "date": "2018.11.29", "title": "\"Златен век\" за Националния музикален театър (СНИМКИ)"}
{"url": "https://www.actualno.com/business/ideja-borjat-lipsata-na-rabotnici-sys-zatvornici-news_708848.html", "text": "  Дефицитът на работна ръка в различни сектори на икономиката може да бъде намален с използването труда на затворници. Това стана ясно от провелата се работна среща на зам.-министъра на правосъдието проф. Николай Проданов с председателя на Асоциацията на индустриалния капитал в България (АИКБ) Васил Велев, съобщава \"Монитор\". На нея са обсъдени възможностите за повишаване на трудовата заетост на лишените от свобода.     На срещата присъстваха още гл. комисар Васил Миладинов, гл. директор на Главна дирекция „Изпълнение на наказанията“ и Иван Иванов, изп. директор на Държавно предприятие “Фонд затворно дело“, което осъществява управление на стопанските дейности в местата за лишаване от свобода, съобщиха от правосъдното министерство.   На срещата са обсъдени и варианти за по-ефективно използване на свободните производствени помещения в затворите. По време на разговора е изтъкнато, че стопанската дейност, извършена от лишените от свобода, дава възможност за реално намаляване на сроковете на техните присъди и има пряко отношение към тяхната ресоциализация.\r\nОт името на АИКБ Велев заяви, че стопанските субекти, които са членове на асоциацията, имат интерес към използването на свободния трудов ресурс и наличните производствени мощности в местата за изпълнение на наказанията.  Според него изтърпяващите наказания в местата за лишаване от свобода са подходящи за всички производства и работа, свързана с много ръчен труд. „Не става дума за дейности, изискващи висока квалификация“, поясни Велев. „Идеята е да се даде информация на фирмите, членуващи в нашата асоциация и те да влязат във връзка със съответните учреждения по места, които са 12 в цялата страна. „Има 2 варианта. Единият е работа в самите фирми, където лишените от свобода могат да са в групи до 9 човека, а другият - изнесени работни места в самите затвори, като може да се ползват и наличните там машини“, добави шефът на АИКБ. По думите му се оказало, че в работилниците на затворите има съвременна техника, която не се използва.\r\nВелев добави, че икономиката изпитва недостиг от работна ръка, като дефицитът е на практика във всички сектори. В същото време обаче много малка част от лишените от свобода са ангажирани. Според него трудът на затворниците може да се използва в машиностроенето, електротехниката, производството на мебели и и различни изделия от пластмаса и в строителството.   ", "date": "2018.11.29", "title": "Идея: Борят липсата на работници със затворници"}
{"url": "https://www.actualno.com/america/mvf-preduprejdava-globalnata-ikonomika-e-pred-kritichna-situacija-news_708827.html", "text": "  Влиянието на ескалацията на търговското напрежение върху глобалния растеж е по-лошо от опасенията само преди месец и заплашването от САЩ за мита за колите може да съкрати голяма част от световната икономика. За това предупреждава (МВФ) в свой доклад за предстоящата срещата на върха на Г-20 в Буенос Айрес, която започва в петък.      Припомняме, че през миналия месец експертите на глобалната финансова институция набелязаха опасностите при проблемите в търговията - особено между , които си размениха наказателни мита върху продукти за стотици милиарди долари.    Но директорът на МВФ Кристин Лагард каза, че този \"насрещен вятър\" може да забави скоростта \"дори повече, отколкото очаквахме\". МВФ счита, че ако бъдат наложени, митата върху колите, могат да намалят три четвърти от процента на глобалната икономика, пише БГНЕС.\r\nНововъзникващите пазарни икономики, особено Китай и еврозоната, вече виждат собствените си икономики си бавни, докато Brexit без сделка например би могъл още повече да попречи на доверието\", коментира Лагард.  В доклада се казва, че рискуват \"да останат трудни\", а самата несигурност създава трудности за компаниите чрез затягане на кредитните условия.\r\nИнвестициите ще бъдат намалени допълнително, ако президентът Доналд Тръмп изпълни заплахата си да наложи стриктни мита за вноса на автомобили от всички страни, с изключение на Канада и Мексико, което би довело до отмъщение от търговските партньори за износа на САЩ, предупреждават още от МВФ.    припомня, че Тръмп заплаши да въведе мита за вноса на коли като част от агресивната си търговска стратегия, чиято цел е запазване на работните места в Щатите      Очаква се стопанинът на Белия дом да се срещне в Буенос Айрес с китайския президент Си Дзинпин и според Вашингтон президентът вижда „добра възможност“ за сделка, която да намали търканията в търговията. Лагард отбеляза в заключение, че преди срещата на Г-20 в Аржентина, „глобалната икономика е изправена пред критична ситуация“.", "date": "2018.11.29", "title": "МВФ предупреждава: Глобалната икономика е пред критична ситуация"}
{"url": "https://www.actualno.com/society/novite-chinovnicheski-zaplati-dosta-apetitni-osobeno-za-shefovete-news_708874.html", "text": "  4500 лева горна граница на месечната заплата на някои от чиновниците - това се получава благодарение на обещаното увеличение на надниците със средно 10% от догодина, личи от публикуваната за обществено обсъждане Наредба за заплатите в държавната администрация, цитирана от в. \" \". Чистото увеличение е с 500 лева.     Най-високите заплати са за главните секретари на Министерския съвет, парламента и президентството. При тях долната граница на заплатата от 1000 лв. се вдига на 1500 лв., а горната - от 4000 на 4500 лв. Между 1300 и 4300 лв. ще е заплащането пък на главен секретар на друго ведомство или на шеф на дирекция в зависимост от това каква е степента му. Досега на това ниво заплащането бе от 900 до 3900 лв. При шефовете на отдели и директорите в по-малките ведомства таванът на  заплатите се вдига от 3800 на 4100 лв. Минималната за тези длъжности пък  се увеличава от 700 на 1100 лв.   При назначените на експертна длъжност възнаграждението вече може да  стига 3400 лв., което е увеличение с 300 лв. спрямо сегашните нива.  Чиновниците на изпълнителски длъжности, каквито са например  ведомствените шофьори, може да се разписват срещу най-много 1200 лв.  Увеличение е предвидено и за заплатите на дипломатите. Например  най-високата за посланически ранг ще стане 3850 лв. вместо досегашните  3500 лв.\r\nВ администрацията в момента кариерното развитие е в рамките на 6 степени. В наредбата се предлага намаляването им до 4, за да се стопят разликите в заплатите на служителите на еднаква длъжност в различните ведомства. Въвежда се и изрично изискване служители с еднакви оценки да получават  еднакво увеличение, когато работят в една и съща структура.  С други промени пък заплатата на областните управители вече ще е равна на 80% от министерската. В момента основната заплата на министър е 4602 лв., което означава, че тази на областен управител ще стане 3681 лв. Тя ще се вдига на всеки три месеца като депутатските, тъй като заплатите на министрите също се влияят от заплатите на народните представители.\r\nДопълнително се увеличава и процентът, с който ще се вдигат чиновническите заплати. Досега той бе от 1 до 15 на сто в зависимост от годишната оценка за изпълнение на задачите, а се вдига в диапазона 2-20%.   ", "date": "2018.11.29", "title": "Новите чиновнически заплати - доста апетитни, особено за шефовете"}
{"url": "https://www.actualno.com/starazagora/1200-dushi-ot-marica-iztok-shte-uchastvat-v-shestvieto-na-podkrepa-news_708911.html", "text": "  Хиляда и двеста души от комплекса “Марица-изток” ще се включат в протестния митинг-шествие на миньори и енергетици в София, съобщи за Генчо Генчев, лидер на Конфедерацията на труда „Подкрепа“ (КТ). Митингът се организира от синдиката за запазване на мините и термичните централи в Маришкия басейн.     Шествието ще започне в 13:00 часа - от сградата на Националната художествена галерия, и ще премине през софийските улици - по \"Раковски\" до сградата на ЕК и ЕП, после към Президентството, където ще внесат позицията на синдиката за бъдещето на “Марица-изток”, Комисията за енергийно и водно регулиране, министерството на енергетиката и министерството на околната среда и водите.   Миньорите и енергетиците очакват към тях да се присъединят и колегите им от отраслите металургия и химия. Ако исканията им за предприемане на спешни мерки и действия от българското правителство за запазване на производството на електроенергия от лигнитни въглища, гарантиращи енергийната независимост на страната, протестите ще продължат и ще се търси международна подкрепа.\r\nПрипомняме, че вчера в имаше митинг на миньори и енергетици от КНСБ, които протестираха със същите искания. На него дойде и министърът на енергетиката Теменужка Петкова, която ги увери, че „Мини Марица-изток“ и ТЕЦ „Марица Изток 2“ категорично имат бъдеще, защото държавата е на мястото си и предприема необходимите мерки за тяхната работа“.  ", "date": "2018.11.29", "title": "1200 души от \"Марица Изток\" ще участват в шествието на „Подкрепа“"}
{"url": "https://www.actualno.com/europe/poziciite-na-trymp-i-administracijata-mu-za-kerchenskija-protok-leko-se-razlichavat-news_708872.html", "text": "  Американският президент Доналд Тръмп смята, че трябва да се изясни дали Украйна е предупредила Русия за преминаването на нейните кораби от Черно в Азовско море през Керченския проток и призова Париж и Берлин да вземат участие в процеса, предаде БГНЕС, цитирайки изявление на Тръмп пред The New York Post.     \"Имаше въпрос – имало ли е предупреждение? Украинските кораби дали ли са знак, че преминават? Защото, смятам, че те са имали система. Тя е работила\", каза Тръмп.   Той също така отбеляза, че на него \"не му е харесало\" задържането на три украински кораба и призова Германия и Франция да се включат в решаването на ситуацията около събитията в Керченския проток. Но американският президент не уточни какви именно действия очаква от Берлин и Париж.\r\nТръмп ще вземе решение дали да се срещне с руския президент Владимир Путин на срещата на върха на Г-20 в Буенос Айрес, след като получи пълен доклад за събитията в Украйна и Черно море. Той повтори, че не изключва възможността да отмени срещата си със стопанина на Кремъл.   Администрацията на американския президент Доналд Тръмп обсъжда възможни варианти на ответни мерки на ситуацията около Керченския проток. Това заяви специалният представител на Държавния департамент на САЩ за Украйна Кърт Волкър.\r\n\"Търсим пътища за урегулиране на настоящата криза и оказване на натиск върху преговорите с цел да се върнем към политическо решение\", заяви американският дипломат. Волкър е на мнение, че \"действията на Русия явно имат незаконен характер\". \"Освен това, не е имало обстоятелства, които могат да оправдаят обстрела на украинските кораби и ареста на моряците\", смята той.        Европейският съюз възнамерява да действа в координация с международните партньори във връзка със ситуацията в Керченския проток. Това се казва в изявление на ръководителят на европейската дипломация Федерика Могерини.\r\n\"ЕС и занапред внимателно ще следи развитието на ситуацията и е изпълнен с решимост да действа в тясна координация с международните партньори\", се посочва в комюникето. В него се казва, че \"ЕС е изключително загрижен във връзка с опасното нарастване на напрежението в Азовско море и Керченския проток през последните дни\".\r\n\"Ние сме разтревожени от използването на сила от Русия, което на фона на усилващата се милитаризация в региона е неприемливо. ЕС очаква, че Русия ще осигури безпрепятствено и свободно преминаване през Керченския проток в Азовско море и излизането от него в съответствие с международното право\", подчертава Могерини. Тя още веднъж призова страните към сдържаност. \"Призоваваме всички да проявят максимална сдържаност и незабавно да деескалират ситуацията. В тази връзка настоятелно призоваваме Русия безусловно и незабавно да освободи заловените кораби, техните екипажи и оборудване\", добавя Могерини.       Турският президент Реджеп Тайип Ердоган предложи своята страна като посредник за разрешаване на инцидента с украинските кораби в Керченския пролив. \"Обсъдихме с Русия и Украйна ситуацията, какво може да бъде направено и дали можем да играем ролята на посредник“, каза той, цитиран от Анадолската агенция.\r\nПо-рано източник на ТАСС от канцеларията на турския президент информира, че Ердоган е провел преговори с президентите на Русия Владимир Путин и на Украйна Петро Порошенко. \"Той е изслушал позициите на двете страни във връзка с инцидента в Черно море и е отбелязал важността създалата се ситуация да се разреши по дипломатически път\", казал източникът.\r\nПресслужбата на Кремъл също съобщи за преговорите между Путин и Ердоган. От там отбелязаха, че \"в контекста на провокирания от киевските власти опасен инцидент в района на Керченския проток са се обменили мнения по въпросите на стабилността и сигурността в Черноморския регион\".", "date": "2018.11.29", "title": "Позициите на Тръмп и администрацията му за Керченския проток леко се различават"}
{"url": "https://www.actualno.com/literature/otkys-ot-republika-na-vyobrajenieto-ot-azar-nafizi-news_708646.html", "text": "  ВЪВЕДЕНИЕ     Преди няколко години бях в Сиатъл, за да давам автографи в една прекрасна частна книжарница – Елиът Бей се казваше – и там забелязах млад мъж, който ме наблюдаваше, застанал до масата. Когато опашката най-после понамаля, той се обърна към мен. Каза, че минавал през Сиатъл, отивал на гости на приятел и искал да ми каже, че до неотдавна е живял в Иран. „Няма смисъл – каза той, – да говорите за книги. Тези хора не са като нас – те са от друг свят. Не ги е грижа за книги и други такива неща. Не е като в Иран, където бяхме толкова луди, че ксерографирахме стотици страници от книги като Мадам Бовари и Сбогом на оръжията.“\r\nПреди да успея да му отговоря, той продължи да ми разказва как е бил арестуван първия път, късно една вечер по време на безразборните проверки на коли от паравоенната милиция. Бил задържан заедно с двамата си приятели по-скоро заради арогантното им държание, отколкото заради контрабандно внесените касети с музика в колата. Задържали ги четиресет и осем часа, а после ги пуснали без никакво обяснение, след като ги глобили и подложили на бой с пръчка. Не можеше да се отрече, че ежедневието на един млад иранец е много различно от ежедневието на повечето млади американци.\r\nМного пъти бях слушала такива истории, но в този млад човек имаше нещо необичайно. Говореше небрежно, от което всичко, казано от него, звучеше още по-болезнено, сякаш се опитваше да отрече случилото се, описвайки го равнодушно. Каза, че от боя с пръчка е изпитал не само болка, но и унижение, при което почувствал за кратко, че напуска тялото си и става призрак, който от разстояние наблюдава как самият той е подложен на бой с пръчка.  „Така се понасяше по-лесно – добави той, – сякаш си призрак.“\r\n„Разбирам какво искате да кажете – отговорих. – Това беше добра техника за оцеляване.“\r\n„И все още е“ – каза той с многозначителната си усмивка.    Пак се беше образувала опашка, хората чакаха търпеливо и учтиво и аз казах нещо глупаво, в смисъл че може би Америка така или иначе е страна на призраци. Той не реагира на думите ми. Подаде ми едно листче и каза:   „Нямам книга. Това е за един приятел.“\r\nПодписах се на оранжевото листче и предпазливо му подадох визитката си.\r\n„Нека да държим връзка“ – казах аз.\r\nТой взе листчето и визитката и повече не се обади. Но аз никога не загубих следите му, защото този млад мъж с неговата ведра усмивка и думите, които изрича, се връщат отново и отново в съзнанието ми на непознати места и привидно безсмислени срещи. Съхранила съм образа му, отчасти защото чувствах тогава, както и сега, че съм го разочаровала – от мен се очакваше нещо, което не беше изпълнено. Когато осъзнах, че той ще продължи да ме преследва в обозримото бъдеще, реших да му дам име – Рамин, за да уважа един друг млад човек, когото познавах в Иран и който ми разказа за подобно преживяване. Всички тези призраци – как да изпълниш задълженията си към тях?   Припомняйки си думите на Рамин, се замислих, че според него американците не разбират не нашите, а собствените си книги. Казано по косвен начин, излизаше, че западната литература принадлежи повече на възвишените души от Ислямска република Иран, отколкото на хората от страната, станала тяхна родина. Как е възможно това? Нали все пак е вярно, че хората, които не се плашат от цензура, затвор и мъчения, защото държат да получат достъп до книги или музика, или филми, или художествени предмети, са склонни да възприемат цялата тази дейност в съвсем друга светлина.   „Тези хора – беше казал той с непроницаемата си усмивка, – не са като нас. Не ги е грижа за книги и други такива неща.“ От време на време след подобен разговор, когато давам автографи или пия кафе със стар приятел, тази тема изниква обикновено като въпрос: „Не мислиш ли, че литературата и книгите бяха толкова важни в Иран, защото там имаше много репресии? И не мислиш ли, че в едно демократично общество няма толкова належаща нужда от тях?“.\r\nАз съм готова сега, както и тогава, да не се съглася. Повечето хора в Америка, които обикалят книжарниците, ходят на литературни четения и панаири на книгата или просто четат уединени в домовете си, не са травмирани изгнаници. Много от тях рядко напускат родния си град или щат. Но значи ли това, че не мечтаят, че нямат страхове, че не изпитват болка и страдание, че не копнеят за смислен живот? Художествените истории не са само развихряне на въображението или оръдия на политическа сила и контрол. Те ни свързват с нашето минало, осеняват ни с критично прозрение за настоящето и ни позволяват да видим живота си не само такъв, какъвто е, а и какъвто трябва да е или би могъл да бъде. Творческото познание не е нещо, което човек има днес и захвърля утре. То е начин да възприемаш света и да се свързваш с него. Примо Леви казва: Пиша, за да се върна отново в общността на човечеството. Четенето е лично занимание, но то ни свързва през континенти и векове.\r\nА може би има и друга, по-лична причина за несъгласието ми с Рамин. Не мога да си представя, че се чувствам у дома си на място, което е безразлично към онова друго място, станало вече мой истински дом – една страна без граници, с малко ограничения, която съм нарекла Република на въображението. Мисля за нея с думите на Набоков като за някак, някъде и за задния двор на Алиса, един свят, паралелен на реалния, чиито обитатели не се нуждаят от паспорти или други документи. Единственото изискване за достъп е отворен ум, нестихващо желание за знание и неопределим порив за бягство от баналността.\r\nДълго преди да направя Америка мой дом, живеех с нейната литература, поезия, музика и филми. Първото ми литературно пътуване в Америка стана, когато бях на седем години и учителката ми по английски в Техеран ме запозна с Вълшебникът от Оз. Книгата, която основно четяхме с нея, съдържаше елементарни разкази за две американски деца, сестра и брат – точно както можеше да се очаква. Отличителна черта на тези две прекалено чисти и спретнати хлапета беше, че каквото и да им се случи, на лицата им оставаше застинала постоянна усмивка. Знаех как се казват (Джак и Джил ли бяха? Дик и Джейн?), знаех фамилните им имена (Смит? Джоунс? Партридж?), къде живеят, какво правят всеки ден, знаех училището им. Не помнех нито една от тези дребни и важни подробности. Малко неща имаше в техния свят, заради които да поискам да опозная по-добре тези усмихнати, изрядно спретнати деца. Единственото, което си спомням за тази книга, е корицата ѝ: грапава на пипане, със силуетите на брата и сестрата, изпъкнали на тъмнозелен фон.\r\nВ края на всеки урок учителката ми затваряше книгата, която използваше да се упражняваме, и се запътваше към кухнята, откъдето се появяваше с чаша сироп от череши и един овехтял екземпляр на Вълшебникът от Оз. Прочиташе всеки път по две-три страници и ме държеше в напрежение и нетърпение до следващата ни среща. Понякога ми разказваше от книгата или ми даваше да прочета кратък откъс. Бях омаяна от осиротялата Дороти, която живееше насред равен сив пейзаж, някъде накрая на света със своите мрачни, съсипани от работа леля и чичо и с единствения си приятел на света, който я разсмива – нейното куче Тото. Какво щеше да се случи с нея, когато циклонът я издигне във въздуха с къщата със затворения в нея Тото и ги приземи на едно вълшебно място, наречено Оз? Като милиони деца аз нетърпеливо следвах Дороти и нарастващата група от нейни приятели, тръгнали да търсят великия Вълшебник от Оз, единствения, който може да даде на Плашилото мозък, на Тенекиения дървар сърце, а на Лъва – смелост, и да уреди на Дороти пътуването ѝ до дома.   Ако можех да формулирам първите си впечатления от Съединените щати, бих могла да кажа, че в Америка има едно място, наречено Канзас, където хората могат да намерят една вълшебна страна във вихъра на един циклон. Понеже за първи път чувах думата циклон, мога с чиста съвест да кажа, че Вълшебникът от Оз ме научи какъв е буквалният и преносният ѝ смисъл. Канзас и Омаха скоро бяха последвани от една река, наречена Мисисипи, и от още много градове, реки, гори, езера и хора – подредените къщи в предградията на Нанси Дру , пограничните градове на Малка къща в прерията и неспокойните плантации на Отнесени от вихъра, фермата в Кентъки в Чичо Томовата колиба и прашните, знойни южняшки улици в Да убиеш присмехулник, където справедливостта е такова изстрадано понятие, каквото скоро щеше да стане в Техеран. По-късно се присъединиха Мисисипи на Фокнър, Сейнт Пол на Фицджералд, Ню Йорк на Едит Уортън, след време и много различният Ню Йорк на Ричард Райт и Ралф Елисън, Лос Анджелис на Реймънд Чандлър и южните градове на Фланъри О’Конър, Юдора Уелти и Карсън Маккълърс. Знам, дори сега, че има още много действителни и въображаеми места, които чакат да бъдат открити. Може би това беше основната причина, поради която не можех да се съглася с Рамин. Америка според мен не може да бъде отделена от своята литература.\r\nКато млади родителите ми не бяха богати, но през целия си живот никога не са се колебаели да осигуряват книги за мен и брат ми. Връчваха на приятели с възможности да пътуват в чужбина дълги списъци със заглавия, които не можеха да намерят в Техеран. Растях и исках да имам всичко, което имаха приятелите ми, а баща ми все повтаряше, че не бива материалното да е в центъра на вниманието ми. На притежаваните неща не може да се разчита – казваше той, – по-лесно е да ги загубиш, отколкото да ги получиш. Трябва да цениш онова, което носиш със себе си, докато си жива.\r\nЕдна от първите книги, които баща ми донесе вкъщи да чета на английски, беше Том и Джери. Още помня, когато ми даде Малкият принц и Паяжината на Шарлот , които ме научиха, че нещо толкова тънко и незабележимо като паяжина може да съдържа цяла скрита вселена. Когато за първи път прочетох Приключенията на Том Сойер, любопитството ми бе възбудено от изкусителния чар на Том, но самият той не ми харесваше – може би прекаляваше с номерата. С течение на времето книгите и светът на въображението, който те пораждаха, се оказаха точно онова, което баща ми се надяваше, че ще притежавам цял живот.\r\nВсеки четвъртък той ме водеше на кино в града, където се намираха местата за забавления, и аз цяла седмица чаках този специален момент за нас двамата. Спомням си как вървя, хванала го за ръка, по авеню Надери – самото то като сцена от импресионистичен филм с хаоса от магазинчета, в които се продават ядки, подправки, кафе, пирожки и сладолед. Освен ирански филми гледахме и филми, в които играеха Исмаил Ясин  Фернандел, Норман Уиздъм  и Виторио де Сика, а също и романтичните драми на индийските суперзвезди Радж Капур и Наргис. И разбира се, американски филми: Спартак и Айвънхоу, Могамбо , Лаурел и Харди, Саут Пасифик и един от моите любими – Ханс Кристиан Андерсен с Дани Кей . Нe знаех какво да мисля за американските мюзикъли, в които героите както се хранят или крачат по улицата, внезапно започват да се въртят, сякаш в тях се е вселил пакостлив дух, запяват прочувствено и след малко се успокояват, за да продължат да ядат, да говорят или да се целуват. Оттогава мисля за Америка като за земя на песни и танци. От малка имах и поддържах определена представа за Америка, макар да знаех, че американската действителност като всяка действителност има недостатъци в някои отношения и е разочароваща.\r\nБаща ми преведе за брат ми и за мен басните на Лафонтен и възпроизведе сам всички рисунки към тях, също така написа и опростени версии на класическата поезия на персийските поети Фирдоуси и Низами. Когато си мисля за него, най-често си спомням споделеното време и удоволствието заедно, сякаш му бях равна, негов спътник и съзаклятник. Не се извличаха поуки, това беше проява на обич, но също така на уважение и доверие.", "date": "2018.11.29", "title": "Откъс от \"Република на въображението\" от Азар Нафизи"}
{"url": "https://www.actualno.com/business/prezidentyt-na-knsb-mantra-i-lyja-e-che-tec-ovete-capat-news_708880.html", "text": "  Много хора се борят за някакви неща тези месеци, но май не знаят за какво се борят, докато миньорите в комплекса \"Мини Марица Изток\" поискаха спасяването на базова мощност, без която не можем. Това обяви председателят на КНСБ Пламен Димитров във връзка с днешния протест на миньори от комплекса в София.     Ще останем без ток, включи се лидерът на \"КТ Подкрепа\" Димитър Манолов. А Димитров посочи пред Нова телевизия, че разходите за въглеродни емисии са 360 млн. лева, което било половината от разходите на ТЕЦ \"Марица Изток 2\". Трябва по някакъв начин да се спре това нещо, заяви Манолов, който обяви, че и трябвало ЕК да прояви диференциран подход. Той добави, че ако продължава така, или ще останем без ток, или ще е много скъп.   На директен въпрос дали е перспективно да продължим с въглищата от \"Мини Марица Изток\", Манолов каза, че това било най-евтино. А Пламен Димитров обяви, че идването на газ от \" \" щяло да е по-скъпо – 200 лева за мегаватчас, толкова щяло да е и от АЕЦ \"Белене\", а иначе от ТЕЦ \"Марица Изток 2\" цената била 129 лева за мегаватчас. Димитров не каза колко ще струва тока с вредните емисии, но беше категоричен – (бел. ред. – става въпрос за доклада \"Последна глътка въздух: Въглищните компании разболяват Европа\" (Last Gasp: The coal companies making Europe sick ) – повече цапали с печките на дърва и въглища за отопление. Затова на срещата в Катовице за климата, която почва на 3 декември, Румен Радев като президент трябва да защитава позицията за запазване на въглищните централи и да няма повече намаляване на вредните емисии от ЕС, подчерта Димитров, който видя . Никой не говори за самолетите, разрушават озоновия слой, за тях няма квоти, продължи с тезата си председателят на КНСБ. Димитър Манолов пък поиска да се включим към тези държави, които се борят срещу ограничаването на въглищата.   Има европейска програма, даваща възможност за развитие на съпровождащи дейности за развитие на ВЕИ. Например – отглеждане на енергийна дървесина. Може да се намерят начини да се компенсират нещата и да няма загуби на работни места. Твърдо обаче на климатичната среща в Катовице трябва да отстояваме запазването на ТЕЦ \"Марица Изток 2\", той е държавен и токът му се изкупува от НЕК, подчерта енергийният експерт Иван Хиновски пред БНТ. Припомняме, че НЕК плаща по преференциални цени изкупуването на ток и от частните централи, а специално за американските централи (бившите държавни \"Марица Изток 1\" и \"Марица Изток 3\") квотите парникови емисии се плащат от НЕК т.е. държавата, защото договорите са сключени преди да влезем в ЕС и преди да се присъединим към политиката на ЕС за опазване на околната среда и намаляване на вредните емисии.", "date": "2018.11.29", "title": "Президентът на КНСБ: Мантра и лъжа е, че ТЕЦ-овете цапат"}
{"url": "https://www.actualno.com/europe/izglejda-turski-potok-shte-stigne-po-bavno-do-evropa-otkolkoto-se-iska-na-mnozina-news_708869.html", "text": "   , за да може да реализира втория етап от проекта за доставката на газ в Европа, пише БГНЕС.     Газопроводите, съединяващи \"Турски поток\" с Югоизточна Европа, ще бъдат готови не по-рано от януари 2021 година, съобщиха за Interfax Natural Gas Daily източници, близки до проекта. Забавянето на пускането в експлоатация на тези мощности означава, че  Украйна ще продължи да бъде използвана като транзитна страна и след 2019  година. Двете отсечки на морския газопровод \"Турски поток\" трябва да заработят в края на 2019 година.    /за FEED вече е нает подизпълнител Saipem, който трябваше да положи тръбите в Черно море за \"Южен поток\"/ под името New Transmission Gas Pipeline (NTGP).\r\nИзточник, близък до NTGP, съобщи пред Интерфакс, че и сръбският, и българският участък ще бъдат готови не по-рано от края на 2020 година и съответно могат да заработят през януари 2021 година. Междувременно през март тази година \"Газтранс\" съобщи, че планира да пусне своя газопровод през октомври 2019 година.  Втората тръба на \"Турски поток\" е предназначена за Европа. Тя е с капацитет 15,75 милиарда куб. м. годишно. От тях 3,5 милиарда куб. м. са за България, 2,5 милиарда куб. м. – за Сърбия, 6 милиарда куб. м. - за Унгария. Оставащите 3,75 милиарда куб. м. могат да се изнасят за Словакия и Австрия – до хъба в Баумгартен. Унгарската FGSZ и словашката Eustream работят над разширяването на капацитета на интерконектора между двете страни. Неговата основна задача е да осигури потоците от газ по маршрута България-Румъния-Унгария-Словакия-Австрия за доставки са \"синьо гориво\" от черноморския шелф на Румъния, но може да бъде използван и от други интересуващи се играчи, съобщиха пред Интерфакс от Eustream.\r\nFGSZ и словенската Plinovodi неотдавна проведоха неангажиращ пазарен тест на новия интерконектор между Унгария и Италия. На границата на Унгария и Словения беше заявен капацитет от 2,5 милиарда куб. м., а по маршрута до Италия – 2 милиарда куб. м., което говори, че някакви количества от \"Турски поток\" могат да се насочат и в тази посока.   ", "date": "2018.11.29", "title": "Изглежда \"Турски поток\" ще стигне по-бавно до Европа, отколкото се иска на мнозина"}
{"url": "https://www.actualno.com/sofia/stolichna-obshtina-dava-nazad-za-hladilnite-vitrini-v-sofija-news_708873.html", "text": "  Търговските обекти в София ще могат отново да имат хладилни витрини и фризери за сладоледи навън. Това предвижда промяна в наредбата за преместваемите обекти, която ще обсъжда Столичният общински съвет (СОС), пише в. \" \".     Съгласно новите правила няма да може да се слагат хладилни витрини на тротоара само в центъра на София. Обсъжда се и да се приеме гратисен период, в който търговците да се нагодят към новите правила, стана ясно от думи на зам.-председателя на СОС и общински съветник от ГЕРБ Николай Стойнев.   Решението да има промени стана факт след срещи с множество търговци в София. Срещи е имало със около 700 собственици на търговски обекти.\r\nПрипомняме, че по инициатива на главния архитект на София Здравко Здравков беше приета промяната в правилата, която забранява на търговците в София да изкарват хладилни витрини извън територията на търговския имот. Идеята беше да се освободят тротоарите и да има \"повече въздух\" в София.  ", "date": "2018.11.29", "title": "Столична община дава назад за хладилните витрини в София"}
{"url": "https://www.actualno.com/health/za-dylyg-jivot-izberete-aerobikata-news_708875.html", "text": "  Всички видове аеробни спортове влияят по-добре на човешкото здраве, отколкото останалите видове упражнения. До този извод са стигнали учени, публикували своята статия в списанието European Heart Journal.     През последните години учените започнаха активно да се интересуват, как различните видове физически натоварвания влияят не само на мускулите и човешкия метаболизъм, но и на продължителността на живота и неговото качество в преклонна възраст.   Например, преди няколко години белгийски учени откриха, че много форми на физзарядката забавят стареенето и подмладяват човешките клетки, принуждавайки ги да произвеждат протеини, отговарящи за „ремонтирането“ на теломерите – окончанията на хромозомите. По-късно техни австралийски колеги анализираха, кои видове спорт увеличават продължителността на живота на възрастните британци. Подобни свойства притежават – тениса, аеробиката и надбягване с колелета, а футболът и бягането почти не влияят на дълголетието.\r\n„Всички лекари препоръчват да се занимаваме със спорт, но никой не е направил проверка как той влияе на реалното дълголетие на хората“, заяви Улрих Лауфс от Лайпцигския университет.  Анализирайки резултатите от предишни опити, той и неговите колеги са обърнали внимание на любопитна закономерност – всички видове упражнения, които са били най-полезни за организма спадат към така наречените тренировки за издържливост, укрепващи работата на сърцето и помагащи на мускулите по-ефективно да използват кислорода, предаде БГНЕС.\r\nТе са събрали група от почти 300 доброволци, които са се съгласили коренно да променят своя начин на живот. Учените са им „предписали“ различни видове упражнения и в течение на половин година са следели как се променят техните теломери.   Част от доброволците са се занимавали с леки форми на аеробика, други са редували тежки леки натоварвания, въртейки педалите на велосипеда или гребейки. Третата група е работила с тренажори, предназначени за повишаване на максималната сила.    Едва половината доброволци не са се отказали и са спазвали режима до края на опитите. Именно те са помогнали на учените да докажат, че промените в дължината на теломера наистина зависят от типа натоварване.\r\nОказва се, че активността на протеините, които ги защитават от разрушение, е нараснала два-три пъти при доброволците, занимаващи се с бягане, аеробика, гребане, но не се е променила при любителите на тежката атлетика. Това означава, че клетките на спортистите, занимаващи се с лека атлетика или аеробика, остаряват по-бавно, отколкото организмът на любителите на щангите.", "date": "2018.11.29", "title": "За дълъг живот - изберете аеробиката"}
{"url": "https://www.actualno.com/chronicles/aec-kozloduj-e-vkluchen-v-energijnata-mreja-na-bylgarija-news_708659.html", "text": "  АЕЦ „Козлодуй“ е действаща атомна електроцентрала в България. Разположена е на брега на река Дунав, на 5 км източно от град Козлодуй и на 200 км северно от София. Това е единствената българска атомна електроцентрала и най-голямата в региона. Строежът ѝ започва на 6 април 1970 г., а официалното откриване е на 4 септември 1974 г.     Към март 2018 г. в АЕЦ „Козлодуй“ работят само 5-ти и 6-ти реактори с общ капацитет малко над 2000 MW[2]. Те са изградени съответно през 1987 и 1991 г. и са от типа ВВЕР-1000.\r\nЦентралата е собственост на Българския енергиен холдинг.   1965 – На 19 август Политбюро на ЦК на БКП взима решение за искане помощ от СССР за проектиране и строителство на атомна електроцентрала;[5]\r\n1966 г. – На 15 юли НРБ подписва със СССР спогодба за съвместно изграждане на АЕЦ на своя територия;\r\n1969 г. – На 14 октомври е направена първата копка;    1970 г. – На 6 април започва строежът на ядрената централа;\r\n1974 – 1975 г. – влизат в действие първи и втори блок (по 440 мегавата);\r\n1980 – 1982 г. – работа започват трети и четвърти блок (по 440 мегавата);\r\n1988 – 1993 г. – въведени в експлоатация са пети и шести блок (по 1000 мегавата).\r\nОт 1991 година общата инсталирана мощност на шестте енергоблока е 3760 MW. Централата разполага с шест ядрени реактора – четири с мощност по 440 MW и два с мощност 1000 MW, осигуряващи около 46% от необходимата електроенергия на България.   липса на култура на безопасност   заплаха за трудовата безопасност\r\nслаба радиационна защита\r\nлипса на структурирано обучение на операторите\r\nнепълни оперативни процедури\r\nЦентралата е оперирала през 2007 година с коефициент за използване на инсталираните мощности от 83.58%.   След 1990 г. постепенно се закриват първоначално 1 и 2 блок на централата, а впоследствие 3 и 4-ти.\r\nПрез 2003 г. след натиск от Европейския съюз (ЕС) е започната процедура за спиране на четирите реактора с мощност 440 MW, тъй като не отговарят на европейските стандарти за сигурност [8]. През 2004 г. са затворени 1-ви и 2-ри блок на АЕЦ „Козлодуй“, а в началото на 2007 г. са затворени и 3-ти и 4-ти блок. Пети и шести блок на АЕЦ „Козлодуй“ все още работят. Мощностите затворени досега са 1760 MW, а работещите и са 2000 MW.\r\nГеорги Стоилов, бивш министър на енергетиката, публично заявява, че общественият риск, съществуващ от атомната ни централа, е твърде голям. Нападките срещу него обаче са много големи, особено от страна на журналистите.\r\n29 ноември 1999 година: „... Гюнтер Ферхойген заяви, че разбирането на Комисията е, че окончателното затваряне на тези [3-ти и 4-ти] блокове ще стане най-късно през 2006 година.“\r\nСреща на президента Георги Първанов с еврокомисаря по разширяването Гюнтер Ферхойген в Брюксел, 7 февруари 2002: На срещата на Първанов с Ферхойген е бил разискван и въпросът за датите за закриване на ядрени реактори от АЕЦ Козлодуй. Според Ферхойген това е „много чувствителен и предизвикващ силни емоции въпрос, затова трябва да се работи много внимателно. Европейският съюз не е променил позицията си. Очакваме България да изпълни ангажиментите си от споразумението, подписано през 1999 година“.   По време на управлението на Иван Костов е постигнато отлагане:\r\n29 ноември 1999 година: „... господин Костов успя да отложи договореното от правителството на Беров затваряне на блокове от 1 до 4 през 1999 г., като отложи затварянето на 1-ви и 2-ри блокове за края на 2002 г.\r\nГосподин Костов заяви също така, че във връзка с актуализирането на енергийната стратегия, което ще приключи през 2002 година, България ще вземе решение, съгласувано с Комисията и отчитайки споразумението за ядрена безопасност и други релевантни фактори, относно датите за окончателно затваряне на реакторите 3 и 4, които ще предхождат понастоящем предвидените дати за затваряне през 2008 и 2010 респективно. Господин Ферхойген заяви, че разбирането на Комисията е, че окончателното затваряне на тези блокове ще стане най-късно през 2006 година.“\r\nЗа да избегне договореното през 1993 г. затваряне на четирите малки блока Надежда Михайлова подписва на 29 ноември 1999 един меморандум с Ферхойген, където пише: „... окончателно затваряне на блокове 3 и 4, което ще стане преди сега предвидените дати за затваряне на блоковете, съответно 2008 г. и 2010 г. Позицията на Комисията е, че окончателното затваряне на тези блокове ще стане най-късно през 2006 г.“\r\nВместо да проведе преговори за сроковете за затваряне на 3-ти и 4-ти блокове на АЕЦ Козлодуй, както беше договорено в меморандума, подписан от Надежда Михайлова, на 22 януари 2002 г. Симеон Сакскобургготски в качеството си на министър-председател изненадващо обеща пред гръцкия си колега Костас Симитис, че ще затворим блоковете през 2006 г.   Известна светлина за причините за това обещание беше заявката за строителството на АЕЦ Белене и избухналия по-късно скандал с искани комисиони от канадска компания. Така подозренията, че АЕЦ Козлудуй е жертвана заради комисиони от строителството на нови реактори получиха своето потвърждение.\r\nОказва се, че има и решения с неясен автор, но неизвестно защо приети за верни и неоспорвани.\r\nРедовен доклад на Европейската комисия за напредъка на страните кандидати – 9 октомври 2002 година: Според ЕК затваряме 3 и 4 блок на АЕЦ през 2006 година. В документа е записано: “Българското правителство наскоро обяви своето решение да затвори 3 и 4 блок на АЕЦ „Козлодуй“ през 2006 година. Правителството също така поиска от ЕС партньорска проверка на безопасността на блоковете“.[10]\r\nПрез 2003 година ЕК вече не може да оспорва лицензите на III и IV блок на АЕЦ Козлодуй:\r\nСлед положителната оценка, дадена на Агенцията за ядрено регулиране от Международната агенция за атомна енергия /МААЕ/, от ЕК вече не би трябвало да оспорват издадените от АЯР лицензи за сроковете на експлоатация на реактори III и IV в АЕЦ Козлодуй. ... Наскоро Агенцията за ядрено регулиране издаде дългосрочни лицензи за работа на III и IV блок съответно за срок от 8 и 10 години.", "date": "2018.11.29", "title": " АЕЦ Козлодуй е включен в енергийната мрежа на България"}
{"url": "https://www.actualno.com/europe/bylgarin-s-prisyda-v-avstrija-zaradi-teroristichna-dejnost-za-isljamska-dyrjava-news_708867.html", "text": "  Българин е бил осъден на 7 години затвор в Австрия, след като у него били открити планове за терористична атака, предаде БГНЕС, позовавайки се на Франс прес.     Сънародникът ни се завърнал от Сирия през 2015 година. При полицейска операция, в неговия дом е открита USB памет, съдържаща инструкции как да се използват взривни вещества и химическо оръжие, включително как да се взривят устройства с мобилен телефон.   По същото дело заедно с 24-годишния българин е осъден на 8 години затвор и австрийски гражданин. Под негово влияние две двойки са отишли в Сирия, за да се присъединят към терористичната организация \"Ислямска държава\" (ИД). Към двете двойки са се присъединили и деветте им деца. 38-годишният австриец е обвинен, че е вербувал хора за ИД.\r\nПрокурорите заявиха, че по-възрастният мъж е играл \"централна идеологическа роля\" в радикална религиозна група и е убедил няколко души да пътуват в Сирия, за да се присъединят към ИД. Сред онези, които са попаднали под негово влияние, са две двойки родители, които са заминали за Сирия с деветте си деца в Сирия. След това са се завърнали в Австрия и самите те са осъдени.  Около 300 души са напуснали или са били задържани, докато са се опитвали да напуснат Австрия, за да се бият в Сирия или Ирак от 2011 г. насам, съобщава австрийското вътрешно министерство. Около 50 души са загинали там, а около 100 са се върнали.", "date": "2018.11.29", "title": "Българин с присъда в Австрия заради терористична дейност за \"Ислямска държава\""}
{"url": "https://www.actualno.com/america/demokratite-vse-pak-predlagat-nansi-pelosi-za-predsedatel-na-kamarata-na-predstavitelite-news_708868.html", "text": "  Демократическата партия, която спечели мнозинство в Камарата на представителите след междинните избори, официално издигна кандидатурата на Нанси Пелоси за председател на долната камара на американския Конгрес. Тя е номинирана от мнозинството свои съпартийци, съобщава БГНЕС, позовавайки се на The Hill.     Нейната кандидатура ще бъде гласувана на 3 януари. Това е първият работен ден на обновения състав на Камарата на представителите. Председателят ѝ се избира с обикновено мнозинство.   По-рано група от 16 конгресмени демократи разпространи писмо, в което се обявява срещу избирането на Нанси Пелоси /демократ от щата Калифорния/ за председател на Камарата на представителите на американския Конгрес. \"Получихме мнозинство в Камарата на представителите благодарение на кандидатите, които заявиха, че ще подкрепят нови лидери, защото избирателите в окръзите, където успяхме да спечелим много трудна победа, искат реални промени във Вашингтон\", заявяват авторите на писмото защо са против Пелоси, която вече е била председател на долната камара на Конгреса.\r\nНанси Пелоси трябва да получи подкрепата на 218 членове на Камарата на представителите, за да бъде избрана за неин председател. Тя заяви, че е напълно убедена в своята победа. Нейната кандидатура е подкрепена и от президента Доналд Тръмп. Той обеща, че ако не ѝ достигнат гласове, републиканците ще ѝ се притекат на помощ.  Нанси Пелоси беше председател на Камарата на представителите, третия по важност държавен орган, в периода от 2007 до 2011 г., а от 2011 г. беше лидер на демократите в Конгреса. На състоялите се на 6 ноември междинни избори демократите си върнаха мнозинството в Камарата на представителите, а републиканците укрепиха своите позиции в Сената.", "date": "2018.11.29", "title": "Демократите все пак предлагат Нанси Пелоси за председател на Камарата на представителите"}
{"url": "https://www.actualno.com/cite/mnogo-hora-se-borjat-za-njakakvi-neshta-tezi-meseci-no-maj-ne-znajat-za-kakvo-se-borjat-news_708881.html", "text": "  Това заяви председателят на КНСБ Пламен Димитров, който с тези думи обясни как миньорите от комплекса \"Мини Марица Изток\", които излязоха на протест, са много наясно какво искат - запазване на енергийното сърце на България.     Пред Нова телевизия Димитров впечатли и с друго изказване - че е мантра, че ТЕЦ-овете замърсяват. Далеч повече замърсявали печките за битово отопление.   ", "date": "2018.11.29", "title": "Много хора се борят за някакви неща тези месеци, но май не знаят за какво се борят"}
{"url": "https://www.actualno.com/celebrate/sv-mychenik-paramon-news_708812.html", "text": "  При царуването на нечестивия цар Деций на изток имало един княз, на име Аквилин, който жестоко преследвал християните. Веднъж той събрал в тъмницата триста и седемдесет християни и отправяйки се към Валсайтийските топли минерални извори, заповядал да водят с него и мъчениците.     Възнамерявайки да мине покрай идолския храм на Посейдон (езически бог на моретата и водните извори, бел.ред.), той искал да ги принуди да принесат идолска жертва. Като стигнали до капището, той дълго принуждавал светиите да принесат жертва на идола, но не успял да ги склони нито с ласки, нито със заплахи. Случило се така, че в това време покрай тях минавал един благочестив мъж, на име Парамон, а по вяра - християнин. Като видял такова множество свети мъченици, осъдени на смърт, той застанал пред капището на идола и възкликнал с висок глас:   - О, колко много невинни праведници убива нечестивият княз за това, че не се покланят на бездушните и неми идоли!\r\nКато казал това на всеослушание, той продължил по пътя си. А князът, като чул тези думи на Парамон, пламнал от ярост и заповядал на слугите си веднага да го догонят и да го убият. Нечестивите слуги на още по-нечестивия княз догонили блажения Парамон, който не знаел за това разпореждане, и го хванали, както си вървял по пътя. Отначало те извадили езика му от устата, който изобличил и укорил мъчителя, и го отрязали; после наранили всичките му членове и накрая проболи тялото му с копия. Така светият мъченик Парамон предал благочестивата си душа в Божиите ръце.  В същия час и горепосочените свети мъченици, на брой триста и седемдесет, били убити с мечове пред капището на Посейдон за вярата Христова. © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски.    ", "date": "2018.11.29", "title": "Св. мъченик Парамон"}
{"url": "https://www.actualno.com/sofia/v-jk-iztok-se-nalaga-spirane-na-vodopodavaneto-news_708653.html", "text": "  „Софийска вода” временно ще прекъсне водоснабдяването в някои части на столицата на 29 ноември. Това съобщиха от пресцентъра на дружеството.     Във връзка с подмяна на хидрофорна уредба до бл. 1 в жк. „Изток“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Чарлз Дарвин“ №25 бл. 2, ул. „Пиер Дегейтър“ №9 бл. 3, ул. „Пиер Дегейтър“№4 бл. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чарлз Дарвин“ №25.   Във връзка с реконструкция на уличен водопровод на ул. 107 жк. „Обеля“ 2 , се налага спиране на водоподаването от 09:00 до 17:00 часа на клиентите на „Софийска вода”, живеещи в: бл. 269, бл. 268, бл. 272, бл. 273, бл. 271, ул. 275. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 30 ДКЦ“.\r\nВъв връзка с подмяна на редуктор и спирателен кран на ул. „Дяволска река“ във вилна зона „Бункера“ се налага спиране на водоподаването от 09:00 до 16:30 часа на клиентите на „Софийска вода”, живеещи в района на: вилна зона „Бункера“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бистришко шосе“ ъгъла с ул. „Самодивски езера“.  Във връзка с подмяна на сградно водопроводно отклонение на ул. „Хемус“ в жк. „Гео Милев“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Хемус“ от ул. „Коста Лулчев“ до ул. „Лидице“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хемус“ ъгъла с ул. „Коста Лулчев“.\r\nВъв връзка с пресвързване на уличен водопровод на бул. „Димитър Тошков“ в с. Локорско се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Илия Манов“, ул. „Славе Турчов“, ул. „Веско Веселинов“, бул. „Димитър Тошков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Манов“ ъгъла с бул. „Димитър Тошков“.   Във връзка с прекъсване на сградно водопроводно отклонение на ул. „Зеленска“ в кв. „Бенковски“ се налага спиране на водоподаването от 09:30 до 14:00 часа на клиентите на „Софийска вода”, живеещи в района на: ул. „Веле Митров“, ул. „Зеленска“, ул. „Оралица“, бул. „Лазар Михайлов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Календерска“ ъгъла с ул. „Поп Георги Величков“.    Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.29", "title": "В ж.к. \"Изток\" се налага спиране на водоподаването"}
{"url": "https://www.actualno.com/asia/demografskata-kriza-tormozi-japonija-pensionnata-vyzrast-tam-moje-da-stane-75-godini-news_708870.html", "text": "  Брутният вътрешен продукт на Япония може да се свие през следващите 40 години с 25% заради бързото застаряване и намаляване на населението. Това предупреждение се съдържа в доклад на Международния валутен фонд, предаде БГНЕС.     В същото време експертите на МВФ смятат, че положението в Япония може сериозно да се подобри при провеждането на реформи, насочени към по-голяма заетост при жените и по-възрастните хора. Експертите на фонда смятат, че е целесъобразно и по-активното привличане на чуждестранни работници. Според фонда те трябва да заемат не повече от 1% от японския пазар на труда.   Експертите на фонда предлагат на Токио по-смело да отвори страната си за чуждестранни стоки и услуги чрез намаляване на митническите и други бариери. Провеждането на подобни реформи ще позволи за същите 40 години БВП на Япония да се увеличи с 15%.\r\nТези предложения като цяло отговарят на политиката, която се опитва да провежда настоящото правителство на премиера Шиндзо Абе. По-конкретно се обсъжда повишаване на пенсионната възраст от днешните 65 години на 70 или дори 75 години при увеличаване на пенсиите и въвеждане на система за облекчения на възрастните служители.  Японският парламент скоро ще приеме поправки в трудовото законодателство, които за пръв път в историята на страната ще премахнат фактическата забрана за привличане на гастарбайтери. В края на декември трябва да влезе в сила и споразумението с ЕС за създаване на широка двустранна зона за свободна търговия.", "date": "2018.11.29", "title": "Демографската криза тормози Япония, пенсионната възраст там може да стане 75 години"}
{"url": "https://www.actualno.com/politics/borisov-e-na-vizita-v-maroko-za-aktivizirane-na-dialoga-sofija-rabat-news_708773.html", "text": "  Министър-председателят Бойко Борисов ще бъде на официално посещение в Мароко на 29 и 30 ноември, съобщиха от правителствената пресслужба.     В рамките на визитата българският премиер ще се срещне с министър-председателя на Кралство Мароко Саад Еддин Ел Отмани. По време на разговорите ще бъдат обсъдени двустранните отношения и новите възможности за сътрудничество в различни области от взаимен интерес.   В Рабат българският премиер Бойко Борисов ще разговоря с председателя на Камарата на съветниците (Горната камара) в мароканския парламент Абделхаким Беншамаш. След срещата министър-председателят Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на ЕС.   В делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов.       ", "date": "2018.11.29", "title": "Борисов е на визита в Мароко за активизиране на диалога София-Рабат"}
{"url": "https://www.actualno.com/society/miniori-i-energetici-izlizat-na-protest-v-sofija-news_708788.html", "text": "  След митинг в Раднево, миньори и енергетици излизат в четвъртък (29 ноември) на протест в София. Причината е неяснотата около бъдещето на въгледобива в района на мини „Марица-изток”.     Шествието ще започне в 13:00 часа - от сградата на Националната художествена галерия, и ще премине през софийските улици (по \"Раковски\" до сградата на ЕК и ЕП, после към Президентството и пред енергийното министерство), като ще спре пред основните министерства, които могат да решат проблема. В петък се очаква среща на представители на КТ „Подкрепа” и КНСБ с президента и с премиера.   Близо 50% от електроенергията в България се произвежда от ТЕЦ-овете на въглища, а от сектора се издържат цели региони в страната. ТЕЦ-овете трябва да отговарят на по-високи екоизисквания и има риск това да остави въглищата в история. „Възмутително и неприемливо е държавата да отритва двете си най-големи енергийни дружества, произвеждащи повече от 45% от електроенергията в страната”, заявяват от КНСБ.\r\nВ декларацията, изпратена до отговорните институции, се казва, че състоянието на основните държавни енергийни дружества у нас все повече се влошава, което отново предизвиква безпокойство. „Последните опити за спасяване на комплекса „Марица-изток” от дълбокия финансов дефицит не будят доверие – от една страна, се предлагат решения, които ще доведат само до прехвърляне на проблема и върху стабилни дружества, а от друга, се обсъждат действия, които са твърде отдалечени във времето”.  Синдикатите спешно настояват за адекватна позиция на държавата за осигуряване на бъдещето развитие на комплекса до изчерпване на въглищните запаси. Иска се нова енергийна стратегия с хоризонт 2030-2050 г., както и държавата да поеме траен ангажимент за съставяне на механизъм за компенсиране на загубите от въглеродни емисии на „ТЕЦ Марица-изток 2”.", "date": "2018.11.29", "title": "Миньори и енергетици излизат на протест в София"}
{"url": "https://www.actualno.com/society/novini-ili-novini-kartinata-na-pechata-za-29-noemvri-news_708864.html", "text": "   Сняг и бюджет 2019 г. - това са ключовите теми, които занимават родните ежедневници, в днешния 29 ноември, четвъртък. И ако през деня се очаква валежите на повечето места да спрат, народните представители трябва да продължат работата си по парите на държавата за следващата година.       С прегледа на печата редакционният екип на ви казва добро утро. Ето част от акцентите по страниците на вестниците.  Изданието посвещава подробен материал на усложнената обстановка в страната вследствие на рязкото влошаване на времето. Всекидневникът пише, че снегът е предизвикал поредния транспортен хаос в страната, а катастрофи, аварии и километрични задръствания са само част от картината на нахлуването на зимата у нас.   Медията отбелязва, че предстои спешна промяна на Закона за електронните съобщения, за да се изсветлят собствениците на сайтове \"клюкарници\". Става ясно, че  това е част от стратегията на управляващите за борба с фалшивите новини - един сериозен глобален феномен, от който пострада почти целият свят.     Изданието пише за парите на чиновниците, като посочва, че с промени в Наредбата за заплатите на служителите в държавната администрация, подложени на обществено обсъждане, с 20% ще се вдигнат възнагражденията на експерти, които са получили отлична оценка за работата си. Предвижда се и повишение на парите за новоназначени служители. Всекидневникът обръща внимание на бюджет 2019 г., по който депутатите отметнаха немалко параграфи тези дни. \"Монитор\" коментира, че се очакват 15% повече приходи от осигуровки, а средната пенсия скача с 24 лева. Междувременно социалният министър Бисер Петков заяви, че осигурителната система е финансова система и не търпи прекалено политическо вмешателство. Думите на министъра дойдоха относно бюджетът на Държавното обществено осигуряване (ДОО), който бе приет след бурни дебати в Народното събрание.", "date": "2018.11.29", "title": "Новини или Novini - картината на печата за 29 ноември"}
{"url": "https://www.actualno.com/business/ekspert-lihvite-po-ipotechnite-krediti-sa-naj-niskite-izobshto-vijte-cenite-na-jilishtata-v-sofija-news_708879.html", "text": "  Можем да говорим за най-ниските ипотечни лихви у нас. Все по-често има реклами с лихви, започващи от 2,95%. Това заяви кредитният експерт Тихомир Тошев пред БНТ.     Същевременно Тошев посочи, че от догодина се очаква леко повишение на лихвите по ипотечните кредити – след средата на следващата година, но то нямало да е съществено.   Кредитният експерт посочи, че очаква догодина и успокояване на имотния пазар. Той напомни, че БНБ е предупредила банките да ограничат кредитирането за имоти – до най-много 85% от стойността на съответното жилище. Ако направим грешна стъпка, много е вероятно да изпитаме проблеми да го обслужваме, предупреди Тошев и посочи, че в София вече много хора искат да живеят в по-хубаво жилище и масово ипотечните кредити са за около 130 000 лева.\r\nСпоред анализ на Bulgarian Properties, през 2018 година имотният пазар в столицата изглежда така - забавяне на темпа на нарастване на цените до около 5% на годишна база, стабилизация на пазара на ценови нива около 1 000 евро/кв.м., два пъти по-добра достъпност на жилищата спрямо тази от преди 10 години, нарастващо предлагане на жилища ново строителство.  Средната цена на жилищата в София през третото тримесечие на годината е 1 090 евро/кв.м. при 1 086 евро/кв.м. за 2-ро тримесечие и 1 092 евро/кв.м. в началото на годината. \"Витоша\" – 960 евро/кв. м., \"Студентски град\" – 1 070 евро/кв. м., \"Кръстова вада\" – 1 270 евро/кв. м., \"Манастирски ливади\" – 1 010 евро/кв. м., \"Младост 4\" – 1 080 евро/кв. м., \"Връбница 2\" – 960 евро/кв.м. Най-скъпо продавани са жилищата в Центъра и в кв. \"Лозенец\" – между 1650 евро/кв.м. и 2000 евро/кв.м.\r\nСредната покупна цена на жилищата в София е 86 260 евро при нива около 90 000 евро в предходните тримесечия. А издадените нови разрешителни за строеж в София нарастват с 14.5% за деветмесечието спрямо същия период на 2017 г.   ", "date": "2018.11.29", "title": "Експерт: Лихвите по ипотечните кредити са най-ниските изобщо (вижте цените на жилищата в София)"}
{"url": "https://www.actualno.com/viewpoint/trymp-i-putin-v-arjentina-kakvo-da-ochakvame-news_708132.html", "text": "   На 30 ноември в аржентинската столица Буенос Айрес започва форумът на Г-20. Едно от най-очакваните събития в рамките на тази конференция е срещата между американския президент Доналд Тръмп и руския му колега Владимир Путин. Пред двамата лидери стоят много важни въпроси, на които ще трябва да се търси решение, пише в коментар за .     Очаква се център на дискусиите между Тръмп и Путин да бъде потенциалната оръжейна надпревара между САЩ и Русия. Миналият месец американският президент обяви, че ще изтегли страната си от Договора за ликвидиране на ракетите със среден обсег, подписан още в края на 80-те години на 20. век. Договорът за ликвидиране на ракетите със среден обсег е подписан от Роналд Рейгън и Михаил Горбачов точно преди 30 години - през 1987 г. Днес Вашингтон и Москва взаимно се обвиняват, че отсрещната страна не спазва споразумението и оттеглянето от договора е естествен резултат от тези действия.     Истинските причини обаче може би са други. Съществуващият договор, подписан преди три десетилетия, е остарял и не кореспондира на текущата геополитическа обстановка. За тези тридесет години военните технологии в двете държави напреднаха изключително много, а това налага и споразумение, което взема предвид точно тези техни характеристики. В политически план СССР отдавна не съществува, а на геополитическата сцена вече има и други силни, засега само в икономическо отношение, държави като Китай, които се стремят и към военно превъзходство. В този контекст Тръмп и Путин непременно трябва да разработят и договорят нов механизъм за контрол на ядрените оръжия, така че той да бъде адакватен за нашето съвремие. Това може би ще означава и преговори с Китай, която е третата по големина ядрена държава.     Обстановката в Близкия изток няма как да бъде пропусната при срещата на двамата лидери в Буенос Айрес. По сирийския въпрос Тръмп и Путин ще трябва да решават бъдещето на източната част на страната, която почти изцяло се владее от подкрепяните от САЩ кюрдски милиции. За Сирия и нейните съюзници обаче кюрдска автономия е недопустима. Ако САЩ се откажат от единствения си партньор в страната, това почти сигурно ще означава и цялостно изтегляне на американския военен контингент от Сирия. Дали във Вашингтон са готови за такава стъпка, тепърва предстои да разберем.   Тръмп и Путин най-вероятно ще постигнат базисно съгласие по отношение на цената на петрола, влияеща се от нестабилността в близкоизточните държави. И двамата нямат интерес от прекалено резки движения, макар че за руския президент една по-висока цена, задържана за по-дълъг период от време, би била по-изгодна по чисто икономически причини. Това обаче от своя страна ще донесе негативи за руската икономика и плановете на Путин за дълбока структурна реформа и намаляване зависимостта на страната от износа на петрол и петролни продукти.\r\nАмериканските санкции срещу Иран най-вероятно ще бъдат разкритикувани от руския президент, вземайки предвид факта, че Техеран е ключов руски съюзник в региона. Различията тук не са малки, защото САЩ подкрепят големия враг на Иран – Саудитска Арабия, а това е предпоставка за напрежение и между двете суперсили. Въпреки това обаче едва ли ще има големи разминавания по този казус, по-скоро двамата президенти ще опитат да запазят статуквото и да не клатят допълнително лодката.\r\nПо отношение на сагата „Хашоги“ трябва да се отбележи, че и Тръмп, и Путин са заявили готовност да се срещнат със саудитския принц Мохамед Бин Салман. Изглежда, и двете суперсили имат интерес от туширане напрежението в Близкия изток, защото от това пряко зависят важни регионални и геополитически процеси като политическата стабилност в региона и цените на петрола.   Доналд Тръмп нееднократно е заявявал, че е президентът с най-твърдо отношение към Русия. Администрацията на американския президент не само продължи санкциите въведени срещу Москва след събитията в Крим през 2014 г., но продължава да въвежда допълнителни мерки срещу Русия. През август 2018 г. Тръмп обяви нови санкции заради случая „Скрипал“, а месец по-късно подписа указ от общ характер, който цели затягане на санкционния режим срещу Русия.   Санкциите несъмнено оказват негативно влияние върху руската икономика, въпреки че Путин се опитва да компенсира с ускоряване на търговското сътрудничество с големите икономики в Азия. Въпреки че някои от основните макроикономически показатели на страната са относително стабилизирани след финансовата криза от 2014-15 г., руският растеж е далеч от желаните темпове. Пред Владимир Путин стои нелеката задача да преструктурира тромавата руска икономика, зависеща от износ на петрол и петролни продукти, а санкционните режими, наложени от важни търговски партньори усложняват целия процес. Въпреки санкционната политика спрямо Русия, Доналд Тръмп показва, че е готов за диалог с руския си колега, особено по ключови въпроси като неразпространението на ядрените оръжия и поддържането на паритет в стратегическия арсенал на двете държави. Санкциите срещу Русия са силен политически инструмент, с който Тръмп удря по противниците си от Демократическата партия, които постоянно го обвиняват за руски агент. В този контекст едва ли може да се очакват драстични промени по отношение на санкционната политика спрямо Москва.\r\nМакар че Тръмп и Путин имат предпоставки и за вътрешнополитически проблеми, доброто в случая е, че двамата са договороспособни и имат допирни точки. Такива срещи само доказват ползата от това лидерите на двете най-големи ядрени сили да си говорят, да преговарят и да не допускат горещ ядрен конфликт помежду си. ", "date": "2018.11.29", "title": "Тръмп и Путин в Аржентина - какво да очакваме?"}
{"url": "https://www.actualno.com/dobrich/pojarnikari-ot-dobrich-izvadiha-ot-prespite-mikrobus-s-pacienti-za-hemodializata-news_708890.html", "text": "  Микробус, превозващ пациенти за хемодиализа, е попаднал в капана на зимата край добричкото село Сенокос снощи. Екип на Пожарна безопасност и защита на населението е оказал помощ на изпадналите в критична ситуация. Пожарникари са вадили от преспите още един бус и два автомобила край село Соколово, както и на три автомобила, закъсали на разклона за село Одърци.     Заради преспи и навявания е затворен пътят Кардам – Дуранкулак. Непроходим е и пътят Крушари – Телериг – Бакалово. Снежната покривка в региона е 12 см. По данни на Областно пътно управление част от пътищата в региона са заледени. През нощта 15 машини са почиствали и опесъчавали пътната мрежа в Добричко.   ", "date": "2018.11.29", "title": "Пожарникари от Добрич извадиха от преспите микробус с пациенти за хемодиализата"}
{"url": "https://www.actualno.com/asenovgrad/otsichat-dyrveta-zaradi-parkomesta-v-asenovgrad-grajdani-izlizat-na-protest-dnes-news_708877.html", "text": "  Асеновградчани организират пореден импровизиран протест днес. Недоволството на гражданите е породено от масово изсичане на дървета на улица „Асенова крепост“ в града. Причината за премахването на множество дървесни видове там е ремонт на пътната и тротоарната настилки.       В отговор на недоволстващите, от местната власт в Асеновград посочиха, че преди да започнат дейностите е направено обстойно изследване. Увериха, че са отсечени само болни и сухи дървета, които пречат на изпълнение на проекта и не са от защитен вид. Улица „Асенова крепост“ е включена в Инвестиционна програма 2018 г. на града, а ремонтът й ще струва около 70 000 лева. Дейностите включват цялостно преасфалтиране на 200-метрова отсечка, подмяна на тротоарна настилка и изграждане на общо 26 паркоместа.     Случващото се в района предизвика бурни реакции в социалната мрежа. Група асеновградчани сформираха официален сигнал, който ще изпратят до Областна администрация-Пловдив, ДНСК, Министерство на околната среда и водите и други компетентни институции. В писмото си те настояват да бъде извършена незабавна проверка. Твърдят, че проектът не е бил внесен за обсъждане и гласуване от Общински съвет-Асеновград, „нито за него са били уведомени по някакъв начин гражданите“. Искането на алармиращите за проблема е да бъде направена екологична оценка и експертиза, от страна  на държавата, за резултатът, до който ще доведе премахването на дървесните видове, върху околната среда и качеството на въздуха в района. Хората искат на мястото на отсечените дървета да бъдат засадени нови.  Асеновградчани изразяват позицията си, че оформянето на корени и кастренето на клони в Асеновград „не е съгласувано с експерти в тази област и се стига до осакатяване на дървета, които впоследствие не могат да се възстановят“ . И още – хората настояват по поетия ангажимент за засаждане на нови фиданки, да бъде проследено развитието на младите дървета и да се полагат адекватни грижи за тях, като своевременно се подновяват и изсъхнали, липсващи или счупени такива. В края на жалбата си, гражданите посочват, че пряко отговорните лица следва да бъдат „назовани и персонално санкционирани“  За да изразят недоволството си от случващото се асеновградчани се събират на протест пред сградата на общината днес (29.11.18 г.) в 09:00 ч.   ", "date": "2018.11.29", "title": "Отсичат дървета заради паркоместа в Асеновград, граждани излизат на протест днес"}
{"url": "https://www.actualno.com/curious/kak-da-izteglite-video-ili-muzika-ot-youtube-bez-nikakyv-softuer-news_708824.html", "text": "        Забравете за пълните с реклами досадни приложения и софтуер за теглене на видео и музика от YouTube.\r\nЩе ви покажем начин За целта ще ви трябва браузър с инструмент за програмисти – т.нар. редактор с опцията “Network”. Такива са IE, Chrome и Firefox, както и интернет връзка, при която YouTube не е блокиран (в много от бизнес офисите той е блокиран).   Може би този трик за Youtube да ви изглежда сложно, но повярвайте, цялата работа става за точно 20 секунди.\r\nУверете се сами:     и отворете Developer Tools на браузъра чрез комбинацията Ctrl + Shift + Q и отидете на инструмента Network. Преди това отворете желаното видео!    (вижте снимката отгоре в дъното), за да видите HTTP заявките, които правят медиа файловете – видео и звук. (или музиката от него) и сте заредили инструмента Network, ще видите как се зареждат заявки от страницата на YouTube с файловете, които се съдържат в нея (на тази стъпка в Chrome не се появи нищо). в секцията Network при всяка заявка – така ще видите кои файлове са аудио и кои видео.        , кликнете на него, след което с дясно копче на мишката извадете контекстното меню. Чрез него копирайте пълния му URL адрес (ще бъде от домейна googlevideo.com). , не забравяйте да изтриете range параметара от адреса (той обикновено изглежда така “&range=9327376-11352042&“, само цифрите са различни за всяко видео). След което натиснете ентер, за да отворите файла.    Кликнете с дясното копче на мишката и изберете “Save As“, за да изтеглите файла на компютъра си. Всеки редактор на видео, като Windows Movie Maker, ще свърши работа. Така лесно, без допълнителен софтуер, може да изтеглите от YouTube каквото си поискате, както и да разполагате със звуковия и видео файл по отделно (има много причини за това). Ако изтеглите аудиото от YouTube във формат WEBM, вместо в MP4 (webm може да се плейва само в браузър), де.активирайте поддръжката на webm във вашия браузър.\r\nСлед което YouTube ще ви изпраща аудиото в MPEG4 формат.    Отворете Firefox и в адрес бара изпишете “about:config“, без кавичките и натиснете ентер. Преминете през съобщението за предупреждение, ако ви изскочи такова, и в появилия се прозорец с опции през търсачката потърсете за “webm“.\r\nНамерете media.mediasource.webm.enabled и кликнете върху него два пъти, след което опцията ще се промени на false, което означава, че сте спрели поддръжката. Автор: Христо Стоянов, ", "date": "2018.11.29", "title": "Как да изтеглите видео или музика от YouTube без никакъв софтуер   "}
{"url": "https://www.actualno.com/healthy/unikalen-metod-za-bybrechna-transplantacija-promeni-jivota-na-dve-semejstva-news_708476.html", "text": "  Каквото и да има човек в живота си, ако няма здраве - всичко останало е без значение. Навременната и качествената лекарска помощ, благодарение на развитието на медицината, доброто оборудване и квалифицираните специалисти, спасява животи и допринася за по-доброто самочувствие на пациентите.     Преди години две семейства - от България и Македония, се сблъскват с диагнозата бъбречна недостатъчност, а животът завинаги свързва съдбите им в търсенето на лечение.\r\nПри Ермира Мехмеди бъбречната недостатъчност се появява внезапно преди три години. Подлага се на лечение, но състоянието ѝ е влошава. Съпругът ѝ Рамадан иска да дари своя бъбрек на жена си, но се оказват несъвместими. Ермира поддържа живота си с диализа, но подобрение не идва. Същото се случва и с българското семейство Борислав и Христина Бобеви. И на Борислав Бобев страдащ от бъбречна недостатъчност лекарите са му казали, че трябва да се подложи на бъбречна трансплантация. След като не са успели да открият необходимия бъбрек, съпругата му Христина пожелава да дари своя. Но след установяване че бъбрека на съпругата му не отговаря, и Борислав се опитва да продължи живота си чрез диализа също като Ермира Мехмети. Бобев разказва: \"Чувствах се като в капан. Не знаех какво да правя, когато бъбрека на съпругата ми не отговори. Чакахме бъбрек от труп, но за съжаление не намерихме поради факта че броят на даренията е много малък. Бях на диализа 3 дена в седмицата, но състоянието ми вече беше непоносимо.\"   Пътища на семействата Мехмети и Бобеви се пресичат в Истанбул, когато и двете семейства търсят изход от положението си в Турция. В следствие на изследванията в болница \"Мемориал\" се установява, че регистрираните в системата на бъбречна трансплантация бъбреци са подходящи за трансплантация под кръстосана форма. Екипът по бъбречна трансплантация (хирурзи и нефролози) осъществяват допълнителни изследвания и с двете семейства и съпругът на Ермира Рамадан Мехмети решава да даде бъбрека си на Борислав Бобев, а съпругата на Борислав Христина да даде на бъбрека си на Ермира. След операцията за трансплантация на бъбрек Ермира Мехмети и Борислав Бобев оздравяха и сега казват че вече двете семейства са бъбречни братя и сестри. \"Преди не се познавахме, но вече никога няма да се разделим\", споделят семействата Мехмети и Бобеви и са взели решение за почивка заедно веднага след оздравяването. \"Все още не можем да повярваме на преживяното. Бяхме две различни семейства, вече сме едно.\"     Специалистите по трансплантация на органи в болница \"Мемориал\", които осъществиха кръстосаната трансплантация на семействата Мехмети и Бобеви, споделят:\r\n\"Най-големият проблем при трансплантация от жив донор е несъвместимостта на кръвната група. Най-важната опция за пациентите чакащи за трансплантация които нямат в семейството донор със съвместима кръвна група е кръстосаната трансплантация. Опитваме се да изберем донори от същата възрастова група и с подходящо здравословно състояние. Тези трансплантации се осъществяват при положение, че на края на процеса на тестване не се открие пречка за процедурата. Положението на трансплантация на българското и македонско семейство не е много често срещано явление. Голям шанс е, че всички изследвания бяха съвпадащи се и двойките заемаха място в листата ни за чакащи за трансплантация в болницата\". Бъбречната трансплантация не се състои само от извършване на хирургическа операция. В периода за подготовка и проследяване на бъбречната трансплантация е много важно високото ниво на качество и взаимодействие, като се започне от операционната зала до лабораторията, от помещението за визуализация до интензивното отделение, от болничните етажи до другите секции на центъра.   \"Мемориал\" е първата болница в Турция и 21-та в света, получила Акредитация за качество от JCI (JointCommission International). Под шапката ѝ са 11 болници, 4 медицински центъра и 1 уелнес център в Истанбул, Анкара, Анталия, Диарбекир и Кайсери. Болнична група \"Мемориал\" е въвела редица иновации в турското здравеопазване и всяка година е посещавана от над 35 000 международни пациенти от 92 държави, включително и България.", "date": "2018.11.29", "title": "Уникален метод за бъбречна трансплантация промени живота на две семейства "}
{"url": "https://www.actualno.com/curious/jenata-bliznaci-edna-jena-s-mnogo-lica-news_708922.html", "text": "   е жена с много личности. Тя събира в себе си две или повече жени и за някои това може би е прекалено. Но тя просто си е такава и няма намерение да се извинява за това. Тя е смесица от интригуващи личности и е нужна много сила, за да се разберете с нея.  В една минута тя може да бъде раздразнена и съркастична, а в следващата – крайно спокойна и нежна.     Жената Близнаци може да се превърне от Мадам Джекил към г-жа Хайд за секунди, дива и непредсказуема, но не по-малко завладяваща. Една жена от Близнаци е изключително умна и има способността да обсъжда всяка сериозна тема, която се появи пред нея - политика, религия, пътуване. Секунда по-късно, също толкова лесно да преминете към разговор за най-новата знаменитост и клюки за живота и. Ето какво още трябва да знаете за нея:    Жената Близнаци е много романтична и ако има някакви съмнения, че това не е правилният мъж за нея, тя ще продължи да търси. Винаги жизнерадостна, тя сменя партньорите си доста по-често от останалите жени в зодиака в търсене на съвършенство.  Това обаче не означава, че тя е фатална жена- просто малка част от мъжете се доближават до стандартите на жената Близнаци, а тя няма желание да прави компромис с всичко. След като  срещне  своята идеална половинка, обаче, жената Близнаци ще разцъфне като цвете и ще му покаже всичките си страни,  ще му покаже какъв късметлия е.   Със своите ефективни комуникативни умения, увереност и логически ум жената Близнаци може да открие своето поприще на високи позиции в областта на продажбите, правото, журналистиката, преподаването или медийте.  Радвайки се на светлината на прожекторите и способността и лесно да премине от целуване на бебета  до дискусии на сериозни теми, тя може да стане отличен политик.        Жената Близнаци е известна с това, че запазва младежкия си вид много по-дълго от другите. Причината за това е тяхното отношение и начин на мислене. Близнаците могат лесно да успокоят мислите си и да елиминират натрупан стрес, което им помага да изглеждат спокойни и по-млади. Зодия Близнаци управлява ръцете, но вътрешно тя регулира дишането и това е голям плюс за представителите на тази зодия. ", "date": "2018.11.29", "title": "Жената Близнаци - една жена с много лица "}
{"url": "https://www.actualno.com/dobrich/slabosti-sa-konstatirani-v-poddryjkata-na-rechnite-korita-v-kranevo-i-dobrich-news_708919.html", "text": "  Обрасло с растителност е голяма част от дъното на река Голямата (Екренска), преминаваща в курортното село Кранево, а облицовъчната ѝ корекция не се поддържа добре. Това е установила комисия, назначена от областния управител на Добрич Красимир Кирилов.     Не е добро състоянието на облицовката и на голяма част от коритото на река Добричка, която пресича областния град, е установила още проверката. Нужни са средства за ремонт и не трябва да се допуска преминаване на нови комуникации през сечението на корекцията на реката. .   Повечето от руслата на реките извън населените места са превърнати в обработваеми площи. В някои участъци е израсла растителност във водосборните речни дерета.\r\nВъв всички язовири в областта са оставени свободни обеми, а стените на водоемите са в добро състояние. Предписанието на комисията е да бъде изготвена локална система за оповестяване за четири язовира, които са разположени над населени места. За останалите водоеми е отпаднало изискването за такава система с промените в чл. 35 от Закона за защита при бедствия.  ", "date": "2018.11.29", "title": "Слабости са констатирани в поддръжката на речните корита в Кранево и Добрич"}
{"url": "https://www.actualno.com/analysis/die-welt-germanija-moje-da-izpolzva-severen-potok-2-za-da-okaje-natisk-vyrhu-rusija-news_708926.html", "text": "  Икономиката и търговията са ефективни средства за оказване на натиск в международните отношения, твърдят Ансгар Грау и Филип Фриц в статия за водещия германски национален ежедневник Die Welt. Авторите призовават Европа да повлияе на действията на Русия, а като най-добър инструмент за това те определят проекта за изграждането на газопровода „Северен поток-2“. Германия може да реши съдбата му, уверени са Грау и Фриц, като подчертават, че всъщност Русия зависи повече от отношенията с Германия, отколкото обратното.     До този момент канцлерът на ФРГ Ангела Меркел не е направила никакви изявления за изострянето на ситуацията в Азовско море. В същото време, като никой друг, тя е в състояние да окаже натиск върху Владимир Путин. Определената зависимост на Германия от Русия може дори да се превърне в предимство, уверяват двамата автори на статията.   За пореден път събитията на световната политика принуждават федералното правителство в Берлин да предприеме действия: обстрелването на украински кораби от руските граничари, влошаването на ситуацията в Азовско море и налагането на военно положение в някои части на Украйна - Германия може да изиграе ключова роля в тези събития, допълва агенция Фокус.\r\nКато най-голямата и икономически силна държава в Европейския съюз, от една страна, Германия е основната движеща сила на режима на санкциите спрямо Русия, а Бундесверът участва в мисията на НАТО в Литва. От друга страна, чрез компании в Русия и не на последно място чрез проекта „Северен поток - 2\", Германия е особено свързана с Русия и може да окаже натиск върху нея, макар в Берлин да не изгарят от желание да признаят този факт.  Но сериозността на ситуацията изисква стъпки именно в тази посока. В рамките на посещението си в Мадрид в началото на седмицата, министърът на външните работи на ФРГ Хайко Маас подчерта, че събитията в Азовско море показват, че конфликтът в Източна Украйна и Крим продължава да застрашава европейската сигурност. Въпреки това Меркел все още запазва странно мълчание.\r\nТо обаче няма да продължи дълго, защото на 29 ноември тя ще се срещне в Берлин с украинския премиер Володимир Гройсман. Неговото посещение е планирано отдавна, но сега придобива различен характер. Фокусът на вниманието вече няма да бъде украинско-германските икономически връзки, а по-нататъшното влошаване на конфликта между Украйна и Русия и възможността да се избегне ескалацията.   Може би чрез доставката на германски оръжия за Украйна или дори чрез изпращане на кораби от германския флот в Азовско море? Не, тези украински мечти е малко вероятно да се сбъднат, признават авторите на статията. Берлин има и други средства, за да запази Русия в сегашните й граници, да подкрепи Украйна и да се погрижи за гарантирането на мира в Европа.    \"Северен поток 2\" може да се превърне тъкмо в такъв инструмент. Русия е икономически по-зависима от Германия, отколкото обратното. Обемът на търговията между Германия и източноевропейските страни-членки на ЕС - Унгария, Полша, Словакия и Чехия - сега е по-голям от този с Русия.\r\nБерлин трябва да научи урока си. Целта на Русия е да предизвика дестабилизация и постепенно да увеличи влиянието си. Целта на Германия трябва да бъде запазването и, в някои случаи, възстановяването на европейската структура за сигурност. За тази цел тя може да използва следните лостове: да инициира нови санкции, както и да заплаши, че ще изостави проекта за \"Северен поток - 2\". Сега е моментът за действие, предупреждават Грау и Фриц.", "date": "2018.11.29", "title": "Die Welt: Германия може да използва \"Северен поток 2\", за да окаже натиск върху Русия"}
{"url": "https://www.actualno.com/europe/poslanikyt-na-ukrajna-rusija-izvyrshva-pylzjashta-aneksija-na-azovsko-more-news_708882.html", "text": "  \"Русия извършва пълзяща анексия на Азовско море и Керченския пролив. Русия цинично сгази всички международни съглашения.\" Това заяви посланикът на Украйна у нас Виталий Москаленко.     По думите му, украинските кораби не са нарушавали никакви споразумения, имайки предвид предвид навлизането на териториални води на Руската федерация.   \"Крим е окупирана и анексирана територия, за какви териториални води говорим? Само Русия, кой още призна, че Крим е руска територия?\", попита Москаленко. Той нарече действията на Русия \"открита военна агресия срещу Украйна.\"\r\nМоскаленко уточни, че напрежението се натрупва още от април месец и цели повишаването на рейтинга на руския президент Владимир Путин, който е паднал на нивото си от 2014 година.  Посланикът каза, че не са активирани всички клаузи на военното положение в Украйна. Москаленко заяви, че няма официално заявление от украинска страната за разполагането на военна база на САЩ в Украйна. \"Има агресия на Русия, която трае до сега, почвайки от Крим до последния инцидент\", каза още посланикът. \r\nПрипомняме, че на 25 ноември три кораба на украинските военноморски сили са навлезли в , като според руската гледна точка това е било нарушение на руските териториални води. Съответно руски патрулни кораби са открили огън и трима украинци са били леко ранени. Корабите са задържани. Стартирано е дело за нарушаване на държавната граница на Русия.   Според Украйна обаче преминаването на кораби през Керченския пролив е уредено в Договор за сътрудничество в използването на Азовско море и Керченския пролив. В чл. 2 от този документ се казва следното: \"Търговските и военните кораби, както и други правителствени кораби, плаващи под флага на Руската федерация или Украйна, които се експлоатират с нетърговска цел, се ползват от свободата на корабоплаване в Азовско море и Керченския проток\".    На 26 ноември Върховната Рада гласува за въвеждане на извънредно положение от 30 дни в граничните провинции на страната, а също така в морската акватория на Черно и Азовско море.", "date": "2018.11.29", "title": "Посланикът на Украйна: Русия извършва пълзяща анексия на Азовско море"}
{"url": "https://www.actualno.com/curious/myjyt-bliznaci-naj-dobrijat-orator-kojto-mojete-da-sreshtnete-news_708928.html", "text": "   е говорител и господар на комуникацията. Той е интелектуалец, който винаги търси повече информация и знания. Блестящ, бърз и умен, мъжът Близнаци е много неща и никога не е скучен. Мъжът Близнаци има от всичко по много, неговият интелигентен ум, подскачащ  от проект на проект, го кара често да намира нови хобита.     Той има много и разнообразни интереси например: градинарство, музика, наука, философия, археология. Всичко го очарова и той винаги е любопитен. Той обича решаването на проблеми и приема предизвикателствата като игра, като прилага своята детективска логика, за да се справя с всякакви ситуации. Близнаци е знак, който обожава комуникацията. И именно затова мъжът Близнаци се чувства най-добре, когато е сред хора, с които може да говори на различни теми и да изразява мнението си спокойно.    Очарователен, флиртуващ и неустоим, той има невероятно високи стандарти и може да се хвърли с главата напред или да действа непредсказуемо, за да скрие най-дълбоките си емоции. Интелектуалният мъж Близнаци не винаги приема напълно страстите, които се намират в него, които се отприщват, когато се влюбва. Поради тази причина мъжът Близнаци не се влюбва лесно или често. Ако искате да го накарате  да се влюби, насочете се към мислите му, а не към емоциите. Накарайте го да изразява мнението си.  А когато най-накрая се влюби, той е забавен и нежен любовник, почитател на дръзките, романтични жестове.   Мъжът Близнаци е експерт в комуникациите с много хора, а мултитаскинга е най-лесен за него. Той обаче, има нужда от постоянно предизвикателство. В противен случай скуката може да наруши качеството на работата му. Уверен и логичен, този джентълмен ще успее в професии като адвокат, репортер, учител или телевизионен оператор. Неговата харизматична личност му помага да успява в много и най-разнообразни области.        Бронхитът и астмата са често срещани заболявания застигащи мъжа Близнаци, така че обикновено няма да го видите да пуши или да работи на запрашени места. Като активен индивид, този човек се грижи за физиката си и се гордее с широките рамене и мускулести ръце.Мъжът Близнаци е склонен да бъде малко натоварен, затова той се нуждае от пълноценна почивка.", "date": "2018.11.29", "title": "Мъжът Близнаци - най-добрият оратор, който можете да срещнете"}
{"url": "https://www.actualno.com/interview/psiholog-za-tajnata-na-shtastlivata-vryzka-jenata-da-okurajava-myja-s-lubovta-si-news_708179.html", "text": "   Психолог разкрива каква е тайната на щастливото семейство. Наталия Маламова бе гост на Градска библиотека „Паисий Хилендарски“ в Асеновград по повод Деня на християнското семейство и представи книгата си \"Щастливи отношения - как да ги постигнем?\" Творбата е с практическа насоченост и в нея могат да бъдат открити препоръки и упражнения за това, как сами да се справяме с проблемите вкъщи. Книгата преоткрива и пробужда любовта, обяснява причината за болката, страданието и разочарованието от другия - тогава, когато единият от партньорите се чувства наранен и неразбран. Произведението подчертава факта, че когато всичко във връзката е добре, много харесваме партньора си и светът е розов. Но в дни, когато е трудно, сме готови бързо да се откажем, да отправим обвинение, да твърдим, че сме неразбрани и необичани...       Специално, в интервю за психологът Наталия Маламова разкри няколко конкретни съвета, с които взаимоотношенията между мъжа и жената могат да бъдат винаги в разгара си.     Много е важно, първо да се научим да се приемаме един – друг. Приемането е първата стъпка към подобряване на комуникацията във връзката. То не е само тогава, когато партньорът ни се чувства добре. Ние сме щастливи, обичаме се, романтично ни е, не можем един без друг. Приемането, всъщност, е и тогава, когато другият се чувства неразбран. Възникнали са някакви трудности в личен и професионален план. Тогава той има нужда още повече от нашата любов, добрина и подкрепа. Защото той самият е в неразбирателство със себе си и има нужда да опознае собствения си свят. Това, също е въпрос на приемане, от наша гледна точка.  Често в училище учим различни дисциплини. Възприемаме доста познания по дадените науки, но не е лесно да опознаем собствената си вселена. И ето на това се дължи – непознавайки копнежите на своето сърце, всъщност, е трудно да кажем на другия какво искаме.      Книгата е посветена по-скоро на партньорската двойка – описани са отношенията и недоразуменията в семейството.  Цялата книга е обобщаваща. Във всяка една от главите съм се опитала да дам препоръки. Книгата е с практическа насоченост и в нея са публикувани упражнения, медитации и практики. От една страна, тези съвети могат да помогнат да опознаем себе си, а от друга, да развием взаимоотношенията с партньора си.    Добре е да се научат да изслушват. Важно е да познават езика на партньора си. Защото, както съществува майчиният език, който за нас е българският, така ние научаваме и други – английски, руски, френски и т.н. Въпреки това, родният ни език си остава българският. Така е и в любовта. Ако се научим да познаваме езика на другия, познавайки своя собствен, ще можем да отдаваме по този начин любовта. Това ще води и до по-малки конфликти между партньорите. Често срещам в практиката си проблемът, че дамите се чувстват неразбрани, необичани, неподкрепяни. Защото техният първичен език на любовта е или подаръци, или прекарване на време заедно. И когато те не го получат от партньора си, това ги прави нещастни.     Обикновено, господата се ръководят от дамите. Мъжете се чувстват приети и мъжката сила се проявява, в зависимост от любовта, която получават от жената. Когато тя е подкрепяща, разбираща, отдаваща се, партньорът до нея разцъфтява. Той пожънва своите успехи, гради кариера, развива се. И тогава има желание да й даде още повече любов.  Трябва да се говори за очакванията, още в началото. Добре е двойката да си изясни отговорите на въпроси, като „Какво аз искам?“, „Какво очаквам от тази връзка и от теб?“, за да може партньорът да реагира навреме. Комуникацията е изключително важна.     Партньорите спират да си говорят и всеки от тях може да „залитне“ в обидата и негативните емоции, тъй като се чувства пренебрегнат. Друг вариант е, когато нещо не достига в една връзка, някой от двамата да се фокусира върху работата. Особено често се случва това при мъжете. Защото заетото време и множеството ангажименти по някакъв начин успокояват и карат партньора да се чувства малко или много признат.  За мен семейството е изключително голяма ценност. През годините аз и партньора ми сме положили огромни усилия нашето семейство да бъде цялостно и в него да има хармония, любов, подкрепа. Аз вярвам, че пътят е такъв – познавайки и преоткривайки себе си и едновременно с това, човекът до себе си, връзката процъфтява.  Гари Чапман казва, че езиците на любовта имат много диалекти. Т.е. може да срещнете статии „Пет причини, поради които можем да провокираме партньора си“ или „10 препоръки как да говорим с него по-добре“. Същото е и тук - много е важно да се научим да бъдем търпеливи едни с други и да казваме истинските неща, които мислим. Но това може да се случи, само ако познаваме силните и слабите си страни. Едва тогава сме готови да говорим за тях пред другия. Да кажем: „Аз днес не съм в добро настроение.“ или „Мен днес нещо ми е криво, можеш ли да ме оставиш за малко“. Тогава партньорът ни разбира за нашето състояние и той също е готов да ни подкрепи и да изпълни молбата ни.     Много чест проблем е точно липсата на разговори и съответно – после неизпълнени очаквания. Това се дължи на нарушената комуникация. Т.е. неизказвайки какво искаме и очакваме от партньора си, защото мислите ни са само в собствената ни глава, той няма как да разбере какво се случва там. А неясната комуникация между двама души може да доведе до разпад и поява на трети в двойката. Друг проблем, с който все по-често се сблъскват мъжът и жената в семейството, е липсата на търпение.  С книгата си искам да кажа на всички двойки и семейства в България да вярват в любовта. Да вярват, че тя е завинаги. И че човек трябва да започне първо от любовта към себе си. ", "date": "2018.11.29", "title": "Психолог за тайната на щастливата връзка - жената да окуражава мъжа с любовта си"}
{"url": "https://www.actualno.com/koledenduh/chitalishte-rodina-1860-partnira-na-dve-blagotvoritelni-kampanii-ednata-e-za-koleda-news_708883.html", "text": "  И тази година Народно читалище “Родина-1860” участва в две благотворителни кампании и очаква съпричастност от старозагорци да помогнат на благородни каузи и на деца и хора в нужда.      . Касичките за жълти стотинки ще се намират на втория етаж на читалище \"Родина-1860\" на ул. \"Свети княз Борис І\" N 94.    . . Читалище ”Родина-1860” е един от десетте регионални координатори на “Плюшено мече” в страната. Списъци с личните желания за подарък на децата и младежите, изготвените от управителите на социални институции, могат да се видят в сайта plushenomeche.org. След като се избере подаръка, който искате да направите, може да го занесете или изпратите на читалище \"Родина-1860\", ет.2, ул. “Свети княз Борис I” 94. Акцията „Жълти стотинки” е вдъхновена от едноименната френска кампания на г-жа Бернадет Ширак, а в България се инициира и  координира от Сдружение „Съзидание 2012”. В нея може да се включи всяко дете, както и да участват цели детски градини и класове от училища, както и граждани. До момента кампанията е подпомогнало неонатологични и детски отделения на 14 болници в страната, а закупената апаратура е за около 300 хил. лв.    “Операция Плюшено мече” е гражданска инициатива за сбъдване на коледни детски мечи на деца и младежи в неравностойно положение. За последните десет години кампанията е раздала над 30 000 подаръка, а от четири години се разгръща в национален мащаб и успява да зарадва между 7000 и 8000 деца всяка Коледа. ", "date": "2018.11.29", "title": "Читалище \"Родина-1860\" партнира на две благотворителни кампании, едната е за Коледа "}
{"url": "https://www.actualno.com/curious/12-neshta-s-koito-da-si-garantirame-pylnocenen-ribolov-news_708892.html", "text": "  Риболовът е страст за много хора, като някои от тях откриват в него спокойствие и време за релакс, други пък го правят за спорта и хобито. Професионалистите рибари знаят, че такъмът е един от най-важните елементи, който гарантира добър и пълноценен риболов. Солидният улов идва тогава, когато такъмите са подходящия вид и когато използвате .     Всеки един опитен риболовец има арсенал от хитрини, с които да подпомогне успеха си по време на риболова. Но ако за първи път ще ходите за риба, то има много неща, които ще са ви далечни и непознати. Ето някои хитринки, познати и утвърдени от практиката, с които да избегнете пълния провал от първия риболов!\r\nНякои от основните въпроси, които трябва да имате предвид, са какви са необходимите такъми, какъв е процесът за най-правилен риболов, кои принадлежности трябва да приготвите за дълбоководен риболов, какъв сонар и въдица да изберете. Опитът показва, че въдицата е успешно средство за риболов в реки и езера, докато в морето се препоръчва използването на мрежа. Ако сте избрали езеро или язовир, то се появява нуждата от специални по рода си приспособления.\r\nЗа новаците ориентацията в разнообразието от продукти, които са достъпни в търговската мрежа, може да се окаже доста трудно. Всеки един уважаващ себе си рибар има нужда само от въдица, стръв и .   Първа и основна стъпка е да изберете правилното място, на което ще хващате риба. Това може да се определи от фактора каква риба искате да уловите. Изберете място около водоема, което да почувствате като лично свое пространство, където ще се чувствате спокойно и без притеснения, относно къда са позиционирани другите рибари.            1. Изберете правилното място за риболов.    2. Внимателно огледайте такъмите и дали състоянието им е подходящо за предстоящия                риболов.\r\n    3. На риболов взимайте със себе си единствено най-необходимото.\r\n    4. Пръчката на въдицата не трябва да се потопява във водата, както и не се препоръчва да          я презамятате.\r\n    5. Пазете тишина и ограничете резките движения. По възможност се маскирайте с                        камуфлажно облекло.\r\n    6. Уловената риба не бива да се вдига във въздуха, а да се поведе към брега.   7. Рибата кълве по-добре, ако влакното е колкото се може по-тънко.\r\n    8. Кълването и уловът се увеличава многократно при използването на специалните                      активатори за риба, като продукта .\r\n    9. Подгответе си няколко вида стръв и примамки.\r\n   10. Пробвайте да ловите с такива примамки, каквито има във водната растителност. От                  съдържанието на стомаха на рибата също може да получите информация с какво тя се              храни през дадения период.\r\n   11. Влакното трябва да се сменява след всеки сезон, а при възможност, дори по-често.\r\n   12. Следете за остротата на куките си. Една от новостите в риболова през тази година несъмнено е иновативният активатор Fish XXL. Малко са опитните рибари, които хващат големи количества риба, без новата уникална стръв. Активаторът за кълване гарантира двоен ефект – привлича рибата на едно място, дори ако тя е разположена на далечно разстояние, и предизвиква неистов апетит, даже в ситата вече риба. Това е единственият активатор за кълване с доказан ефект, който е и неизменна част от арсенала на всеки уважаващ се рибар, било то и професионалист. Основен принцип при действието на активатора е да спомага за постоянното и завишено чувство на глад, което да се проявява дори и при най-едрите риби. Fish XXL действа пряко върху инстинктите на рибата и на изцяло физиологично ниво. Изпозлвайки спрея върху примамките ще може да привлечете рибата от далечно разстояние, карайки я да търси храна на мястото на захранване. Fish XXL е средство за привличане на рибата, както при спортния и любителския риболов, така и при рибовъдното стопанство. В съдържанието му има синтезирани фермони, универсални хранителни модели за всички риби и концентрирани етерични масла. Ако искате да ловите риба ефикасно, то просто трябва да напръскате стръвта 2-4 пъти и да повторите след две-три уловени риби. Примамката е тествана в различни водоеми, така че може да я вземете навсякъде с вас – на реки, канали, езера, заливи и морета, без значение от сезона. , като попълните кратък формуляр с вашите имена и телефон. След няколко минути с Вас ще се свърже координатор по поръчките, за да доуточните адреса и да имате възможност да зададете евентуално възникнали въпроси относно продукта. Плащането е при доставка, с цел удобство и сигурност на потребителите. Вместо 160 лв., сега може да вземете продукта с -50% отстъпка – 80 лв.", "date": "2018.11.29", "title": "12 неща, с които да си гарантираме пълноценен риболов"}
{"url": "https://www.actualno.com/society/ivan-bakalov-dokoga-shte-tyrpim-policejskija-proizvol-news_708985.html", "text": "  \"Не знам защо така без реакция приемаме, че полицаи могат да разбият два апартамента в 6 сутринта и да проснат спящите хора на пода, ей така, по погрешка.     Толкова сме свикнали с безчинствата им, че го приемаме за нормално.   И имат нахалството да казват, че не било грешка, имали \"информация\", че мъжът може да е в тия апатраменти, а не в третия.\r\nИ като търсят мъж, защо просват на пода сама жена?\", запита журналистът Иван Бакалов по повод акцията на полицаи в Бургас, които разбиха вратите на случайно граждани.  \"Кого успокоява, че щели да платят щетите? Ще платят друг път. Със сигурност ще разиграват хората и няма да покрият всичко.\r\nЗащо това не е първа новина в сутрешни блокове и новини? Защо не ги разнищят, ами снимат дълги репортажи как шофьор на НСО влязъл в затворена улица?\", допълни Бакалов.   ", "date": "2018.11.29", "title": "Иван Бакалов: Докога ще търпим полицейския произвол? "}
{"url": "https://www.actualno.com/politics/deputatite-prieha-budjetite-na-dans-i-antikorupcionnata-komisija-news_708924.html", "text": "  Парламентът прие бюджетите на Държавна агенция „Национална сигурност“ (ДАНС) и Комисията за противодействие на корупция за отнемане на незаконно придобитото имущество (КПКОНПИ).     Приходите в бюджета на ДАНС са в размер на 200 хил. лева, над 166 хил. лева от тях ще дойдат от глоби, санкции и наказателни лихви. Разходите са 115, 6 млн. лева.   За персонал в агенцията държавата отпуска 101,7 млн. лева. 13,6 млн. лева е максималния размер на новите задължения за разходи, които могат да бъдат натрупани през 2019 година.\r\n Приходите в бюджета на КПКОНПИ са 40 хил. лева, като цялата сума ще дойде от глоби, санкции и наказателни лихви. Разходите са в размер на над 20,4 млн. лева, от които 14 млн. лева са за персонала на комисията.  ", "date": "2018.11.29", "title": "Депутатите приеха бюджетите на ДАНС и Антикорупционната комисия"}
{"url": "https://www.actualno.com/society/prognoza-za-vremeto-29-noemvri-chetvyrtyk-news_708854.html", "text": "  Над Западна България и облачността временно ще се разкъса и намалее. В югоизточните райони валежите ще продължат и в следобедните часове и все още ще са умерени. Ще духа предимно умерен, по Черноморието силен, временно и бурен вятър от север-североизток и с него застудяването ще продължи. Минималните температури в по-голямата част от страната ще са отрицателни - между минус 7° и минус 2°, по Черноморието и в крайните югозападни - малко по-високи. Максималните ще са от минус 5° - минус 2° в Северна България до минус 1° - 4° в Южна. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Евгения Егова.     По Черноморието ще остане ветровито със силен временно и бурен вятър от север-североизток. Валежите ще спират, най-късно вечерта в крайните южни райони, където ще са и от дъжд и от сняг. Температурите ще продължат да се понижават и максималните ще са от минус 1 по Северното до 5° по Южното Черноморие. Температурата на морската вода е 10-13°. Вълнението на морето ще бъде 4-5 бала.   В планините в Западна България в сутрешните часове все още ще вали слаб сняг, но до обяд в повечето места ще спре, тогава и облачността временно ще се разкъса и намалее. Най-късно валежите ще спрат в планините в Източна България, там облачността през целия ден ще остане значителна. Ще духа умерен до силен североизточен вятър. Застудяването ще продължи и максималната температура на височина 1200 метра ще е около минус 4°, на 2000 метра – около минус 8°.\r\nВ петък над много райони от Северна и Източна България облачността ще е значителна и на отделни места, главно в източните райони ще превалява сняг. Предимно слънчево ще бъде над Югозападна България, но сутринта в котловините ще бъде с мъгла. Вятърът ще отслабва, в Източна България ще бъде все още умерен до силен, от север; през нощта срещу събота в много райони ще стихне и минималните температури ще са ниски - между минус 15° и минус 10°, в Южна България до минус 5°. Дневните в Северна България ще остават под нулата – предимно между минус 7° и минус 2°, в Южна ще са между 0° и 5°. От запад ще се появи висока облачност. В неделя ще започне да се затопля, повече в планините и планинските райони. В западната и централната част на Дунавската равнина ниската облачност ще се задържа през целия ден и там максималните температури ще остават отрицателни, а в останалата част от страната дневните ще достигнат 2°-7°. Минималните ще са все още отрицателни.  ", "date": "2018.11.29", "title": "Прогноза за времето - 29 ноември (четвъртък)"}
{"url": "https://www.actualno.com/curious/jenata-rak-nejna-i-efirna-kato-vodata-news_708925.html", "text": "   е чувствителна, но това не се отнася само за нейните нужди, но и за нуждите на другите, което я прави една от най-ценните и грижовни жени в Зодиака. Тя много трудно приема критика и често тежките думи стоят дълго време в съзнанието и. Луната, която е управляваща за тази зодия, дава на жената Рак силна интуиция и още по-силно въображение.     Тя умее лесно да „усеща” хората и, ако не харесва някого, то определено има защо.  Може да не разбере веднага причината, но рано или късно, усещанията и ще се окажат правилни.  Също така, нейните силни инстинкти веднага и показват на кого може да се довери и от кого е по-добре да се пази. Това са едни от най-важните и качества.    Жената Рак се влюбва бавно и предпазливо. Отказва категорично да бъде притискана. Веднъж влюби ли се, обаче тя е предана и вярна любовница. Емоционалната и страна често води до това да бъде наранена неволно, така че партньорът й трябва да е тактичен и да уважава чувствата и.  Жената Рак е срамежлива и резервирана и именно поради тази причина има нужда от повече време, за да се отпусне и да се отдаде на истински чувства. Когато са влюбени, тези жени са търпеливи и ще се справят с всяко предизвикателство в името на истинската любов.  Притежавайки способността да обича, жената Рак е изключителен партньор. Когато открие мъжа на мечтите си, тя ще захвърли предпазливостта си и ще се отдаде на истинска любов.   Способността и да се справя спарите и да усеща чуждите нужди и емоции правят жената Рак идеална за кариера свързана с образованието, консултирането, журналистиката и медицината. За нея най-важни са дома и огнището. Тя обича да се грижи за деца и животни. Ето защо кариера свързана с това ще я прави истински щастлива.        Жената Рак обича да си похапва, което може да доведе до проблеми с теглото в по-напреднала възраст. Тя често има проблеми със стомаха, които в повечето случаи са предизвикани от стрес и тревожност. ", "date": "2018.11.29", "title": "Жената Рак - нежна и ефирна като водата"}
{"url": "https://www.actualno.com/crime/deca-sa-raneni-pri-katastrofa-s-avtobus-news_708998.html", "text": "  Четири деца са ранени при катастрофа с автобус на пътя Пиперково–Джулюница. По първоначални данни децата не са пострадали тежко, съобщи bTV.     На този етап обстоятелствата около катастрофата не са ясни.   ", "date": "2018.11.29", "title": "Деца са ранени при катастрофа с автобус"}
{"url": "https://www.actualno.com/climate/es-se-stremi-da-postigne-0-vredni-emisii-prez-2050-g-news_708831.html", "text": "  Европейският съюз (EС) се обяви категорично, че има за цел да стане първата голяма икономика, която да бъде , предаде BBC, цитирана от БГНЕС.     Според плана емисиите на парникови газове след тази дата ще трябва да бъдат компенсирани .   Учените казват, че към 2050 г. са необходими, за да има шанс да се запазят глобалните температури под увеличаване с повече от 1,5° С този век. \"Неутралността за климата означава, че вашите емисии са балансирани чрез методи за отстраняване на парниковите газове от атмосферата. Така че на парниковите емисии, създавани от автомобили и електроцентрали, трябва да се противодейства с отстраняване на парниковите газове от въздуха чрез засаждане на нови гори или чрез технологии за улавяне на въглерод, благодарение на които след това този газ ще бъде погребан под земята\", коментират от Брюксел.  Постигането на тази цел би изисквало големи в сравнение със сегашните им нива. От 1990 г. насам ЕС е намалил своите емисии с над 20%, а икономиките на държавите членки продължават да растат. Те са си поставили много по-трудни цели за намаляване на емисиите с 40% до 2030 г. ЕС твърди, че ще постигне тази си цел, но сега възнамерява да отиде много по-далеч, като стане неутрален за климата до 2050 г.\r\nБрюксел има разработени осем сценария за страните членки за намаляване на парниковите газове – две от тези стратегии могат да превърнат Европа в неутрална за климата. Според ЕС това може да бъде направено чрез    Засега само Швеция е приела норми, според които скандинавската страна трябва да стане неутрална за климата през 2045 г., когато ще постигне нула вредни емисии.    ", "date": "2018.11.29", "title": "ЕС се стреми да постигне 0% вредни емисии през 2050 г."}
{"url": "https://www.actualno.com/showbusiness/rejisioryt-kuentin-tarantino-se-ojeni-snimki-news_708988.html", "text": "  Един от най-известните режисьори в света - Куентин Тарантино, се венча за приятелката си Даниела Пик в Лос Анджелис.     Двамата са заедно от 2009 г., когато Тарантино пътува до Израел - родината на Даниела, за да промотира филма си \"Гадни копилета\".   Самата Даниела е певица. Тя е на 35 години, а режисьорът е с 20 години по-възрастен от нея. Това е първи брак за него - досега той винаги е казвал, че е избрал работата пред личния живот.\r\nПрез септември миналата година Тарантино и Пик се сгодиха, като тогава гости на партито им бяха Брус Уилис, Самюъл Джаксън, Ума Търман и Даян Крюгер.  Освен режисьор, Тарантино е и сценарист и продуцент. Сред известните му филми са \"Криминале\", \"Убий Бил\", \"Гадни копилета\", \"Джанго без окови\".         ", "date": "2018.11.29", "title": "Режисьорът Куентин Тарантино се ожени (СНИМКИ)"}
{"url": "https://www.actualno.com/politics/deputatite-ostaviha-19-obshtini-bez-izravnitelna-subsidija-dogodina-news_708995.html", "text": "  Депутатите гласуваха основните бюджетни взаимоотношения между централния бюджет и общините за 2019 г.     Следващата година 19 общини няма да получат изравнителна субсидия. Това реши парламентът с приети текстове в бюджета за следващата година.\r\nЗа първи път от 2019 г. ще има нов механизъм за изчисляване на изравнителната субсидия на общините.   Тези, които имат собствени приходи - данъчни и неданъчни, на жител население повече от 120% от средното за страната - означава, че имат достатъчно собствени приходи и не е нужно да получават допълнително изравнителна субсидия, обясни миналата седмица шефката на бюджетната комисия Менда Стоянова по време на дебатите за бюджет 2019 г. в комисията  В общините, които няма да получат изравнителна субсидия, влизат не само големите, а и курортни. Идеята е тяхната субсидия да се разпределя на по-малките.\r\nЦелта на новия механизъм е да изравни и да подпомогне общините, които нямат достатъчно собствени данъчни и не данъчни приходи.\r\nОбщата субсидия за делегираните от държавата дейности ще бъде в размер на над 3,2 млрд. лева. Трансферът за зимно поддържане и снегопочистване възлиза на над 38 млн. лв., а за капиталови разходи - 179 млн. лв.       Годишният й размер ще се разпределя на тримесечия. За първото ще бъде 30%, второ - 25%, трето - 20% и за четвърто 25 на сто.\r\nДПС поиска допълнителни 3 млн. лева за зимно поддържане на пътищата, които да бъдат държани като резерв в случай на бедствено положение или друга кризисна ситуация, но предложението не срещна подкрепа.\r\nДепутатите одобриха още бюджетните взаимоотношения с централния бюджет за 2019 г. на трите обществени медии, както и субсидиите за юридически лица с нестопанска цел.\r\nЗа Столична община са предвидени трансфери в размер на 488,552 млн. лв.", "date": "2018.11.29", "title": "Депутатите оставиха 19 общини без изравнителна субсидия догодина"}
