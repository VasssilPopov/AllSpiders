{"url": "https://www.actualno.com/europe/uulvyrhemptyn-dokosva-mjastoto-v-liga-evropa-sled-uspeh-nad-fulym-news_745821.html", "text": "  Отборът на Уулвърхемптън продължава със стабилните си изяви във , след като надигра у дома Фулъм с минималното 1:0 в среща от 37-ия кръг на първенството. Домакините бяха тези, които отправиха повече удари във и извън очертанията на вратата на „котиджърс“, докато възпитаниците на Скот Паркър се задоволяваха с владение на топката и постепенни атаки.     В крайна сметка играчите на Нуно Ешпирито Санто дочакаха своя миг в 75-та минута, когато Леандер Дендонкер реализира след асистенция на един от най-добрите футболисти на „вълците“ през сезона Мат Дохърти. До края на двубоя не паднаха нови попадения и така домакините се поздравиха с успеха. С него те остават твърдо на седмата позиция, която вероятно ще им осигури участие в евротурнирите през следващия сезон.\r\nТимът води с четири точки на Евертън и с шест на Лестър, който има мач по-малко. Фулъм пък прекъсна серия от три последователни победи без допуснат гол в лигата. В последния кръг Уулвърхемптън гостува на борещия се за титлата Ливърпул, докато Фулъм приема у дома Нюкасъл.\r\nВ другия двубой от съботния следобед Уест Хем надигра у дома с класическото 3:0 Саутхемптън. Две от попаденията бяха дело на Марко Арнаутович, а едно добави Райън Фредерикс. В последния ден от редовния сезон в Премиършип „чуковете“ гостуват на Уотфорд, докато „светците“ приемат у дома Хъдърсфийлд.  ", "date": "2019.05.04", "title": "Уулвърхемптън докосва мястото в Лига Европа след успех над Фулъм"}
{"url": "https://www.actualno.com/curious/madona-telefonite-razrushiha-vryzkata-s-decata-mi-news_745752.html", "text": "  Мадона се оплака, че телефоните са разрушили връзката с децата й, съобщава „Контакт мюзик“, цитирани от БГНЕС.     60-годишната певица има 6 деца – 22-годишната Лурдес, 18-годишният Роко, Дейвид и Мърси (13) и Естер и Стела, които са на 6. Звездата призна, че съжалява, че е купила телефони на по-големите си деца.   Пред британското издание на модната библия “Воуг“ тя призна: „Направих грешка, когато дадох телефон на по-големите си деца, когато бяха на 13. Това наистина сложи край на връзката ми с тях. Ние общуваме, но не както преди. Сега телефоните са неразделна част от живота им.“\r\nМадона призна, че Лурдес е по-талантлива от нея, но социалните медии и богатството, в което е отгледана са я спрели да преследва мечтите си.  Мадона е на корицата на британския „Воуг“ за пръв път от 1989 година.", "date": "2019.05.04", "title": "Мадона: Телефоните разрушиха връзката с децата ми "}
{"url": "https://www.actualno.com/society/protestirashtite-pchelari-da-se-otnemat-subsidii-i-tehnika-na-arendatorite-koito-trovjat-pchelite-news_745751.html", "text": "  Арендаторите, които пръскат с препарати за растителна защита когато и както си искат и тровят пчелите, да получават реални наказания. Да им се отнемат субсидиите или трактори и друга техника. Да се предвиди и наказателна отговорност за тях. За това настояха на протестен митинг днес в Плевен стотици пчелари. За да подкрепят колегите си от региона, в града пристигнаха и пчелари от Пловдив, Добрич, Шумен, Търговище, Русе, Враца Видин и др.     „Нормативната уредба е добре устроена, но не се спазва. На практика не може да се докаже причината за смъртността на тези пчели и да се установи връзката с пръсканията на растителността А предвидените глоби са до 4 000 лв. и са символични за арендаторите. От друга страна ако нарушението им все пак някак бъде доказано. Дори парите от глобата ще отидат в републиканския бюджет, а пчеларите няма да получат нищо”, поясни инж. Михаил Михайлов, председател на Съюза на българските пчелари.   За половин час . Тя, заедно огромен снимков материал, който доказва, че нарушенията продължават и през последните дни, ще бъдат представени на спешно свикания в агроминистерството Съвет по пчеларство на 8 май. . С тях натровените пчелни семейства в областта тази пролет стават над 5 000”, съобщи доц. Юлиян Станчев, председател на Областния пчеларски съюз в Плевен.  „Започнатото трябва да продължи. Виждаме, че държавата се грижи за едни като майка, а за други – като мащеха. В случая тя е мащеха изключително за пчеларството. С този режим на пръскане и с този режим на контрол ние не можем сами да се справим. Обръщам се към тези, които . Това е начало на гражданска война и нека никой от нас да не го позволява. Ние сме хора, които разчитаме на честен труд и на подкрепата на малко останал, но все пак наличен разум в земеделското министерство”, обърна се към протестиращите Иван Семерджиев, представител на „Акация” – Пловдив. . Работата по промяна на Наредба 13 вече започна, но на база на това, което се случва тук, ще имаме нов подход. На Съвета по пчеларство на 8 май ще участват и представители на две асоциации – на земеделските производители и на зърнопроизводителите. Така ще можем отново да си изясним как става уведомлението за пръскане. Това, което се представя сега пред нас, показва абсолютно непознаване на Наредба 13 – неспазване на часовете за пръскане, неспазване на сроковете за уведомление и др. От всичко това сте потърпевши вие пчеларите”, каза Силвия Василева, директор на Дирекция „Животновъдство” в земеделското министерство.", "date": "2019.05.04", "title": "Протестиращите пчелари: Да се отнемат субсидии и техника на арендаторите, които тровят пчелите "}
{"url": "https://www.actualno.com/politics/kornelija-ninova-v-goce-delchev-rejimyt-borisov-si-otiva-zapochva-vyzstanovjavaneto-na-bylgarija-news_745776.html", "text": "  По повод честванията по случай 116 години от смъртта на Гоце Делчев, председателят на БСП Корнелия Нинова и поднесоха цветя пред паметника на революционера в град Гоце Делчев.   „Поздравявам всички българи и им пожелавам да бъдат здрави и да имат сили и вяра в себе си. . Обръщам се към всички разумни, смели и честни българи: нека се съберем и заедно да започнем възстановяването на икономиката и производството, на образованието, на здравеопазването, на правосъдие за всеки и равенство пред закона на всички”, заяви Корнелия Нинова. По думите ѝ това минава през .\r\n„Не оставяйте бъдещето да мине покрай вас - бъдете активни, излезте и дайте своето желание и своята воля за това – да се обединим за истинското възстановяване на нашата страна и връщането на нейното достойнство пред Европа”, добави още тя.\r\nПо-късно Корнелия Нинова и Елена Йончева посетиха Втория кръг от автомобилното състезание - Национален шампионат по планинско изкачване на България.", "date": "2019.05.04", "title": "Корнелия Нинова в Гоце Делчев: Режимът „Борисов” си отива. Започва възстановяването на България"}
{"url": "https://www.actualno.com/society/borisov-za-brigadite-po-remontite-kalpavi-ima-i-bylgari-i-romi-news_745787.html", "text": "  Министър-председателят Бойко Борисов провери ремонтите по виадуктите на автомагистрала „Тракия“.     Ремонтират се мостовете на 13, 15 и 20 км по автомагистралата. Съоръженията се ремонтират и подменят отново с оглед сеизмичността на района.   \"На АМ „Хемус“ строим чисто нови мостове и съоръжения, за които ще дадем около 40 млн. лв. Гледам как вървят ремонтите, как строят хората и в интерес на истината 90% от работещите навсякъде са роми. Сега цели бригади от Ветрен работят на мостовете на АМ „Тракия“. Отрудени, работни – няма събота, няма неделя. Извънреден труд им се плаща. Така че калпави има и българи, и роми, и католици, и християни, и мюсюлмани“, обясни Борисов. „Но мостовете какви са били – не са били изчислени за земетресения, а сега на всичките им поставяме амортисьори за това, наново колони, наново плочи. Разширяваме ги, за да могат при земетръс да издържат“, заяви Борисов. Премиерът уточни, че се работи по три от мостовете на АМ „Тракия“, за да се пусне от 1 юни. „И на АМ „Хемус“ работим, но тя е много тежка. Просто там десетилетия не е отремонтирано, водата е текла – там е по-суров климатът, замръзва, затопля и е като каша. На практика ние строим чисто нови мостове и съоръжения“, заяви Борисов и уточни, че затова ще дадем около 40 млн. лв. „Господ да е милостив, че при един земетръс и при вече тежкия трафик не се е случило да паднат и да отрепат хора“, каза още министър-председателят.", "date": "2019.05.04", "title": "Борисов за бригадите по ремонтите: Калпави има и българи, и роми"}
{"url": "https://www.actualno.com/america/the-wall-street-journal-kak-se-provali-otstranjavaneto-na-nikolas-maduro-news_745796.html", "text": "  Как се провали отстраняването на Николас Мадуро, пише американският вестник The Wall Street Journal. Публикуваме текстът, преведен от \"Фокус\":     Опозицията във Венецуела е била впечатляващо близо до свалянето на президента Николас Мадуро от властта тази седмица, според запознати, участвали в разговорите, за да го свалят.\r\nПрез последните два месеца ключови фигури от опозицията, водени от младия ръководител на Народното събрание Хуан Гуайдо, се срещнаха с високопоставени фигури в правителството на Мадуро, включително военнослужещи, обвинени в злоупотреби, опитвайки се да сключат сделка за мирно предаване на власт.\r\nСрещите се проведоха в Панама и Доминиканската република, както и в столицата на Колумбия, според разговори с повече десет души, които са запознати с преговорите.  Докато в началото двете страни бяха далеч една от друга, те се съгласиха с едно нещо: Мадуро трябва да си отиде.\r\nТе решиха, че това трябва да се направи не чрез военен преврат, неприятен за мнозина във Венецуела и в чужбина, а по-скоро чрез съдебно решение, което ще позволи на военните да се оттеглят от Мадуро и да върнат страната на пътя към демокрацията.\r\nСпоред плана най-висшият съд на страната, Върховният съдебен трибунал, трябваше да признае контролираното от опозицията Народно събрание, последното демократично избрано тяло във Венецуела, за легитимен представител на венецуелския народ.    Тогава въоръжените сили ще имат правно основание да изоставят Мадуро. Министърът на отбраната Владимир Падрино Лопес и други, които преговаряха с опозицията, е трябвало да се присъединят към новото правителство.\r\n\"Падрино трябваше да каже:\" Добре, трябва да се съобразим с това решение, това е съдебната власт, която говори \", казва запознат с преговорите. \"Въоръжените сили се ангажират да се справят с този институционален подход.\"\r\nСделката обаче беше провалена във вторник по причини, които не могат да бъдат определени, което доведе до сблъсъци по улиците и смъртта на петима , както и арести на опозиционни фигури от режима.\r\nНякои от тези, които са запознати със събитията, казват че подранилата ненавременна поява на опозиционния лидер Леополдо Лопес, заедно с Гуайдо, призовавайки за въстание, е накарало онези в режима, които преговаряха да оттеглят своите подкрепа за сделката.\r\nЛопес каза, че тайната полиция, която е пазила дома му, където е бил под домашен арест, го е освободила. Ръководителят на тайната полиция генерал Мануел Фигера излезе с изявление тази нощ, в което обяви оттеглянето на подкрепата си от Мадуро.   Но появата на Лопес, ръководител на Партията на народната воля, на която Гуайдо е член, извън въздушната база, не беше част от сценария, изложен в преговорите между заговорниците от режима и опозиционните преговарящи.\r\nЗапознат с разговорите казаха, че призивът на двамата за въстание разби доверието на преговарящите от режима, които след това се оттеглиха от споразумението.\r\n\"Леополдо бързо натисна спусъка и загубихме златната възможност да убедим венецуелските военни да свалят Мадуро\", заяви опозиционна фигура във Вашингтон, който е в тесен контакт с водещите врагове на Мадуро във Венецуела.\r\nЛопес, който избяга в испанското посолство във вторник, не можеше да бъде намерен за коментар. Той се появи в четвъртък, казвайки на репортерите, че във вторник не е имало \"намерение за преврат\".   Много други опозиционери защитиха Лопес и казват, че той и Гуайдо са действали във вторник, едва след като техните събеседници от режима са започнали да се отказват от споразумението. Не е известно дали са го направили, защото контраразузнавателните агенти са открили заговора или защото ключови участници от правителствената страна никога не са имали намерение да оттеглят доверието си от Мадуро.\r\nНякои подозират в проваления сценарий министъра на отбраната, Падрино. Някои хора, запознати със събитията от последните няколко дни, казват, че той е използвал преговорите, за да усети предателите и да открие заговор срещу Мадуро.\r\n\"Беше наивно да се доверяваме на тези лица, които са компрометирани с правителствената мафия на Мадуро и Диосдадо\", казва опозиционер, позовавайки се на президента и втория човек след него, Диосдадо Кабело.\r\nПрез януари високопоставеният служител на Тръмп заяви, че усилията за преговори с Падрино са се провалили. \"Стана абсолютно ясно, че той е изцяло лоялен на режима\", каза чиновникът.\r\nСъс сигурност някои членове на въоръжените сили, макар и подкрепящи преговорите за отстраняване на Мадуро, са били наясно, че преговорите могат да бъдат използвани за откриване на дисиденти. Аудиозапис, предоставен на вестника от високопоставена опозиционна фигура, предполага, че военните офицери обсъждат тази перспектива.   \"Ние се притеснявахме, че това е капан\", може да се чуе един неидентифициран офицер, който говори във вторник, след като Гуайдо призова военните да го подкрепят. „Имаме единици, които са готови да излязат с трудности, защото операцията не е била планирана за днес. Но проблемът е, че ако нямаме достатъчно сила, опитът ще се провали.\"\r\nСлед неуспешния преврат генерал Фигера е избягал от страната, казаха хора, запознати с положението му. А онези правителствени служители, които бяха идентифицирани като част от заговора срещу г-н Мадуро, излязоха публично на национално организирани събития, за да покажат подкрепата си за президента. Те включват и Падрино, министър на отбраната; генерал Иван Ернандес, началник на военното контраразузнаване; и генерал Хесус Суарес Чурио, ръководител на армията. Всички се появиха с Мадуро в четвъртък, когато той изнесе реч пред войските във Форт Тиуна, база в Каракас.\r\nСъдия Морено, в телефонен разговор с държавната телевизия във вторник, отхвърли опита за премахване на Мадуро.\r\nПадрино призна, че хора на опозицията са стигнали до него, за да го накарат да се обърне срещу правителството, на което служи.\r\n„Те се опитват да ни купят, сякаш сме някакви наемници ,“ казва той, застанал до господин Мадуро. \"Онези, които са паднали толкова ниско, продали са своя войнишки дух, престават да бъдат войници и, разбира се, не могат да бъдат сред нас.\"", "date": "2019.05.04", "title": "The Wall Street Journal: Как се провали отстраняването на Николас Мадуро"}
{"url": "https://www.actualno.com/ruse/centralnijat-ploshtad-na-ruse-veche-ima-bezplaten-i-bezjichen-internet-news_745794.html", "text": "  На 4 май, в центъра на Русе се състоя официалното откриване и демонстрация на първата инсталирана точка за безплатен и безжичен достъп до глобалната мрежа. Географският обхват е от Алеята на Операта, площад „Свобода“ и стига до Съдебната палата.     Новата придобивка откри Мария Габриел, еврокомисар по цифрова икономика и цифрово общество в Европейската комисия. Присъстваха градоначалникът Пламен Стоилов, евродепутатът Андрей Новаков, депутатът Пламен Нунев, други представители на местната власт и жители на града.   Еврокомисарят приветства всички присъстващи и обяви, че град Русе е бил сред първите избрани градове на инициативата WiFi4EU, след което демонстрира безжичната мрежа.\r\n„В Русе предвиждаме инсталирането на още точки за достъп до безплатен интернет - по Крайбрежната алея, пл. «Батенберг» и в Парка на младежта около Вазата\", каза кметът Стоилов.  В рамките на първата покана за кандидатстване около 2800 общини от цяла Европа спечелиха ваучери, от които 113 общини от България. Община Русе получи ваучер за 15 000 евро в рамките на инициативата WiFi4EU и споразумението за отпускане на безвъзмездни средства бе подписано в началото на 2019 г. Ваучерът ще се използва за инсталиране на Wi-Fi оборудване на обществени места в Русе, където все още няма точки за достъп до безжичен интернет. Мрежата е изградена от „Нетуоркс България“ ЕООД. Срокът за изграждане на останалите безжични точки е до юли 2020 г.\r\nОбщина Русе ще финансира абонамента за интернет и поддръжката на оборудването, за да се предлага безплатен и висококачествен безжичен достъп до интернет за всички граждани и гости за поне 3 години след инсталирането. Скоростта на изтегляне надхвърля в пъти изискуемата от поне 30Mbps, съгласно изискванията на ЕК, а мрежата има капацитет за обслужване с високо качество на поне 50 потребителя едновременно.   ", "date": "2019.05.04", "title": "Централният площад на Русе вече има безплатен и безжичен интернет"}
{"url": "https://www.actualno.com/europe/25-ta-poredna-sybota-na-protesti-na-jyltite-jiletki-news_745767.html", "text": "  За 25-та поредна събота десетки хиляди „жълти жилетки“ излязоха по улиците на Париж, съобщава „Спутник нюз“, цитирани от БГНЕС. Демонстрациите не стихват въпреки намаляващият брой на протестиращите и обещанията на президента Еманюел Макрон да намали данъците върху доходите и да не увеличава цените на горивата.     Исканията на „жълтите жилетки“ продължават да са същите,както в началото на протестите – оставка на държавния глава и по-добри условия на живот.   Въпреки лекият дъжд във френската столица се очаква да бъдат проведени три отделни протестни марша. Демонстрации ще има и в Лион, Тулуза и Монпелие. „Жълтите жилетки“ обещаха – ще продължат с протестите докато исканията им не бъдат изпълнени.", "date": "2019.05.04", "title": "25-та поредна събота на протести на \"жълтите жилетки\" "}
{"url": "https://www.actualno.com/europe/erdogan-prizova-za-novi-izbori-v-istanbul-news_745813.html", "text": "  Турският президент Реджеп Таийп Ердоган призова победата на опозицията на местните избори в Истанбул да бъде обявена за невалидна. Държавният глава поиска и повторно провеждане на вота в турския мегаполис, с което допълнително увеличи натиска върху Върховната избирателна комисия в страната, съобщава АФП, цитирани от БГНЕС.     „Съвсем ясно е, че има нередности и корупция“, заяви Ердоган на бизнес форум в турската финансова столица. „Ако Върховната избирателна комисия може да разпръсне всички съмнения, това ще облекчи съвестта на нашите граждани“, категоричен е държавния глава.   Очаква се Върховната избирателна комисия да се събере на заседание в понеделник, на което трябва да разгледа молбата на управляващата Партия на справедливостта и развитието да бъдат отменени резултатите от проведените на 31 март избори, които формацията на Ердоган загуби в Истанбул. Вотът беше спечелен от основният опозиционен кандидат Екрем Имамоглу макар и с много малка преднина.\r\nНяколко частични повторни преброявания на бюлетини подкрепиха първоначалния резултат – и в Анкара, и в Истанбул. Основната опозиционна Народнорепубликанска партия нарече Ердоган „тежко губещ“, който е готов на всичко, за да се задържи на власт в икономическата столица на Турция.  Партията на Ердоган изборите в Турция и в последния месец непрекъснато търси причини да дисквалифицира първата си голяма загуба.", "date": "2019.05.04", "title": "Ердоган призова за нови избори в Истанбул "}
{"url": "https://www.actualno.com/society/nasha-delegacija-zaminava-za-vashington-za-da-pregovarja-za-f-16-news_745762.html", "text": "  Наша делегация заминава на 7 май за Вашингтон, за да преговаря за придобиването на нов тип боен самолет за Българската армия, съобщи министърът на отбраната Красимир Каракачанов, предаде БГНЕС.     Делегацията ще бъде водена от заместник-министърът на отбраната Атанас Запрянов, а в нея ще влязат командирът на Военновъздушните сили ген.-майор Цанко Стойков и специалисти от ВВС, както и представители на министерствата на финансите и на икономиката.   „Указанията са много ясни – да се придържаме към цената, фиксирана от парламента, без това да намалява способностите на самолетите, които трябва да закупим“, заяви министър Каракачанов.\r\nТой обясни още, че българската делегация ще трябва да повдигне темата за вноските за новите самолети и да настоява те да не се плащат наведнъж. „На няколко равни вноски искаме да се направи, за да не ни затрудни изведнъж. Видяхте, че премиерът декларира, че парите ги имаме и са заделени, но е по-добре да бъдат изразходвани на няколко вноски, а не еднократно, защото това би ни затруднило при реализирането на други проекти или за поддръжката на съществуващата техника“, аргументира се военният министър.  Красимир Каракачанов повдигна и темата за индустриалното сътрудничество и обяви, че страната ни ще предложи да бъде издигнат център за обучение на пилоти в Долна Митрополия, което да бъде свързано и с предстоящото възстановяване на военновъздушното училище там.\r\n„Нещата се движат в правилна посока. Ще ми се темповете да бъдат по-ускорени, но както се казва – според възможностите. Спрямо предишни години, все пак се прави нещо значимо“, каза още Каракачанов и изрази надежда делегацията ни да се върне с добри новини от САЩ.   БГНЕС припомня, че в началото на годината парламентът възложи на Министерски съвет да подготви международен договор и да проведе преговори с правителството на Съединените щати за придобиване на нов тип боен самолет F-16V Block 70, който ще бъде произведен от американската компания \"Локхийд Мартин”.    ", "date": "2019.05.04", "title": "Наша делегация заминава за Вашингтон, за да преговаря за F-16 "}
{"url": "https://www.actualno.com/asia/chuma-v-mongolija-objaviha-karantina-news_745754.html", "text": "  В провинция Баян-Улгий двама местни жители са починали от чума, след като са яли месо от диво животно и е обявена карантина до 6 май, която забранява на намиращите се в областта хора, включително чуждестранни туристи да напускат региона, предава TACC, цитирани от \"Фокус\"     Според информацията няма други заразени. Такива инциденти се случват на всеки няколко години, тъй като районът е ендемичен за тази болест. Посолството на Руската федерация препоръчва руснаците да се въздържат от пътуване до тази част на Монголия, тъй като те не могат да напуснат провинцията, докато карантината не приключи.   Сред задържаните заради карантината туристи има граждани на Русия, САЩ, Япония, Германия и други.", "date": "2019.05.04", "title": "Чума в Монголия, обявиха карантина"}
{"url": "https://www.actualno.com/curious/dneven-horoskop-za-5-maj-news_745826.html", "text": "        Тази неделя потърсете истината извън себе си. Нещата около вас ще са тези, които ще ви разведрят и покажат другата страна на живота. Днес не търсете виновник за вашите проблеми. Повечето от нещата си ги причиняваме сами. Просто помислете как да не повтаряте грешките си.   Тази неделя не подценявайте мнението на близките ви, но и не позволявайте да ви вменяват вина. Имате нужда от сверяване на часовника и нищо друго.     Тази неделя е време, в което да си починете от рутината. Всичко привично ще ви причини душевни страдания. Търсете различното. Тази неделя е добър ден да помислите къде може да спестите ресурси и усилия. Помислете какво ви носи суетата и какво смирението. Тази неделя не разгласявайте плановете си. Ваша тайна може да стане достояние на некоректен човек. Най-добре прекарайте деня в усамотение.   Тази неделя не си правете прекалени илюзии. Сега е важно да имате реалистична представа за нещата и да действате максимално хладнокръвно.    Тази неделя се въздържайте от всякакви действия в личен план. Най-добре се отдайте на мързелуване с изключен телефон и компютър. Тази неделя е ден за споделяне. Поделете деня, храната, впечатленията си с близък човек. Телефонен разговор с близък роднина също ще стопли душата ви.    Тази неделя не пристъпвайте ничии лични граници. Бъдете коректни към другите, както вие бихте искали те да са коректни към вас. Тази неделя се постарайте да бъдете честни със себе си и близките си. Сега може да изясните въпроси, които са ви тормозили дълго време. Тази неделя не се обвинявайте, ако не изпълните предварително замисленото. Денят ще ви подскаже как да действате. Водете се по интуицията ви.", "date": "2019.05.04", "title": "Дневен хороскоп за 5 май "}
{"url": "https://www.actualno.com/prasspress/poseshtenie-na-papata-i-galene-na-glavata-na-bojko-predvaritelno-po-minuti-news_745766.html", "text": "  Чичото, дето изгря с ролята на Врабеца в Игра на тронове, но после се оказа министър-председател на страна, по-малка от Манастирски ливади, идва. За Гергьовден, разбира се, с надежда да хапне агънце. Ето как ще го посрещнем по нашите земи Папа Франциск.       - Папата каца на летище София. Минава през магазина, дето не се води безмитен, но е с безмитни цени, както ти смигва касиерката, ако питаш. Купува си шест стека цигари, не че пуши, ама за приятели. - Церемонията за добре дошъл представлява бърза тестяна закуска от левче, натопена в шарена сол, поднесена от момиче в носия. И предизборна картичка с усмивката на Мария Габриел Омар Батистута.   - Среща с премиера в правителствената зала на летището. Първо галене по главата. - Посрещане в президентството и среща с Деси Радева, сравнение кой има по-скъпа рокля. - Разходка по Графа, защото е чул, че има някакви надгробни камъни и паметни плочи.     - Среща с Патриарха и Светия синод. Турнир по FIFA 19 на Xbox, за да се види коя църква е по-обичана от Бога. Папата пада, защото играе със Сан Лоренцо, а нашите си избират Барселона. - Света литургия на площад Батенберг. Подгряват певците Давид и Мойсей, Павел и Венци, а накрая Криско прави бийтбокс, докато Папата говори.  -  Тръгване за Раковски. Купуване на кроасани и судоку от гарата. Загубване на портфейла, защото му е откраднат, но не от местните за гарата хора, а от правителствен чиновник, който така, по навик. - Проповед на Папата в Раковски. Дошли са от Пловдив, където са комуникирали Папата като атракцион за столичността на културата. Да потръгне. Идват милиард туристи.   - Заминаване за София. - Все още в задръстване на входа на София, защото всички се прибират от празниците. - Папата успява да стигне едва до Гео Милев, където е приютен да спи в каручката на терасата на Пламен Георгиев от КП КОНПИ. 08:00 - Излитане от София. Изваждане на ракията изпод роклята, защото е минал на секюритито само с ръчен багаж.  Самуил Петканов , ", "date": "2019.05.04", "title": "Посещение на папата и галене на главата на Бойко (Предварително по минути)"}
{"url": "https://www.actualno.com/starazagora/utre-vecher-obshtinata-v-stara-zagora-shte-sveti-v-sinio-news_745739.html", "text": "  В Световния ден на пулмоналната хипертония - 5 май, от 20 до 23 часа сгра на община Стара Загора ще свети в синьо. По този начин Града на липите и още шест града в България - София, Пловдив, Варна, Бургас, Русе и Плевен, привличат вниманието на обществеността към рядкото, но социално значимо заболяване. Синята светлина е част от кампанията „ДАРИ дъх”.     Със заболяването, наричано още „невидимата болест” или „болестта на сините устни”, се живее трудно, защото оказва влияние върху качеството на живот на болните и техните близки. Целта кампанията е не само само да се покаже съпричастност към хората, страдащи от пулмонална хипертония, а и да се повиши информираността за сериозните последици, които тя води след себе си.   Пациентите не могат да дишат, уморяват се лесно и на практика са зависими. В трети и четвърти функционален клас на болестта те трябва да се подлагат на от скъпо струваща интравенозна терапия, защото у нас все още не са регистрирани лекарства, които могат да облекчат страданието им. Шансът им е двустранна белодробна трансплантация, която в България не се прави.   ", "date": "2019.05.04", "title": "Утре вечер общината в Стара Загора ще свети в синьо"}
{"url": "https://www.actualno.com/europe/estonija-ima-samo-edno-kulche-zlato-v-trezora-na-centralnata-si-banka-news_745824.html", "text": "  Единственото кюлче злато в трезора на централната банка на Естония не е с достатъчна чистота и не може да се използва за финансови операции. Благородният метал може да послужи само като музеен експонат, заявиха източници от финансовата институция, цитирани от “Рашъ тудей“, предаде БГНЕС.     Кюлчето е с тегло от 11 килограма и се оценява на около 500 000 долара. То е от преди 97 години, което го прави с цели три години „по-младо“ от централната банка на страната, която отпразнува своя 100-годишен юбилей в петък.   Останалият златен резерв на Талин се състои от 256 килограма злато под формата на кюлчета от по килограм.  Те обаче са в трезорите на чуждестранни банки, като най-голямо количество има във финансови институции в САЩ. Традицията да се държи резерва в банки в чужбина датира от първата половина на миналия век, още преди Втората световна война, когато властите решават да защитят ценните си вложения като прехвърлят благородния метал в трезори извън страната.\r\nТалин продава голяма част от златните си резерви през 90-те години на 20-ти век и инвестира средствата в други ликвидни активи като ценни книжа и акции. Естонските златни резерви са вторите най-малки сред европейските държави като изостават след Албания, която има 1,35 тона злато.  ", "date": "2019.05.04", "title": "Естония има само едно кюлче злато в трезора на централната си банка "}
{"url": "https://www.actualno.com/plovdiv/plovdiv-kaza-sbogom-na-futbolnata-si-legenda-dinko-dermendjiev-chiko-news_745742.html", "text": "  Стотици пловдивчани, фенове на \"Ботев\", но и на\"Локо\", млади и стари, спортни деятели, политици, просто хора, докоснати през годините от любовта към футбола и към личността на толкова обичания футболист, казаха днес \" Сбогом\" на Динко Дерменджиев- Чико. Поклонението се състоя в спортна зала Колодрума, където звучеше химна на ФК \"Ботев\" - \"Канари\", жълтите цветя преобладаваха, а екраните припомняха паметните голове и усмивката на Чико.        \"Много добър човек и рядък талант\"- това говореха футболните асове като Христо Крушарски, а побелели вече мъже си спомниха как като деца са играли футбол с жълти фланелки с пришит от майките им номер 8. \"В един момент всички бяхме Чико\", казва едно от тези остарели вече момчета с тъга и припомня най- впечатляващия за него гол на Динко Дерменджиев в мач със \"Спартак\"- Плевен през 60-те, когато Чико води топката от едната врата през целия терен и буквално вкарва и гол.  Два часа не спираше днес потокът от опечалени, а когато тук -там звънваше телефон, се чуваше отново познатия звук на \"Блу канари\".  ", "date": "2019.05.04", "title": "Пловдив каза \"сбогом\" на футболната си легенда Динко Дерменджиев- Чико"}
{"url": "https://www.actualno.com/balkani/papa-francisk-makedonija-e-dobra-strana-naj-krasivi-sa-mozajkite-s-mnogo-cvetove-news_745780.html", "text": "  Папа Франциск, точно преди своето Апостолско посещение в Северна Македония на 7 май в Скопие, изпрати послание до всички нейни граждани.     „След като вашата страна стана независима, Светият престол искаше да установи приятелски и дипломатически отношения с вас. Днес, повече от всякога, в Европа и по света има нужда да се развие културата на контактите, културата на братството, и аз ще дойда сред вас, за да засеете това семе. Сигурен съм, че земята ви е добра, че ще отгледате това семе и ще ожънете плодове“, се казва в посланието.   Специфичната красота на вашата страна се дължи на различните култури, етноси и религии, които живеят в нея, отбелязва папа Франциск. Разбира се, съвместното съществуване не винаги е лесно, знаем го, но си струва да се положат тези усилия, защото най-красивите мозайки са онези, които имат много цветове, добавя Светият отец.\r\nВ посланието той подчертава, че посещението му е посветено на един велик светец, роден на територията на съвременна Македония – майка Тереза, която чрез Божията благодат стана смел мисионер на Христовата милост в света, давайки утеха и достойнство на най-бедните сред бедните, предаде БГНЕС.  ", "date": "2019.05.04", "title": "Папа Франциск: Македония е добра страна, най-красиви са мозайките с много цветове "}
{"url": "https://www.actualno.com/society/novinite-naj-vajnoto-za-denja-4-maj-news_745818.html", "text": "  Редакционният екип на ви представя най-важните новини за изминалия ден, 5 април.      Арендаторите, които пръскат с препарати за растителна защита когато и както си искат и тровят пчелите, да получават реални наказания. Да им се отнемат субсидиите или трактори и друга техника. Да се предвиди и наказателна отговорност за тях. За това настояха на протестен митинг днес в Плевен стотици пчелари. За да подкрепят колегите си от региона, в града пристигнаха и пчелари от Пловдив, Добрич, Шумен, Търговище, Русе, Враца Видин и др.   Министър-председателят Бойко Борисов ще подари златовезана икона, омофор и българско кисело мляко на Негово Светейшество папа Франциск, съобщиха от пресцентъра на МС. Бившата зам.кмет на \"Младост\" Биляна Петрова е в тежко състояние и се намира в още по-мизерни условия, отколкото от тези в предишната килия, която бе впечатлила с нищетата си дори Мая Манолова. Това бе съобщено на страницата на Петрова в социалните мрежи.     Въвежда се нова система за оценяване по физическо възпитание в училище. Използваните в момента тестове за измерване на физическите качества на учениците “Бягане на 300 м” за момичета, “Бягане на 600 м” за момчета, “Изправяне от тилен лег (коремни преси)” за момичета, тестовете за пъргавина и за двата пола няма да се включат в нея. Наша делегация заминава на 7 май за Вашингтон, за да преговаря за придобиването на нов тип боен самолет за Българската армия, съобщи министърът на отбраната Красимир Каракачанов, предаде БГНЕС.    Палестинец загина, а други най-малко четирима души бяха ранени при израелските въздушни удари срещи Ивицата газа, съобщава АФП, цитирани от БГНЕС. Как се провали отстраняването на Николас Мадуро, пише американският вестник The Wall Street Journal. Публикуваме текстът, преведен от \"Фокус\".", "date": "2019.05.04", "title": "Новините: Най-важното за деня, 4 май"}
{"url": "https://www.actualno.com/tips/futbolni-prognozi-sigurnite-machove-v-sybotnija-den-news_745696.html", "text": "  Целта на всеки един човек, който се занимава с спортни залози, е да е успешен в онлайн платформите за подобни игри. С тази цел съдадохме и рубриката \"сигурни залози\", която се оказва изключително успешно и редвно успехът е около 66%, а към това можем да добавим, че често 100% от на нашия типстърски екип се оказват правилни. Ето и предложенията им за днес:       Едно предложение, което е подчинено на няколко фактора. Първият е, че Борнемут вече не играе за нищо, след като официално се спаси от изпадане, докато Тотнъм се нуждае от задължителен успех, за да е сигурен за мястото си в топ 4 през този сезон и участието си в Шампионска лига. Безспорно \"шпорите\" ще мислят за мача срещу Аякс, но след издънката с Уест Хям нямат право да си позволят ново отпускане, което може да коства твърде много на лондонския тим. Тотнъм е един от най-добрите гости във Висшата лига, докато Борнемут няма победа у дома от 5 двубоя насам. Тотнъм има 2 победи в 3 гостувания на днешня си съперник. А коефициентът изобщо не е за пренебрегване.   : Победа за Тотнъм (1.83 коефициент)         До края на гермнския шампионат остават 2 кръга, а \"вълците\" са в битката за участие в Европа през следващия сезон, след като през миналата година едва се спасиха да не изпаднат. Волфсбург е с 3 победи в последните 5 мача у дома, а днес се изправя срещу последния в класирането Нюрнберг, който за целия сезон има 3 равенства и 12 загуби като гост, без да е стигнал до нито една победа. Победата за домакините е задължителна и смятам, че ще я постигнат с лекота. : Победа за Волфсбург (1.66 коефициент)     Ливърпул излиза за предпоследния си мач от Висшата лига за сезона. Мърсисайдци правят може би най-силния си сезон в последното десетилетие, а ако \"червените\" искат да имат някакъв шанс да го увековечат с трофей, то трябва да спечелят оставащите им два мача. Нюкасъл, водени от бившия мениджър на Ливърпул Рафа Бенитес, едва ли ще играят толкова настървено до края на сезона по простата причина, че отборът нито е застрашен от изпадане, нито пък се бори за място в евротурнирите. \"Свраките\" единствено могат да претърпят лека корекция в класирането с една или две позиции, но като цяло се очертава мач, в който Ливърпул да е далеч по-мотивираният отбор на терена, а и да търси победата на всяка цена.   : Победа за Ливърпул (1.36 коефициент) : Първо полувреме/Краен изход - Ливърпул/Ливърпул (1.87 коефициент)\r\nНе пропускайте  ", "date": "2019.05.04", "title": "Футболни прогнози: Сигурните мачове в съботния ден "}
{"url": "https://www.actualno.com/politics/vyzrajdane-bylgarija-dava-na-es-poveche-pari-otkolkoto-poluchava-vreme-e-tova-da-spre-news_745702.html", "text": "  Всеки е чувал повтаряния до втръсване мит, че България се храни от ЕС, че единствено еврофондовете поддържат икономиката ни, и че ако не е европейското финансиране, сме едва ли не загубени. Най-интересното е, че досега никой не е подлагал това твърдение на истински критичен анализ, който да го удостовери или отхвърли. За нашите политици, анализатори и медии, това е догма, която не подлежи на доказване. Истината обаче е, че подобно схващане, издържа трудно, дори при най-елементарна проверка на фактите.  В последните месеци, единствено Възраждане поставя въпроса за съотношението на получените средства по Оперативни програми (ОП) и Кохезионни фондове (КФ) и внесените средства от България в бюджета на Европейския съюз.\r\nДанните за последните години са стряскащи. По информация от Министерство на финансите за наблюдаваните от нея ОП и КФ за преговорния период 2014 - 2020 година, България е усвоила само 25% от отпуснатите 7.5 млрд. евро по двете програми или близо 1.9 млрд. евро. От друга страна, в качеството ни на страна членка на ЕС, като годишна вноска досега сме дали близо 2.4 млрд. евро в бюджета на съюза. Друга сериозна пречка по пълноценното усвояване на европейските средства, освен липсата на административен капацитет се явява и мащабната корупция в практически всички ведомства, които се занимават с тази материя. Възраждане нееднократно алармира, че изоставаме сериозно с темпа на кандидатстване по определени мерки за финансиране, както и че администрацията умишлено задържа проекти на определени бенефициенти с една едничка цел, да прокара такива, от които лесно може да се укриват средства, чрез фиктивни дейности.\r\nУспех по усвояването на евросредства се наблюдава единствено по програми за финансирането на циганите. Не е трудно да се досетим с каква цел. Обществена тайна от години е, че така завоалирано се осигуряват гласове по време на избори за управляващите. Там, похарчените средства са близо 70 милиона лева. Друго интересно перо, където имаме почти 100 процента усвояване е за закупуване на супер луксозни джипове за МВР и други държавни ведомства. Интересно, кой ли кара тези джипове, след като всички знаем колко окаян е автопарка на родната полиция. Немалък проблем, чрез който изтичат обратно към ЕС вече получени средства е и нанасянето на финансови корекции по различни проекти от одитиращите органи на Европейския съюз. Те не се отчитат в статистиката, но съставляват приблизително около 5% от получените суми. Тези стотици милиони евро се плащат от бюджета на държавата, т.е. от обикновените данъкоплатци, заради грешки в администрацията или, поради неправилно изразходвани средства от усвоилите парите. Което говори за недостатъчно добър контрол от същата тази администрация. Така стигаме до пълния абсурд, наказаните да бъдат обикновените българи, а не виновните за това.\r\nС влизането на Възраждане в Европейския парламент, един от първите ни приоритети ще бъде да потърсим отговорност за тези безобразия, не само от безотговорната и крадлива администрация, но и от усвоявалите по неправомерен начин евросредства в последните години.\r\nМоментът е решаващ. Остава само година и половина до края на този преговорен период, а трябва да се навакса усвояването на договорените за него 15 милиарда лева. Видимата липса на мобилизация в екипа на управляващите обаче, заплашва да доведе държавата ни до пълен провал и в това отношение.\r\nБългария повече не може да си позволи лукса да губи пари!\r\nВъзраждане смята, че това е истинско престъпление срещу нацията и държавата ни. Да имаш договорени и отпуснати близо 15 милиарда лева, които със сумите по ЕЗФРСР (Европейски земеделски фонд за развитие на селските райони) стават близо 20 милиарда, а да нямаш капацитет и административен ресурс да ги усвоиш, е сравнимо само с национално предателство. Което за пореден път идва да покаже, че предстоящите избори за Европейски парламент ще бъдат по-скоро вот на недоверие от страна на суверена, отколкото обикновени избори за европейски политически орган. Позицията на Възраждане е, че това некомпетентно управление трябва да подаде незабавна оставка, след като загуби предстоящите евроизбори, за да може страната ни да навакса сроковете и проектите по настоящия договорен период и да не изгубим така нужните за икономиката ни пари по съответните програми и фондове.    ", "date": "2019.05.04", "title": "Възраждане: България дава на ЕС повече пари, отколкото получава. Време е това да спре!*"}
{"url": "https://www.actualno.com/society/sedmichna-prognoza-za-vremeto-za-6-12-maj-news_745377.html", "text": "  В на валежи и гръмотевични бури ще има над цялата страна. От северозапад ще нахлуе и студен въздух. Температурите ще паднат, като в местата с по-съществени валежи ще бъдат около 14-18 градуса, в Южна България до 23 градуса, предаде БГНЕС.     В София в Деня на храбростта и празника на Българската армия ще има гръмотевични бури и валежи почти през целия ден, а дневната температура ще бъде около 12 градуса.   Във над страната ще бъде още по-студено, валежите ще продължат. Максималните температури ще са между 9 и 14 градуса.\r\nОт валежи ще започнат да спират, а към и температурите ще се повишат. Максималните ще бъдат в рамките на 12-20 градуса.  В ще бъде предимно облачно, като валежи се очакват само в Централна България. В валежите ще обхванат отново цялата страна. Максималните температури ще са между 14 и 20 градуса.", "date": "2019.05.04", "title": "Седмична прогноза за времето за 6-12 май "}
{"url": "https://www.actualno.com/society/liljana-pavlova-bogatstvoto-na-bylgarskite-tradicii-trjabva-da-se-predstavi-v-evropa-news_745800.html", "text": "  Събори като този са символ на българското обединение и родолюбие, доказателство за богатата ни духовност и здрави български корени. Това каза при откриването на фолклорния събор „Герлово пее и танцува” в село Ябланово кандидатът за евродепутат от ГЕРБ/ЕНП Лиляна Павлова, съобщиха от пресцентъра на ПП ГЕРБ.     „Ябланово е много ценно за мен, защото познавам проблемите на селото, в което живеят токова много млади хора. Знам колко важно беше за вас докато бях министър на регионалното развитие да направим пътя Тича - Ябланово на стойност 5 милиона лева. Целта е да пътувате безопасно, защото човешкият живот е най-ценен”, каза Павлова. Тя припомни, че правителството на Бойко Борисов е осигурило и половин милион лева за ремонт на улица „Г.С. Раковски” в Ябланово.\r\n„Ще продължим да ви подкрепяме и да инвестираме, за да продължи развитието на Ябланово. Ще продължа да работя и в Брюксел за по-добър живот на хората тук, в региона и страната. Щастлива съм, че мога да споделя магията на този празник с вас. Тези традиции, танци и обичаи са богатството на нашата култура и трябва да го представяме и в Европа, защото сме достойни европейци“, коментира министърът на първото Българско европредседателство.   Според кандидата за евродепутат от ГЕРБ Камен Костов най-ценният ресурс на България са хората. „В качеството си на заместник-областен управител на Сливен с цялата си енергия съм подкрепял кмета на обина Котел Коста Каранашев за подобряване на живота на хората. Ще продължавам да работя за тях, защото именно хората са най-ценния ресурс на тази държава.  От своя страна народният представител и областен ръководител на ПП ГЕРБ - Сливен Десислава Танева пожела на всички земеделци добра реколта, защото това е и основният поминък в Ябланово. Радвам се, че независимо от всички трудности, които сме имали, успяхме да окажем подкрепа на Ябланово. Респект към вас, към вашето трудолюбие и всеотдайност”, каза Танева.\r\nСпоред кмета на Котел Коста Каранашев, демокрацията в България е започнала именно от село Ябланово. „Оттогава до днес всички обръщат внимание на село Ябланово, защото в него живеят трудолюбиви и свободолюбиви хора. Досега сме направили много неща за селото, предстои да изградим закрития пазар, както и спортната площадка в началото на Ябланово. Това село за мен винаги е било кауза. Като представител на ПП ГЕРБ заявявам, че винаги ще бъдем до вас, до всеки един поотделно и за селото като цяло”, каза Коста Каранашев.\r\nПо-рано днес Лиляна Павлова, Камен Костов и Десислава Танева бяха гости на 14-я фолклорен събор в град Кермен.    ", "date": "2019.05.04", "title": "Лиляна Павлова: Богатството на българските традиции трябва да се представи в Европа"}
{"url": "https://www.actualno.com/tips/risk-pecheli-risk-gubi-futbolni-prognozi-na-visoki-koeficienti-v-sybota-0405-news_745705.html", "text": "  В рубриката, в която се опитваме да разгадаем изненади и по-интересни залози, имаме нови 3 интересни за любителите на високи коефициенти. Ето и предложенията, които имаме за вас, като може да се възползвате и от       Отборът на Тотнъм се намира в трудна ситуация в края на сезона, след като ключови фигури не са на разположение на Маурисио Почетино, а \"шпорите\" се стремят да се задържат на два фронта - Висшата лига и Шампионска лига. Лондончани допуснаха поражение в първия полуфинален сблъсък срещу Аякс, а сега единственото, което биха желали, е да си усложнят мача от шампионата срещу Борнемут. \"Черитата\" са на 14-о място в класирането и на практика не се борят за нищо, за разлика от Тотнъм, който е изправен пред реалната опасност да изпадне от топ 4. Очаква се Маурисио Почетино да излезе за задължителна победа, която да бъде осигурена още през първата част, за да може евентуално да се даде почивка на някои играчи през второто полувреме. : Първо полувреме/Краен изход - Тотнъм/Тотнъм (2.88 коефициент)    Благодарение на точката срещу Борнемут, \"светците\" се спасиха от изпадане през този сезон и сериозно напрежение падна от плещите на отбора. Сега в мач без значение Саутхямптън се изправя срещу тима на Уест Хям, който се намира в отлична форма и спечели срещу Тотнъм в миналия кръг - победа, която със сигурност ще даде самочувствие на \"чуковете\". Възпитаниците на Мануел Пелегрини са стабилен домакин през 2019 година, а срещу себе си ще имат съперник, който няма да е на 100% мобилизиран, след като премина през кошмарни месеци, приключили през миналия уикенд.     : Победа за Уест Хям (2.30 коефициент.    : Победа за Уест Хям и двата отбора да отбележат гол (3.80 коефициент)  Катаклизмите в ЦСКА продължават с пълна сила, като след отпадането за Купата последва и поражение от Ботев в първенството, което отдалечи максимално \"червените\" от битката за титлата. Сега и Любослав Пенев напусна отбора, което допълнително внесе напрежение в отбора. Черно море от своя страна има само 1 загуба от края на септември насам във Варна, като \"Тича\" се превънра в истинска крепост за отбора. Само преди два месеца \"моряците\" удариха ЦСКА с 2:0, като и тогава при \"армейците\" имаше треньорска смяна и много неизвестни. Очаквам подобен развой на срещата.   : Победа за Черно море (4.00 коефициент) ", "date": "2019.05.04", "title": "Риск печели, риск губи: Футболни прогнози на високи коефициенти в събота (04.05)"}
{"url": "https://www.actualno.com/europe/seltik-specheli-titlata-na-shotlandija-za-osmi-poreden-pyt-news_745798.html", "text": "  Отборът на Селтик завоюва осмата си последователна титла в шотландската Висша лига след успех като гост на Абърдийн с 3:0. „Детелините“ се нуждаеха само от равенство на „Питъдри“, за да си подпечатат поредната шампионска титла.     Домакините първи имаха шанса да открият на два пъти чрез Джеймс Уилсън, които уцели гредите. Селтик изчака търпеливо шанса си и поведе пет минути преди почивката чрез Микаел Лустиг, който реализира с глава след центриране на Калъм Макгрегър.\r\nЙозо Симунович, авторът на победния гол срещу Килмарнък миналата седмица, направи 2:0 малко след началото на второто полувреме след нова асистенция на Макгрегър. Френският нападател Одсон Едуард получи подаване от Том Рогич и оформи крайния резултат две минути преди края на редовното време с 21-ия си гол от началото на сезона.\r\nПобедата означава аванс от 12 точки пред градския съперник от Глазгоу Рейнджърс, което прави „детелините“ недостижими на върха. Това е втори трофей за Селтик през сезона след спечелената Купа на Шотландия, като тимът, който е непобеден под ръководството на временния мениджър Нийл Ленън, е на път да постигне безпрецедентен трети последователен домашен требъл.   ", "date": "2019.05.04", "title": "Селтик спечели титлата на Шотландия за осми пореден път "}
{"url": "https://www.actualno.com/curious/kim-kardashijan-pecheli-po-polovin-milion-dolara-za-vsjaka-svoja-snimka-v-instagram-news_745683.html", "text": "  Ким Кардашиян съди компанията за дрехи  Missguided USA, която неправомерно използвала нейна снимка, за да си увеличи продажбите. След като очевидно фирмата не обърнала внимание на обвиненията, сега Ким е подала жалба в съда и иска 5 милиона долара компенсации.     Риалити звездата е оправдала колосалната сума за обезщетение в мотива, че за всяка нейна снимка в „Инстаграм“ получава между 300 000 и 500 000 долара. И при това е предоставила документи, които доказват твърденията й.   Освен това Ким Кардашиян твърди, че често отхвърляла покани да бъде лице на модни марки, защото не искала образът й да бъде асоцииран с определени компании, предаде БГНЕС.", "date": "2019.05.04", "title": "Ким Кардашиян печели по половин милион долара за всяка своя снимка в \"Инстаграм\" "}
{"url": "https://www.actualno.com/curious/3-te-dvojki-zodii-koito-imat-neshtastni-brakove-news_745116.html", "text": "        Любов между тези два зодиакални знака може да пламне бързо. Страстта винаги е голяма и това е и най-голямата заблуда на двойката. Защото разликата между страстта и любовта е като от земята до небето. Бързото темпо, с което обикновено се развива връзката между Телец и Козирог е много заблуждаващо. Бракът се сключва преди страстта да е отминала. Когато това се случи обаче, маските падат и пред двете зодии се разкрива изцяло нов човек. Виждат острия характер на другия, усещат с пълна сила ината, който е характерен и за двете зодии. След което следват поредица от скандали, изключително големи неразбирателства и много разминавания в плановете за бъдещето. Бракът между Телец и Козирог приключва толкова бурно, колкото е започнала и връзката им... но с отрицателен знак.     ", "date": "2019.05.04", "title": "3-те двойки зодии, които имат нещастни бракове  "}
{"url": "https://www.actualno.com/politics/sergej-stanishev-pochti-polovinata-bylgari-edva-svyrzvat-dvata-kraja-news_745717.html", "text": "  „По данни на НСИ 22% от българите в 21 век живеят под линията на бедността. Още 20% живеят в големи материални лишения. Почти половината българи едва свързват двата края и това трябва да се промени“, заяви президентът на ПЕС Сергей Станишев и кандидат за евродепутат от \"БСП за България\" по време на кампанията на партията в Бургас.     „Предстоящите евроизбори изглеждат абстрактно за мнозина, тъй като Европа е далеч не само за българите, а и за всички европейци. Тя се е обградила с един напълно неразбираем език и е загубила контакт с гражданите. Същевременно, обаче, тези избори са ключови за България.  Те ще предопределят дали ще има условия за нови предсрочни парламентарни избори. Считам, че ако ГЕРБ победи с обичайните изборни технологии, ще се бетонира отново във властта. Затова победа за „БСП за България“ е спасителна за българската демокрация“.  Това пък каза пред бургазлии кандидатът за евродепутат от листата на левицата Иво Христов.   По думите му, у нас демокрацията е все по-условно понятие. „Виждате, че всичко в държавата се решава по  едноличната воля на премиера. Когато един човек и една партия владеят медиите, влияят на съда, договарят се с прокуратурата, упражняват се с държавния бюджет и т.н., това не може да се нарече демокрация\", коментира Христов. Той подчерта, че последният шанс да коригираме тази тенденция , която ще ни доведе до официализиране на автокрацията, е левицата да победи на предстоящите избори на 26 май. Христов коментира още, че или ще отворим перспектива за спасяване на българската демокрация, или примирено ще наблюдаваме как тя си отива.", "date": "2019.05.04", "title": "Сергей Станишев: Почти половината българи едва свързват двата края"}
{"url": "https://www.actualno.com/politics/bylgarite-v-germanija-shte-mogat-da-glasuvat-za-evroparlament-za-pyrvi-pyt-v-21-grada-news_745714.html", "text": "  Българските граждани в Германия ще могат да гласуват в 13 допълнителни секции по време на изборите за членове на Европейски парламент от Република България на 26 май, след като федералните власти уважиха желанието на страната ни за разкриване на още секции.     Те ще допълнят секциите към трите ни дипломатически и консулски представителства в Германия и петте офиса на почетните ни консули. Така на изборите за ЕП сънародниците ни, които упражнят в Германия правото си на глас за членове на ЕП от България, ще могат да го направят в общо 21 града.\r\nВ столицата Берлин ще се гласува в сградата на посолството, като ще се влиза от входа на „Лайпцигер щрасе“ 19. Консулските ни представителства в Мюнхен и Франкфурт на Майн ще открият избирателни секции на адресите си „Валхалащрасе“ 7 и „Екенхаймер ландщрасе“ 101 съответно. В Хамбург българите могат да гласуват в офиса на почетния ни консул на улица „Алстертор“ 15. В Дармщадт секцията ще е на адреса на почетното консулство на „Хилпертщрасе“ 3, а в Магдебург – на „Хекелщрасе“ 9. Избирателни секции ще имаи в почетните консулства на България в Мюнстер – „Бисмаркалее“ 1 (Търговска камара) и в Щутгарт –„Мьорикещрасе“ 11. Всички секции ще бъдат отворени за гласуване между 7.00 ч. сутринта и 20.00 ч. вечерта на 26 май.   Отделно българската държава ще организира отварянето на избирателни секции в градовете Аахен, Бремен, Дортмунд, Дрезден, Ерфурт, Фрайбург, Хановер, Карлсруе, Кьолн, Констанц, Лайпциг, Нюрнберг и Регенсбург. Те ще бъдат отворени за гласуване между 7.00 и 20.00 ч. на 26 май, а адресите им ще бъдат своевременно съобщени на интернет-сайта на посолството ни в Берлин и на интернет-сайта на МВнР. Българите, които ще гласуват в Констанц, следва да знаят, че няма да има възможност за паркиране на автомобили до секцията в града.  Разкриването на допълнителни секции ще улесни постоянно живеещиите в Германия българи при избора им да упражнят правото си на вот. Досега германските федерални власти са правили подобни изключения за български избори през 2014 г. и 2015 г., като и в двата случая са позволявали разкриването на допълнителни секции в девет града.\r\nВсеки български гражданин, който има актуален адрес в Германия, може да гласува в изброените 21 града, стига да не е упражнил правото си на глас същия ден в България, както и обратно – никой, гласувал в Германия за европарламент българин не може да гласува повторно у нас.\r\nПолитическа дейност от страна на български граждани във Федерална република Германия е разрешена само според предписанията и в границите на действащото германско законодателство.    ", "date": "2019.05.04", "title": "Българите в Германия ще могат да гласуват за Европарламент за първи път в 21 града "}
{"url": "https://www.actualno.com/vraza/700-dekorativni-hrasti-shte-krasjat-rajona-na-sv-sofronij-vrachanski-vyv-vraca-news_745721.html", "text": "  Инициатива за облагородяване района на началното училище „Св. Софроний Врачански“ събра днес ученици, родители и учители от учебното заведение. Над 700 декоративни храсти бяха засадени в околното пространство.     Заедно с деца и родители кметът на Враца Калин Каменов взе участие в проявата: „Благодаря ви, че днес заедно облагородяваме нашето училище. На учениците искам да пожелая един ден да разказват на своите деца как те са създали тази жива ограда. Затова нека я пазим и поддържаме. Ако искаме да живеем в чист и подреден град, трябва всеки от нас да полага усилие за това“ – с тези думи се обърна кметът към присъстващите.   Антоанета Сиракова, директор на началното училище заяви, че инициативата дава пример на децата как трябва да се грижим и да опазваме природата. Тя уточни, че събитието се реализира по идея на кметът Калин Каменов, който е председател на Инициативния комитет за отбелязване на 110 години от създаването на НУ „Св. Софроний Врачански“ и 280 години от рождението на българския възрожденец. Облагородяването на парка и района на училището е част от програмата за честванията.\r\nМалките възпитаници на НУ „Св. Софроний Врачански“ дадоха начало на проявата с песни и стихотворения, посветени на природата. Освен декоративните храсти бяха боядисани и бордюрите около дръвчетата и детската площадка в двора на училището.  ", "date": "2019.05.04", "title": "700 декоративни храсти ще красят района на „Св. Софроний Врачански“ във Враца"}
{"url": "https://www.actualno.com/balkani/makedonija-pred-sydbonosen-izbor-za-prezident-news_745817.html", "text": "  На 5 май ще се проведе балотаж на президентските избори в Северна Македония, тъй като нито един от тримата кандидати не получи необходимото за спечелването на надпреварата мнозинство.     Според окончателните резултати, оповестени от Държавната избирателна комисия (ДИК) на Република Северна Македония, кандидатът на управляващата партия СДСМ Стево Пендаровски и кандидатът на опозиционната ВМРО-ДПМНЕ Гордана Силяновска-Давкова отиват на втори тур в надпреварата за президент на страната. Кандидатът на Алиансът за албанците, Блерим Река, изостана от надпреварата със значителна разлика.   Според последните данни за избирателната активност, публикувани от Избирателната комисия, в първия тур на президентските избори тя е била 41,82%, или 755 816 гласували. Кандидатът на управляващата коалиция Стево Пендаровски спечели 44,47% от гласовете. Кандидатът на опозицията, подкрепен от ВМРО-ДПМНЕ, Гордана Силяновска-Давкова получи 44,32 % от гласовете. На вторият тур от президентските избори гласовете на албанците ще имат решаващо значение накъде ще наклонят везните, предаде БГНЕС.\r\nСъгласно настоящите конституционни норми за президент, на втория тур ще бъде избран кандидатът, който спечели мнозинството от гласовете, ако повече от 40% от регистрираните гласоподаватели се явят в избирателните секции, т.е. 723 253 избиратели. Право на глас имат 1 808 131 души. Вторият кръг на гласуване се провежда в рамките на 14 дни от края на първия кръг на гласуване, в този случай на 5 май. Ако във втория кръг нито един от двамата кандидати не е получил необходимия брой гласове, цялата изборна процедура се повтаря. В случай, че на изборите на 5 май гласуват по-малко от 40%, за временно изпълняващ дейността на президент на страната ще бъде назначен председателят на парламента Талат Джафери.  Македонският премиер Зоран Заев обяви, че в страната ще има предсрочни парламентарни избори, ако конституционното преброяване за втория тур на президентските избори не бъде постигнато на 5 май или ако изборите бъдат загубени от подкрепяния от властта кандидат за президент Стево Пендаровски.\r\nТова са 6-ти президентски избори от обявяването на независимостта на Македония. Досега президенти са били Киро Глигоров /1991-1999/, Борис Трайковски /1999-2004/, Бранко Цървенковски /2004-2009/ и Георге Иванов /2009-2019/.   ", "date": "2019.05.04", "title": "Македония пред съдбоносен избор за президент "}
{"url": "https://www.actualno.com/travel/po-pytja-na-nasledstvoto-vyv-veliko-tyrnovo-news_745244.html", "text": "   . Наследството на града се състои от природни, културни и исторически ценности, които създават специфичния му образ като историческа и духовна столица на България. Амфитеатрално разположен по терасите на Янтра, с 661 паметници на културата, обособени в 12 зони, Велико Търново е носител на нашата историческа памет и национална идентичност, и провокира мисленето на обществото.     Географското положение на Велико Търново е средищно за Северна България  - на прехода между Дунавската равнина и Предбалкана, между Тимок и Черно море. Градът е възникнал през IV-то хилядолетие пр. Хр. на мястото, където речната долина на Янтра пресича Търновските височини, от пролома Устето до пролома Дервент, образувайки красиви всечени меандри и скални венци, оригинално очертаващи хълмовете Света гора, Царевец и Трапезица. Тези труднодостъпни хълмове, оградени с вода, направени непревземаеми от самата природа, били заселени още от древните хора. Картосхема на Велико Търново   Местността Качица била обитавана от тракийски племена през IV-то хилядолетие пр. Хр., а хълмът Царевец от III-то хилядолетие пр. Хр. През V – VII век тук е имало ранновизантийско селище, наречено Зикидева. През VII век славяни и прабългари създали на това място старобългарско селище, за което свидетелстват основите на открити сгради. По времето на Първата Българска държава (681 – 1018 г.) градът бил застроен от хан Крум. В църквата „Свети Четиридесет Мъченици“ открили колони с надписи от хан Крум и хан Омуртаг. поради стратегическото си положение, естествената си защитеност и възможностите за разрастване. Средновековният град се разпрострял на четирите хълма  – Царевец, Трапезица, Света гора и Девинград (Момина крепост). Царевец и Трапезица били укрепени с двете главни средновековни крепости. На Царевец били построени Дворецът на българските царе и Българската Патриаршия – център на независимата Търновска архиепископия. На Света гора били разположени манастирските комплекси на Втората българска държава, където се развивала Търновската книжовна, живописна и иконописна школа. Френк-хисар бил средновековен търговски център. На Девинград имало късновизантийска крепост, използвана и през Средновековието. В квартал “Асенов” бил изграден т. нар. Нов град, където живеели болярите и по-богатите българи. Средновековният град имал забележителна художествена архитектура. Най-голям разцвет и могъщество Търново достигнало при династията на Асеневци и управлението на цар Иван Асен II. Тогава столичният град се утвърдил като един от най-големите политически, културни и духовни центрове в България и на Балканите. Според съвременници, през ХII – ХIV век Търново бил новият Йерусалим, Рим и Константинопол, и то взети заедно[5]. Повече от два века през Средните векове, Търново бил един от най-важните градове в Югоизточна Европа.\r\nПрез 1393 г. Търново бил нападнат от турците. Защитата на града ръководил българският патриарх Евтимий. След  тримесечна обсада, на 17 юли 1393 г. войските на султан Баязид І превзели с щурм столичния град и го разрушили.    В периода под османска власт Търново наброявало между десет хиляди и тридесет хиляди жители, по сведения от различни пътешественици, дипломати и духовници. [1] Населението се препитавало от земеделие, занатчийство и търговия. В града работела копринена фабрика, произвеждал се восък и отворили много ханове - около 72 на брой. Най-популярните ханове били ханът на Бела Бона, Търновският хан и Абаджийският хан. Много от хановете били с пристроени към тях дюкяни, в които се развивало тъкачеството, гайтанджийството, грънчарството, дърводелството, ковачеството, коларството и др. Търново бил известен и с лозарството и винарството, с покритите пазари и ежегодни панаири, и с многобройните си гостилници. Горите на хълма Света гора служели за сянка и храна за добитъка, и дърветата им не се изсичали. От реката ловели различни видове риба. [2]\r\nВ Старо Търново имало консулства на Франция, Англия и Русия.\r\nГрадът няколко пъти въставал срещу Османската империя – Първо Търновско въстание (1598 г.), Второ Търновско въстание (1686 г.) и Велчовата завера (1835 г.). Търновци се включили активно в национално-освободителните борби в периода 1860 - 1879 г.: във вътрешната революционна организация, създадена и ръководена от Васил Левски; давали подслон и подкрепа в домовете си на български революционери; участвали в Априлското въстание (1876 г.) начело с Иван Панов и Георги Измирлиев – съратници и последователи на Левски; 359 търновци влезли в състава на Българското опълчение и се сражавали в Руско-турската война (1877 – 1878 г.). В резултат от битката при Търново на 7 юли 1877 г. между Предния отряд с командир генерал-лейтенант Йосиф Гурко и Търновския османски гарнизон, градът бил освободен от османско владичество. - Княжество България, в периода 1878 – 1879 г.  През 1879 г. в столицата било проведено Учредителното народно събрание, което на 16 април приело Търновската конституция. В Търново били проведени четири от седемте Велики Народни събрания в българската история: I-во през 1879 г., III-то през 1886/1887 г., IV-то през 1893 и V-то през 1911 г. и приел титлата „цар“. Възстановяването и преустройството на града било свързано с развитието на пазарите, изграждането на новите квартали Варуша-север и Варуша-юг, възстановяването на общински сгради и православни храмове, организирането на болница в квартал „Света гора“, построяването на първата железопътна линия и откриването на гара „Трапезица“ на 8 октомври 1900 г. [6], електрифицирането на града през 20-те години на ХХ век, функционирането на Народен университет в периода 1929 – 1948 г. В крайбрежието на река Янтра през лятото имало плажна алея, а през зимата, когато реката напълно замръзвала, се провеждали зимни забавления.\r\nВ периода на социализма, с постановление на министерския съвет от 27.12.1955 г. и Държавен вестник (ДВ), бр. 102 от 1964 г., старинната част на Търново била обявена за а териториите на най-старите части на града – Царевeц, Трапезица и Момина крепост – за . [8]   През същата година в града бил създаден  Висш педагогически институт „Братя Кирил и Методий“, приемник на който е днешният Великотърновски университет „Св. Св. Кирил и Методий“. До аулата на университета на хълма „Света гора“ бил издигнат паметник на св. Патриарх Евтимий Търновски. по проект на арх. Боян Кузупов с декоративно-художественото оформление на художника Теофан Сокеров. Стенописите били завършени през 1985 година. Забележителна е високата кула-камбанария, която се издига от южната страна на храма – рядко срещан елемент в църковната архитектура на Балканите. , което след това заседавало в София. [9]  Има население от 68 859 жители ( ). Туристически интерес привлича както живописното местоположение на града, така и 48-те обекта на наследството със статут на недвижими културни ценности с национално значение. Това са паметници на културата от всички исторически епохи, представляващи народни старини, архитектурно-строителни, художествени, археологически, исторически и музейни резервати. Маршрутите включват забележителни пейзажи и обекти от Средновековието, Възраждането и Възстановена България, разположени в среда с геоложки и природни качества. Темата за християнската религия, църквите и манастирите е съпътстваща за ценностите от всички епохи, тъй като е най-голямата концентрация на църкви и манастири у нас, свързана с историята на Втората Българска държава. [4]\r\nЕто и три градски маршрути , които можете да посетите: [3] Основните обекти по маршрута са средновековните крепости Царевец и Трапезица.  е главна крепост на средновековната българска столица Търново през ХІІ – ХІV век, в центъра на която се издигали царския дворец и патриаршеския комплекс. Разположена е на площ от 120 дка на едноименния хълм в източната част на града. Дворцовият комплекс, църквата „Свето Възнесение Господне”, отбранителните съоръжения, крепостните порти и околовръстните стени с кули, и Балдуиновата кула на Царевец са обявени за народни старини с ДВ, бр. 69 от 1927 г. В крепостта са съхранени още Главната порта, казармени сгради, напречна защитна стена и средновековен кладенец в подножието на хълма. Реставрирани са Дворцовият комплекс, разположен на североизточната тераса на хълма и Патриаршеският комплекс, разположен на върха на хълма и южната му страна. Крепостта е имала още два входа – Малка порта (Асенева) и Френкхисарската порта, които се виждат и днес. Царевец бил най-мощната твърдина по времето на Второто българско царство (1185 - 1393 г.). На крепостта има над 500 единични паметници на културата. Работи като музей на открито, с възможности за приключенски игри. С крепостта „Царевец“ е свързана една от уникалните атракции на Велико Търново - Спектакълът разказва за изпълнената с превратности вековна история на България  чрез драматична музика, съчетана със светлинни ефекти, лазерни лъчи и камбанен звън. Сценярият е дело на режисьора Въло Радев, а изпълнението е реализирано от българо-чешки колектив при чехословашкия център за изобразителни изкуства „Арт центрум“ – Прага с ръководител Яромир Хник. Спектакълът може да бъде наблюдаван и съпреживяван безплатно в празнични дни. е втора по значение в средновековната столица Търновград, наричана през ХІІ – ХІV век „славният град Трапезица”. Разположена е на площ от 85 дка на едноименния хълм на запад от Царевец, на десния бряг на река Янтра. Обградена е от всички страни с непристъпни скали. По данни на община Велико Търново, на хълма са открити основите на 19 църкви и други сгради от манастирски комплекси [7]. В много от тях са запазени фрагменти от стенописи с художествена стойност. Средновековната крепост е в процес на археологически проучвания. Експонирани са само църквите. Реконструирана е Югоизточната порта. Отбранителните съоръжения – крепостни порти и околовръстни стени с кули, и 18 църкви на Трапезица са обявени за народни старини с ДВ бр. 69 от 1927 г. Туристическият достъп е осигурен от  23.09.2016 г., като е улеснен с панорамен асансьор от гара „Трапезица“. По проект за реставрация, консервация и социализация на крепостта на стойност 2,5 млн. лева, финансиран от фондация „Гейдар Алиев” – Азербайджан, са изградени и музей за находките, алея за посетителите и атрактивно художествено осветление.  Съпътстващи обекти от туристическия маршрут „Средновековни крепости и манастири” са следните:  - носи името на най-великия български владетел на Втората Българска държава, управлявал от 1218 г. до 1241 г. - живописен квартал по двата бряга на река Янтра от времето на първите Асеневци (ХІІ в.). През XIII в. се споменава в писмените извори като външен или “нов” град на средновековната столица Търново. - най-известният средновековен паметник на културата във Велико Търново с национално значение (обявен с ДВ, бр. 102 от 1964 г.), олицетворяващ българската святост и държавност. Църквата е музей, разположен на левия бряг на река Янтра на площ от 4,2 дка [7]. Тя е построена и стенописана по времето на българския владетел Иван Асен II в чест на голямата победа на българите при Клокотница над епирския деспот кир Теодор Комнин на 22 март 1230 г. През ХIII-ХIV век църквата е била главна на столичния манастир “Великата лавра”. Тук се намират едни от най-значимите старобългарски писмени паметници - Омуртаговата, Асеновата и Граничната колона от крепостта Родосто. Омуртаговата колона разказва за градежа на нов хански дворец на Дунава и завършва с известния философски текст: „Човек и добре да живее, умира. И друг се ражда. И нека роденият по-късно, като види тези писмена, си спомни за онзи, който ги е направил.“ В периода 2004 – 2006 г., църквата е възстановена и обновена със средства от Държавния бюджет в размер на 3 млн. лева, по проект на търновския архитект Теофил Теофилов, изпълнен от държавната фирма „ЕАД Реставрация“. – построена в началото на ХIII век, по времето на цар Калоян, тя е единственият храм, действал без прекъсване до разрушителното земетресение в Търново през 1913 г. Разположена е в северното подножие на крепостта „Царевец“. По времето на цар Иван Асен II около църквата е изграден манастирски комплекс, в който е поместена Българската патриаршия и цялата Патриаршеска библиотека след падането на Търново под турска власт. Тук служи около две години и последният български патриарх Евтимий. След понижаването на самостойната българска патриаршия в митрополия, църквата става митрополитска катедрала, а манастирският комплекс – митрополитска резиденция. В църквата са запазени стенописи от ХIII и ХV век, и от края на ХVI и началото на ХVII век. Обявена е за паметник на културата с национално значение с ДВ, бр. 102 от 1964 г. Реставрацията на храма започва през 1973 г. от арх. Боян Кузупов. Напълно реставрирана е през 1981 г. Работи като музей. – построена през 1612 г. върху основите на средновековна църква от ктитора кир Параскев и съпругата му Ирина. Разположена е в източното подножие на крепостта „Трапезица“ на площ от 500 кв. м [7].  Църквата е разрушена при земетресението в Търново през 1913 г. През 1964 г. е обявена за паметник на културата с национално значение с ДВ, бр. 102. В периода 1968 - 1975 г.  църквата е реставрирана и консервирана по проект на арх. Боян Кузупов. Запазени са стенописи от ХVII век. Днес, църквата работи като музей. - най-старата и точно датирана средновековна търновска църква, свързана с обявяването на въстанието на българите през 1185 г. под ръководството на братята боляри Петър и Асен за отхвърляне на византийското владичество. Разположена е в източното подножие на крепостта „Трапезица“ на площ от 5 дка [7]. В нея са коронясани първите владетели от династията на Асеневци - Петър, Асен и Калоян. Около църквата са разкрити тракийско светилище и останки от средновековен манастир, християнски храм и голям некропол. Църквата е реставрирана през 1985 г. по проект на арх. Теофил Теофилов.  Снимка на Регионален исторически музей - Велико Търново: Шишмановата баня е автентичен паметник на културата от времето на Второто българско царство. Разположена е на площ от 280 кв. м [7] в северното подножие на крепостта Царевец, на левия бряг на река Янтра, непосредствено до Владишкия мост. Тя е имала обществен характер и е една от малкото добре запазени средновековни бани в България. „Шишмановата баня” е консервирана, реставрирана и експонирана през 2017 г. по проект „Културното наследство на Велико Търново във фокуса на Европейското културно многообразие“ на община Велико Търново, на стойност 725 хил. лева, осъществен с финансовата помощ на Финансовия механизъм на Европейското икономическо пространство 2009-2014. - свързва Царевец и Трапезица в Асенова махала. Мостът е изграден от дърво върху каменни основи. Запазени са караулните помещения, в които се е помещавала охраната. Построен е през 1774 г. с финансовата помощ на търновските владици, откъдето идва и името му. До 1935 г. това е бил единственият мост в Асенова махала, по който е минавал пътят за Арбанаси. Владишкит мост е реставриран през 1981 г., през 1998 г. е обявен за паметник на културата с местно значение, а през 2012 г. е ремонтиран с дъбово дърво от Румъния и е поставено атрактивно осветление. Понастощем на този мост се чества Светото Боговление (Йордановден).  над река Янтра, между Царевец и Света гора. Построен е през 1435 г. по времето на Гази Али Феруз бей върху основата на дървени пилони, вкопани дълбоко под речното дъно. Дотогава през реката се преминавало с лодки, наречени каици. Янтра била плавателна и пълноценно използвана. През 1923 г. с първите спортни лодки, докарани от Варна, се поставило началото на водните спортове по реката. През 1924 г. край моста било направено и речно пристанище, където акостирала спортната флотилия. След Освобождението, на моста на Феруз бей се чествало Светото Богоявление (Йордановден). Търновският митрополит отслужвал тържествен водосвет и хвърлял кръста в ледените води на Янтра, за да бъде спасен. – архитектурен паметник, родна къща на художника Борис Денев. Стопанисва се от Съюза на българските художници. Известна е като къщата на художниците. , обновена по проект, финансиран от “Красива България” на Програмата на ООН за развитие (UNDP). [3] Основните обекти, включени в маршрута са улица Гурко, Самоводската чаршия и старият квартал “Варуша”.  е живописна улица, съхранила атмосферата на възрожденско Търново. Тя е най-старата главна улица на града с уникално съчетание на природна даденост и автентична архитектура. Тук, на 7 юли 1877 година, тържествено е посрещнат генерал Гурко начело на руските войски, освободили и Търново. Днес улицата носи неговото име. В началото на улица „Йосиф Гурко“ е издигнат паметник на Иван Панов Семерджиев (Пановчето), откъдето тръгва друга улица, наречена на неговото име. Иван Панов е български революционер, лидер на Вътрешната революционна организация, ръководител на чета заедно с Георги Измирлиев и активен участник в Априлското въстание през 1876 г.  – пресъздава занаятите в Търново през ХIХ-ти и началото на ХХ век. Представлява две улици с търговски и занаятчийски дюкяни, работилници, фурни, кафенета и ханове, започващи от малък площад, известен като Самоводския пазар. Комплексът се състои от реставрирани възрожденски къщи с характерната за търновския стръмен терен раздвижена архитектура и реставрирани действащи работилници - грънчарска, кожарска, ножарска, оръжейна, златарска, дърводелска, тъкачна и др. Съвременните майстори използват автентични технологии.  представлява концентрация на старинни търновски къщи, със стръмни улички, спускащи се колоритно към централната градска част. В него се намират много паметници на културата - катедралният храм Св. Никола, паметник на Бачо Киро, родната къща-музей на Петко Рачов Славейков, паметникът на Обесените - издигнат в подножието на Варуша през 1883 г. в памет на обесените въстаници през 1876 г. и др.  Съпътстващи обекти от градския туристически маршрут „Възрожденски ансамбли” са както следва:  се намира на улица „Гурко“ № 88. Тя е интересна със своето архитектурно оформление, в типичния стил на повечето от къщите от старата част на града - откъм улицата е на два етажа, откъм реката – на пет. Построена е през 1861 от богатия търновски търговец Димо Сарафина и неговата съпруга Анастасия, за жилище и работно място. Възрожденската къща има площ от 500 кв. м [7]. Обявена е за паметник на културата от местно значение с ДВ., бр. 102 от 1964 г. През 1981 г. е възстановена като музей от арх. Цветана Полихронова. В реставрираната сграда е подредена етнографска експозиция “Народното изкуство във Великотърновския край”.   - намира се на площад „Съединение“ в сградата на стария турски конак, построен през 1872 г. от майстор Колю Фичето. Експозицията, представяща историята на Велико Търново от ХV до ХІХ век, е разположена на първия и втория етаж, и съдържа множество снимки, оригинални документи и материали, свидетелстващи за културата, бита, борбата за църковна и национална независимост, икономиката на града и региона. На третия етаж е възстановена залата, в която от 10 февруари до 16 април 1879 г. е заседавало Учредителното народно събрание, приело Търновската конституция. Музеят представя и богата иконна колекция - шедьоври на българската иконопис.  се намира в Старо Търново, в т. нар. „Болярска махала“. Построен е в периода 1924 – 1934 г.  върху основите на съборната църква Рождество Пр. Богородици, изградена от майстор Кольо Фичето през 1842– 1844 г. и впоследствие разрушена при катастрофалното земетресение в Търново на 1 юни 1913 г. Съвременният храм е съграден по чертежите и макета, изработени от проектанта Леон Филипов преди земетресението. Катедралният храм е посещаван от народните представители от Учредителното и Великите народни събрания в Търново, и в него полагат клетва българските князе Александър Батемберг и Фердинанд I. е една от най-красивите църкви, построена от майстор Кольо Фичето през 1860 – 1861 г. на площ от 1,8 дка [7]. Това е първата църква с лята камбана, която се намирала в камбанарията. Средствата за изграждането и поддържането на храма са от дарители и благодетели. Интересен факт от църковната история е раждането на П. Р. Славейков в храмовата килия. През 1869 г. той инициирал първото честване на църковния празник на 11 май, който се чества и досега. Църквата е обявена е за паметник на културата с национално значение през 1964 г., с ДВ, бр. 104.  е разположен на едноименния градски площад, носел преди това името Баждърлък. Изработен е от арбанашки камък от архитектите Васильов и Цолов, и скулптура Мина Иванов. Пъметникът увековечава имената на участниците във Велчовата завера през 1835 г. Релефно изображение съдържа символите евангелие, меч и кръст, показващи вековните стремежи на народа. Открит е на 5 май 1935 година в чест на 100 годишнината от Велчовата завера.  на Никола Коюв е построена от майстор Колю Фичето през 1849 г. Представлява триетажна сграда с площ от 270 кв. м, разположена на две улици в центъра на Велико Търново, между Старите хали и Самоводската чаршия. На лицевата страна е поставена седяща фигура – маймунка, която впоследствие дава името на къщата. През 1964 г., с ДВ бр. 104, къщата с маймунката е обявена за паметник на културата с национално значение. Днес, в нея се помещава Великотърновският клон на Съюза на учените.  - една от най-важните търновски странноприемници с площ от 550 кв. м, сега е комплекс от изложбени зали с музей и картинна галерия, ресторант и вино бар, намиращ се на ул. „Г. С. Раковски“ в началото на Самоводската чаршия. Съграден е през 1858 година от майстор Колю Фичето. От 1964 г. хан “Хаджи Николи има статут на паметник на културата с национално значение (обявен с ДВ бр. 104/1964 г.). Възстановен е през 2010 г. от Бърнис, Юта и Едмънд Бек с помоща на Л. Йорданова, Л. Марков, П. Димитрова, инж. Д. Димитров, Б. Пашова, арх. Н. Георгиев. [3] Основните обекти включени в маршрута са парковете „Майка България“, „Асеневци“ и „Света гора“.  е разположен в центъра на града и заедно с едноименния паметник оформя малък площад. Паметникът е издигнат в чест на загиналите във войните за защитата и обединението на българския народ през 1877 - 1878 г., 1885 г., 1912 - 1913 г., 1915 - 1918 г. (Руско - Турската, Сръбско-Българската, Балканската и Първата световна войни), със средства на търновското гражданство. Открит е на 6 май 1935 г., при тържественото честване на 100 годишнината от Велчовата завера. В паметника е изграден параклис, в който гори вечен огън. Централна фигура в скулптурната композиция е коленичила жена, символизираща България като скърбяща майка. Тя е със златна корона на главата, бойно знаме и лаврова клонка, прекланяща се пред подвига на загиналите войни за свободата на Родината. Паметникът е дело на скулптура Светослав Йоцов. Паркът е облагороден по проект \"Велико Търново - зелена и достъпна Балканска столица на културния туризъм\" на община Велико Търново, на стойност от 7,277 млн. лева, съфинансиран от Европейския фонд за регионално развитие по ОПРР 2007 - 2013 г.  е разположен в местността Боруна, на скалната тераса на река Янтра в подножието на хълма Света гора. Мястото е като център на естествен амфитеатър, от който се разкриват най-красивите панорамни гледки на Велико Търново. Тук, през 1985 г. в чест на 800 годишнината от въстанието на Асен и Петър и възстановяването на Българската държава, е издигнат – един от символите на града. Той увековечава делото на четиримата български царе от династията Асеневци - Асен, Петър, Калоян и Иван Асен II, по времето на които България достига своя най-голям разцвет и Търново става най-забележителния град на Балканския полуостров. Паметникът олицетворява могъществото на Втората Българска държава през ХІІ – ХІV век. Изграждането му е дело на авторски колектив с ръководител доц. Крум Дамянов и членове Иван Славов, Владимир Игнатов, арх. Георги Гечев и инженер Коста Цеков. Паметникът е издигнат за два месеца, което е уникален случай в световната практика, а парковото пространство е оформено за една година. Според идейния проект, конниците показват приноса за българската държава на всеки един от четиримата Асеневци чрез изработени от бронз индивидуални фигури. Най-големият брат Петър прави благославящ жест, цар Асен държи юздата на коня с изваден меч, цар Калоян – най-малкият брат, изразява висока култура и войственост, а цар Иван Асен ІІ  носи корона на главата и копие, на което е прободен пергамента на нарушения мирен договор. Конниците са поставени на четири гранитни постамента, високи по 7 м.  Общата височина на паметникът е 15 м. В центъра на композицията е поставен с острие към небето огромен меч, символизиращ силата на българската нация и нейния устрем към грядущето. Под дръжката на меча е поставена гранитната фигура на Богородица Оранта – създателка и пазителка на живота. Някои оценки сочат, че това е най-красивият паметник в България.  е бил културен, духовен и книжовен център на Втората българска държава през ХІІ – ХІV век. Тук са били средновековните манастири, най-големият от които е “Св. Богородица Пътеводителка”. През ХІV век в манастира се развива Търновската книжовна школа. В него работили Теодосий Търновски и Патриарх Евтимий. Художествено съвършенство постигат майсторите от Търновската архитектурна и живописна школа, издигнали и украсили десетки църкви не само в столицата, но и в цялото Българско царство.  Днес, на мястото на манастира е построен Великотърновския университет “Св. Св. Кирил и Методий”. Паркът заема площ от 537 дка на хълма Света гора, наричан „белите дробове“ нa Вeликo Tъpнoвo. Реновиран е от фиpмa “ХИT” по проект на стойност 1,9 млн. лева, реализиран по опepaтивнa пpoгpaмa „Рeгиoнaлнo paзвитиe” (ОПРР) 2007 – 2013 г. Новите атракции, алеи и съоръжения работят от 21 ceптeмвpи 2016 г. - дeтcки плoщaдки, cпopтнo игpищe, кaтepaчни cтeни, фитнec ypeди нa oткpитo, “нeбecнa” плoщaдкa, cкeйтбopд paмпи, нaд 6 килoмeтpa пeшeхoдни и вeлo aлeи, пapк зa дoмaшни любимци. Съпътстващи обекти от градския маршрут „Исторически паркове” са:  - представлява модерно за времето си мостово съоръжение, построено в периода 1892 - 1900 г. по проект на италианския инженер Джовани Мусути и българския майстор Стоян Герганов. Именуван е на търновския политик и общественик Стефан Стамболов. На 24-ти май 1932 г. военният пилот Петко Попганчев смело прелита под Стамболовия мост със самолета си „ДАР-1А“. Събитието е останало в търновските летописи. е построена за Рисувално училище през 30-те години на ХХ век в местността Буруна. Впоследствие била използвана за друго, дори за милиционерски участък и затвор. Съвременици на събитията от 1944 – 1945 г. на т. нар. Народен съд и репресиите на комунизма разказват, че „стенанията на измъчваните в мазетата на сградата са огласявали цялата долина. Страх и тъмнина сковавали целия град.“ . През 1945 г. Велико Търново е дало 208 жертви на комунизма, осъдени в противоречие с Търновската конституция. Много повече били арестуваните, затворените, измъчваните и безследно изчезналите. Според доклад на Държавна сигурност до ЦК на БРП(к) от м. септември 1944 г. до м. май 1945 всички изселени лица в страната са 28 131 души. След този черен период, сградата на Боруна била отредена за . Тя събира, съхранява и експонира творби на български художници, графици и скулптури, и понастоящем е една от най-богатите галерии в страната. Притежава 5530 експонати, представяни на изложбена площ от 850 кв. м. Колекцията включва картини на Владимир Димитров - Майстора, Борис Денев, Никола Танев и много други. На първия етаж е организирана постоянна експозиция на тема “Велико Търново през погледа на художника”, включваща творби на видни български художници, творили през 20-те и 30-те години на миналия век. На втория енаж се представят гостуващи изложби. От 2003 г. галерията носи името на търновския художник Борис Денев по случай 120 годишнината от неговото рождение.\r\nС художествената галерия „Борис Денев“ е свързана сравнително новата светлинна атракция на Велико Търново - Представлява триизмерен светлинен спектакъл върху фасадата на сградата, в който участват 120 осветителни устройства и 10 лазера, разположени на всички площадки около паметника на Асеневци. Спектакълът е представян безплатно на празника на Велико Търново. е оформена на Боруна, между парк „Асеневци“ и парк „Света гора“. Представлява пешеходна алея с възпоменателни знаци за видни личности, допринесли за развитието на Велико Търново. Паметни знаци в тази алея са посветени на проф. Александър Бурмов - създател на Великотърновския университет “Св. Св. Кирил и Методий”, поетът Радко Радков, големият математик и родолюбец акад. Борислав Боянов, разпаления родолюбец Христо Нурков - сътворител и деятел на музейната култура в старопрестолния град, арх. Никола Николов, вдъхновения художник Иван Христов, актьорът Димитър Буйнозов и др. Община Велико Търново работи за развитието на велосипедни маршрути по пътя на наследството и обсъжда с потенциални партньори възможности за разработване на иновативни турове с електромобили за семейства, приятели и изследователи. Източници на информация: [1] Владева, П.. Велико Търново в калейдоскопа на времето. Изд. „Сира“, Велико Търново, 2016.\r\n[2] Гюрова, С. Възрожденски пътеписи, С., 1969.\r\n[3] Джанабетска, К. Великотърновска наследствена пътека – нов елемент в предлагането и разнообразяването на местния туристически продукт, Сб. доклади “България в Европа 2007”, Издание на ВТУ “Св. Св. Кирил и Методий”, Стопански факултет и Икономически институт на БАН, С., 2006.\r\n[4] Джанабетска, К. Средновековните манастири във Великотърновската дестинация като ресурс за културно-познавателен и религиозен туризъм, Юбилейна научна конференция “Туризмът през ХХІ век”, Сб. доклади, Изд. СУ “Св. Климент Охридски”, С., 2002\r\n[5] Снегаров, И. Българските земи през погледа на чужди пътешественици 1828 – 1853. С., 1977.\r\n[6] Тодоров, И. Старо Търново – духът и ликът на времето, ИК „Екопрогрес“, 2009.\r\n[7] Списък на недвижимото културно наследство в община Велико Търново, изготвен от арх. Донка Колева по ЗДОИ, април, 2019 г.\r\n[8] Списък на обекти със статут на недвижими културни ценности (паметници на културата) с категория „национално значение“ на територията на област Велико Търново – www.mc.government.bg\r\n[9] http://ninkn.bg/\r\nАвтор: Камелия Джанабетска", "date": "2019.05.04", "title": "По пътя на наследството във Велико Търново"}
{"url": "https://www.actualno.com/tips/futbolni-prognozi-machovete-v-koito-shte-vidim-mnogo-golove-dnes-news_745747.html", "text": "  Всеки футболен фен обича да вижда голове в мачовете, които гледа, а поради тази причина и един от най-редовните залози на тези, които обичат , е за попадения в срещите. Поради тази причина в рубриката \"Дъжд от голове\" търсим двубои, в които могат да се очакват попадения. Ето и няколко за голове в съботния ден:         Касъмпаша е един от лидерите в европейския футбол, когато говорим за голове. Във вътрешното първенство бившият тим на Николай Димитров има 24 \"оувъра\" от 30 мача, като в мачовете на тима се бележат средно по 3.4 гола на двубой. Фенербахче е в серия от 4 поредни \"ъндъра\", но отборът е сериозно закъсал през този сезон, като е в битката за оцеляване в турската Суперлига. В мачовете на \"фенерите\" падат средно по 2.5 гола, но победата е на всяка цена за отбора. В същото време Касъмпаша има само 3 мача през този сезон у дома, в които не се е разписал, така че логичният избор тук е \"и двата отбора да отбележат гол\". : И двата отбора да отбележат гол (1.46 коефициент)    Дойде време и за едно от най-резултатните немски дербита - Вердер Бремен срещу Борусия Дортмунд, а моментът е повече от важен за тима на гостите. Борусия е в преследване на титлата в Германия, където изостава с две точки от лидера Байерн Мюнхен. Очертава се нов открит мач, в който двата отбора да атакуват смело към противниковата врата, но с това и да допускат грешки в отбрана. През февруари Вердер и Борусия играха за Купата на Германия, като двубоят завърши с победа за Бремен с абсурдния резултат от 5:7. Тези два отбора са завършили последните си 11 мача при гол/гол, като само в един случай резултатът е бил под 2,5 гола (1:1). В този период са падали средно по почти пет гола на мач, което е показателно за атакуващия футбол, който изповядват тези два отбора в мачовете помежду си.        : Над 3,5 гола (2.25 коефициент)  Каталунците излизат с куп резерви за гостуването си във Виго срещу отбор, който се бори със зъби и нокти за оцеляването си в Ла Лига. Редовно Селта създава проблеми у дома за Барса, доро когато каталунците са с пълния си състав, а сега Йаго Аспас и компания се изправят срещу селекция от резерви, като химията, особено в защита, едва ли ще е на ниво. В 7 от последните 9 мача между двата отбора падат 3 или повече попадения, а в 4 от последните 5 домакинства на Селта видяхме над 2.5 гола. В същото време Барселона все пак ще има солидно нападение в лицето на Малком и Дембеле, като срещата е с потенциал за много попадения и в двете врати. : Над 2.5 гола (1.74 коефициент)    ", "date": "2019.05.04", "title": "Футболни прогнози: Мачовете, в които ще видим много голове днес"}
{"url": "https://www.actualno.com/europe/rusija-sasht-izpolzvat-kurdite-news_745689.html", "text": "  Вашингтон използва кюрдите в Сирия като част от плановете си за дългосрочно присъствие в страната, подкопавайки постиженията на астанинския формат. Това се казва в коментар от Министерството на външните работи на Руската федерация, предава TACC, цитирани от \"Фокус\".     Външнополитическото ведомство в Москва припомня, на 3 май в село Айн-Иса, отделни кюрдски лидери, с помощта на западни \"куратори\", са се опитали да проведат \"Конгрес на племенните съюзи, племена и националности на Сирия\". „В същото време, без широко арабско представителство, организаторите на псевдо-конгреса бяха принудени да понижат неговия статут до нивото на конференция ”, подчертава руското външно министерството.   \"САЩ и техните съюзници последователно провеждат политика на решаване на сирийската криза единствено с цел да осигурят дългосрочното си присъствие в страната. За това се използват сепаратистки настроени кюрди, които са изиграли определена роля в борбата срещу \"Ислямска държава\", а към настоящия момент се домогват - с подкрепата на САЩ, до създаването на квазидържавна единица на източния бряг на Ефрат\", се казва още в текста от МВнР на Русия.\r\n\"Това събитие, очевидно насочено към разделяне на страната, грубо нарушава декларираните от ООН принципи за запазване на териториалната цялост и държавния суверенитет на Сирийската арабска република, включително тези, изложени в Резолюция 2254 на Съвета за сигурност на ООН\", заявяват от външното министерство.  \"Това води до нов кръг от напрежения и разрушава крехката структура, която позволява национален консенсус в многонационална сирийска държава. Действието очевидно е насочено към подкопаване на усилията на международната общност, на ООН и страните-гаранти на формата Астана за разрешаване на сирийската криза възможно най-скоро\".\r\nКакто отбелязва министерството, като се има предвид отхвърлянето на идеята за провеждане на \"конгрес\" с повечето лидери на арабските племена от Източен Ефрат, Вашингтон е предоставил значителни финансови средства за подкупване на делегати. Използвани са също изнудване и дори сила, твърдят от руското външно министерство.       ", "date": "2019.05.04", "title": "Русия: САЩ използват кюрдите"}
{"url": "https://www.actualno.com/society/blizki-na-biljana-petrova-tja-e-v-tejko-systojanie-predishnata-kilija-beshe-kato-hotel-news_745720.html", "text": "  Бившата зам.кмет на \"Младост\" Биляна Петрова е в тежко състояние и се намира в още по-мизерни условия, отколкото от тези в предишната килия, която си дори Мая Манолова. Това бе съобщено на страницата на Петрова в социалните мрежи.     Ето какво пише още там:\r\n\" Вчера Биляна е била конвоирана до ареста в София. Положението ѝ е много тежко - физически и психически. След извършената \"запечатка\" в Сливенския затвор - строг режим в изолация от другите затворнички, вчера в столичния арест е била настанена в килия-кочина. Ето какво сподели съпругът на Биляна Ясен Петров към 19 часа вчера:         \"Току що се връщам от ареста. Бяхме там спешно с адв. Ганчева. Били се обади разплакана към 16 ч. и каза, че другите са ги оставили в ареста на Г.М. Димитров, а нея са я хвърлили в мръсна килия, с черни и мокри стени, воняща мръсна тоалетна и пълна мизерия, пред която предишната им килия от снимките на Мая Манолова била като хотел.    Успяхме за 1 час да и занесем чаршаф, одеяло и стари вестници, които да постеле върху мръсотията, за да си сложи нещата. Не успях да я видя, само я чух и предадох нещата, а адв. я видя. Тъй като Били е в София освен за делото и за медицински прегледи, във вторник ще пуснем молба да я преместят в болницата към затвора. Били беше много зле по телефона, а и адв. Ганчева го потвърди, след като я видя. \"       Заради положението с Петрова, вече се организира протест на 7 май пред сградата на Министерството на правосъдието на ул. \"Славянска\" в София, като тече анкета от колко часа да бъде проведен - от 12:00 или 18:30 часа. Припомняме Петрова и Иванчева получиха съответно Иванчева прогнозира и, че най-вероятно ще бъдат Малко преди великденските празници пък Иванчева бе като кандидат за евродепутат, а за Биляна Петрова стана ясно, че ще се кандидатира за кмет на София.", "date": "2019.05.04", "title": "Близки на Биляна Петрова: Тя е в тежко състояние, предишната ѝ килия беше като хотел"}
{"url": "https://www.actualno.com/asia/naj-malko-50-raketi-sa-bili-izstreljani-po-izrael-ot-ivicata-gaza-news_745713.html", "text": "  Най-малко 50 ракети са били изстреляни по Израел от Ивицата Газа в събота сутринта. Това съобщи израелската армия, цитирана от АФП. Голяма част от ракетите са били прихванати от отбранителната система „Железен купол“.     В отговор на нападението израелската армия е извършила два въздушни удара по цели в Газа. Няма данни дали са дадени жертви и дали има нанесени щети и от двете страни на границата, съобщи БГНЕС.   ", "date": "2019.05.04", "title": "Най-малко 50 ракети са били изстреляни по Израел от Ивицата Газа  "}
{"url": "https://www.actualno.com/curious/leonardo-da-vinchi-e-poluchil-paraliza-kojato-ne-mu-e-pozvoljavala-da-risuva-news_745706.html", "text": "  Леонардо да Винчи вероятно е получил увреждане на нерв на ръката си, което му е попречило да рисува с пълния си капацитет в залеза на живота си. Това твърдят италиански лекари, цитирани от Би Би Си, предаде БГНЕС.     Според медиците ренесансовият творец е получил улнарна парализа (увреждане на лакътния нерв). Диагнозата е поставена чрез проучване на два портрета на Леонардо, на които дясната му ръка е извита по необичаен начин. Според лекарите вероятно творецът е получил сърдечен удар, който частично е увредил нерва.   В статия, публикувана в Журнала на кралското лекарско общество, медиците посочват, че именно частичната парализа е попречила на Леонардо да държи четка и  палитра и не е могъл да рисува.\r\nЛеонардо да Винчи, който живее и твори в периода 1452-1519 година, е художник и изобретател, един от най-известните Ренесансови творци, чийто интереси се простират в различни области – архитектура, анатомия, инженерство и скулптура.  Историци обаче все още спорят по въпроса коя ръка точно е използвал твореца за рисуване. Анализът на шедьоврите му показва наклон от горе в ляво надолу в дясно, което предполага, че той е бил левичар. Но според исторически биографични документи Леонардо е използвал дясната си ръка при създаването на останалите си изобретения и скици.\r\nЗа целите на изследването са проучени две картини, показващи Леонардо да Винчи в залеза на живота му. Едната е портрет на твореца, рисуван с червена креда, който е дело на  италианския художник от Ломбардия Джовани Амброджио Фиджино. На картината се вижда нещо необичайно – дясната ръка на Леонардо е прикрита в голямата си част от неговата роба, а китката и дланта му са извити „в доста скована позиция“.   Втората изследвана картина е гравюра, изобразяваща мъж, който свири на лира да брачо – ренесансов струнен инструмент. Изобразеният мъж наскоро беше идентифициран като Леонардо да Винчи. Допълнителни доказателства в подкрепа на тезата си лекарите получили от дневника на помощника на италиански кардинал , който посетил дома на твореца през 1517 година.    Антонио де Беатис написал в дневника си: „Не може да се очаква от него (Леонардо) повече да рисува добре, тъй като има парализа, която е увредила дясната му ръка. Въпреки, че не може да рисува повече майсторът все още може да изобретява и да създава чертежи.“", "date": "2019.05.04", "title": "Леонардо да Винчи е получил парализа, която не му е позволявала да рисува "}
{"url": "https://www.actualno.com/society/darovete-na-borisov-za-papata-kiselo-mljako-ikona-i-omofor-news_745736.html", "text": "  Министър-председателят Бойко Борисов ще подари златовезана икона, омофор и българско кисело мляко на Негово Светейшество папа Франциск, съобщиха от пресцентъра на МС.     Премиерът ще връчи даровете си на Светия отец при посрещането му на летище София на 5 май.\r\nЗлатовезаната икона е на светите братя Кирил и Методий, чието велико дело главата на Римокаторическата църква отбеляза и в специалното си видео обръщение към българския народ в навечерието на посещението му у нас.\r\nЛентата, символизираща епископската власт – омофорът, който премиерът Борисов ще дари на папа Франциск, впечатлява с украсата си.  В краищата му са извезани златни кръстове, а в горната му част – образите на Свети Петър и Свети Павел.   Премиерът е подготвил подарък и за държавния секретар на Светия престол – кардинал Пиетро Паролин, който също ще получи златовезана икона на Свети Петър и Свети Павел.\r\nИ двете икони се отличават с прецизна и фина изработка, както и с вложените златни конци. Те са дело на българско ателие за богослужебни одежди.    Министър-председателят Бойко Борисов ще подари на Светия отец и традиционно българско кисело мляко. Продуктът, който целият свят свързва с нашата страна, е добре познат на папа Франциск още от детството му в Аржентина.\r\n\"Има един факт – когато папата отива в една държава, целият свят се съсредоточава в тази държава, за да види защо точно там е отишъл. Факт е, че той ще бъде в България.\" Това заяви министър-председателят Бойко Борисов по повод предстоящата визита на папа Франциск в страната ни.\r\n\"Факт е, че той ще бъде в България и Северна Македония. Това ви отговаря на въпроса защо се мъчихме толкова да подпишем договора за добросъседство. Тези усилия, които положих аз, дори да изглежда като самохвалство, бяха оценени от папата. И той ще дойде не само в София, но и в страната, за да види как са устроени нашите градове и църкви. Което показва толерантност във вероизповеданията. Българите сме изключително толерантен народ и пример в това отношение. До нас във всяка една посока се водят войни – в Косово, в Крим, къде ли не. Така че и президентът Радев, и аз ще направим всичко необходимо това посещение да бъде една добра реклама за България\", подчерта Борисов.   \"Цял свят ще види, 780 камери ще снимат. Така че още веднъж се извинявам. Хубаво е, че единият ден е почивен и няма да затрудни работещите хора в България. Светът харесва този папа и мисля, че фактът, че той прие, че за втори път ще идва папа в страната ни, мисля, че е добре за България\", посочи премиерът.\r\n\"Мисля, че не е важно аз какво ще му кажа, важно е присъствието му в България. Важно е той в своето обръщение към света какво ще каже. Така че да не се правим на съизмерими с папата, ние сме по-скромни хора. Ще може българските граждани да го видят, да го пипнат\", добави Борисов в отговор на въпрос какви ще са първите му думи към папа Франциск   Гражданите и гостите на София ще могат да присъстват на 3 основни събития от програмата на папа Франциск. Контролно-пропускателните пунктове за тях ще са отворени 3 часа преди събитието. Две от събитията в София ще са на 5 май 2019 г.: - в 13:00 ч. Светият отец ще произнесе неделната молитва „Царица небесна“ на площад „Свети Александър Невски“; - в 16:45 ч. на площад „Княз Александър Първи“ папа Франциск ще отслужи света литургия.\r\nТретото събитие в София е на 6 май 2019 г. - в 18:15 ч. на пл. „Независимост“ гражданите и гостите на столицата ще могат да присъстват на събитието за мир с участието на представители на различни вероизповедания в България.\r\nА обръщението на папата към българския народ.", "date": "2019.05.04", "title": "Даровете на Борисов за папата: Кисело мляко, икона и омофор "}
{"url": "https://www.actualno.com/america/spejs-eks-izstrelja-kapsulata-dragyn-s-tovari-za-mejdunarodnata-kosmicheska-stancija-news_745710.html", "text": "  След поредица отложени стартове американската частна космическа компания „Спейс екс“ успешно изстреля своята рециклируема ракета „Фалкън 9“ , съобщава Ройтерс. Това е 17-ата по ред мисия с товари за Международната космическа станция от 2012 година, които ще бъдат доставени с капсулата „Драгън“.     След успешното извеждане на кораба в открития космос, ракетата „Фалкън 9“ успя да извърши безпроблемно планирано кацане на корабна платформа в Атлантическия океан край Кейп Канаверъл, щата Флорида.   Очаква се капсулата „Драгън“ да се скачи с орбиталния комплекс в понеделник, където ще достави оборудване и храни за екипажа.\r\nИзстрелването идва две седмици след неуспешния старт на пасажерската версия на космическия кораб „Драгън крю“, който експлодира по време на тест на двигателите. Товарната мисия до МКС обаче беше отлагана няколко пъти през изминалата седмица заради проблем със захранването на орбиталния комплекс, който беше своевременно отстранен, предаде БГНЕС.  ", "date": "2019.05.04", "title": "\"Спейс екс\" изстреля капсулата \"Драгън\" с товари за Международната космическа станция"}
{"url": "https://www.actualno.com/politics/cvetanov-v-gerb-sme-chestni-vseotdajni-i-zashtitavame-nacionalnija-interes-news_745726.html", "text": "  Цветан Цветанов посочи, че листата на ГЕРБ е с европейски профил, честност, всеотдайност и с хора, които са доказали, че защитават националните интереси. „В нея са хора, които ще защитават националните ни интереси в Европейския парламент, а това е изключително важно“, подчерта той пред \"Дарик\".     „Европа ни чува“, сигурност и стабилност са основните послания на ГЕРБ за евроизборите, допълни той. На въпрос защо в бюлетината пише „ГЕРБ“, а не „ГЕРБ – СДС“, Цветанов уточни, че такава е била договорката при сключване на споразумението между двете партии. „Смятам, че в момента всички организации по места осъществяват необходимия работен контакт и всички работят за листата, в която има представители и на СДС. „Обединени земеделци“ и ПП „Никола Петков“ нямат свои представители, но те също призоваха своите структури да работят“, обясни Цветанов. Той посочи, че подобен вариант за участие ГЕРБ е направила и в първите си европейски избори през 2007 г., когато също е имало листа, регистрирана на името на ГЕРБ, но в нея са били представители и на други формации.   „Основното ни послание и слоган е „Европа ни чува“ понеже имахме едно успешно европредседателство и един успешен европейски лидер в лицето на Бойко Борисов, който успя да посрещне всички лидери на ЕС в България на Срещата на върха. Като съпоставка има други срещи, които са правени в определени председателства, но не са присъствали всички лидери в подобен формат. А в София бяха всички“, подчерта Цветанов. Той заяви, че други важни послания, които отправя ГЕРБ за евроизборите, са сигурност и стабилност. „Защото сигурността е свързана с това, което направи и премиерът в разговорите си по време на Българското председателство, - да възстанови диалога между ЕК, Европейския съвет и президента Ердоган и Турция. Защото знаете колко бяха обтегнати отношенията“, подчерта Цветанов и посочи, че това е станало на срещата във Варна. „И в резултат на добрата конструктивна работа, която върши премиерът, от Турция за 2018 г. имаме почти нулев миграционен натиск. А Гърция за миналата година има увеличен миграционен натиск 34% съпоставено с 2017 г.“, каза още той.\r\nЦветанов посочи, че стабилността в момента е изключително ключова за България. „Затова всички, които казват, че могат да бъдат алтернатива, трябва да кажат какви политики ще правят. Всички 17 евродепутати, независимо от кое политическо семейство принадлежат, трябва да защитават националните интереси“, обясни той. Цветанов припомни, че темата с пакета „Мобилност“ е можело да бъде забравена, ако трима от българските евродепутати бяха присъствали в залата по време на гласуването.  ", "date": "2019.05.04", "title": "Цветанов: В ГЕРБ сме честни, всеотдайни и защитаваме националния интерес"}
{"url": "https://www.actualno.com/asia/palestinec-zagina-a-drugi-petirima-bjaha-raneni-pri-izraelskite-udari-sreshtu-ivicata-gaza-news_745749.html", "text": "  Палестинец загина, а други най-малко четирима души бяха ранени при израелските въздушни удари срещи Ивицата газа, съобщава АФП, цитирани от БГНЕС.     22-годишният Имад Насир беше идентифициран като жертвата в градчето Бейт Ханун в северната част на палестинския анклав.   БГНЕС припомня, че израелските удари бяха нанесени в отговор на най-малко 50 ракети, които са били изстреляни по Израел от Ивицата Газа в събота сутринта. Това съобщи израелската армия, цитирана от АФП. Голяма част от ракетите са били прихванати от отбранителната система „Железен купол“.\r\nВ отговор на нападението израелската армия е извършила два въздушни удара по цели в Газа. Ескалацията на напрежението беше предшествана от най-масовите протести в палестинския анклав от седмици.  ", "date": "2019.05.04", "title": "Палестинец загина, а други петирима бяха ранени при израелските удари срещу Ивицата Газа"}
{"url": "https://www.actualno.com/pleven/gosti-ot-11-pobratimeni-gradove-ochakva-pleven-za-praznika-si-news_745416.html", "text": "  Гости от 11 побратимени градове очаква Плевен за празника си на 15 май.     Поканите са изпратени в средата на април. В празничния ден ще бъде отбелязана и 55-ата годишнина от подписването на първия договор за дружба и сътрудничество между Плевен и Ростов на Дон. Част от концертната програма на сцената пред плевенския мавзолей „Св. Георги Победоносец“ ще бъде ростовският танцов ансамбъл „Донско сияние”. В Регионалния исторически музей пък ще бъдат открити фотоизложбата „Ростов днес“ и изложбата „55 години Плевен – Ростов на Дон”.   Програмата за празника на Плевен включва десетки културни събития – концерти, изложби, театрален спектакъл на открито, шествия, прояви, свързани с Нощта на музеите и галериите, и др.\r\nНа 10 май вечерта през централната част на града и на площад „Възраждане“ ще мине шествие на участниците в Третия национален студентски фестивал на медицинските университети, в който ще се представят студенти от над 40 държави. След това невероятното си майсторство ще покажат изпълнителите на Северняшкия ансамбъл „Иван Вълев“ и на пловдивския ансамбъл „Тракия“. В 22,00 ч. пред Мавзолея ще започне светлинно шоу по повод 45-ата годишнина от създаването на Медицинския университет в Плевен.  В концертната програма на празника плевенчани и гостите им ще видят и чуят още  група „Мери Бойс Бенд” – на 11 май от 20,30 ч., инструментален квартет Destiny – на 13 май по същото време, Рут Колева – на 14 май вечерта, Общинския хор „Гена Димитрова” и Вокална група „Арлекино” при читалище „Съгласие 1869” – на 15 май от 11,20 ч.\r\nВечерта на 15 май на сцената ще се качат младите рокаджии от „Taking Heed“. Те ще подгреят публиката за големия финал – концерта на група „Легендите“.", "date": "2019.05.04", "title": "Гости от 11 побратимени градове очаква Плевен за празника си"}
{"url": "https://www.actualno.com/asia/severna-koreja-izstrelja-njakolko-raketi-news_745671.html", "text": "  КНДР извърши днес изпитателно изстрелване на няколко ракети с малък обхват на действие от района на град Вонсан на източното крайбрежие. Това съобщи армията на Южна Корея, цитирана от БГНЕС.     Ракетите прелетели разстояние от 70 до 200 км по посока към Японско море. По-рано бе съобщено, че е изстреляна само една ракета.   Японското правителство заяви, че ракетите не били балистични и не са достигнали изключителната икономическа зона на страната.", "date": "2019.05.04", "title": "Северна Корея изстреля няколко ракети"}
{"url": "https://www.actualno.com/chronicles/margaret-tachyr-stava-pyrvata-jena-ministyr-predsedatel-na-obedinenoto-kralstvo-news_745642.html", "text": "  Маргарет Хилда Тачър или Баронеса Тачър от Кестевен (13 октомври 1925 – 8 април 2013) е британски политик и първата жена, изпълнявала функциите на министър-председател (премиер-министър) в Обединеното кралство – позиция, която тя заема от 4 май 1979 до 28 ноември 1990 г. Тя е лидер на Консервативната партия от 1975 г. до края на премиерството си. Още преди да дойде на власт, тя е наричана Желязната лейди в съветската пропаганда – прозвище, останало до днес. Член е на Ордена на жартиера и Ордена за заслуги.     По време на изборите през 1950 тя привлича медийно внимание като най-младата жена кандидат сред консерваторите в Дартфорд, който се счита за сигурно място за лейбъристите и макар че губи, с кампанията си намалява броя на подадените гласове за лейбъристите. Отново се кандидатира през 1951, но отново губи. Нейната дейност в Консервативната партия в Кент я среща с Денис Тачър, те се влюбват и се женят през декември 1951. Денис Тачър е богат бизнесмен и финансира жена си да следва право. Тя се квалифицира като съдебен адвокат през 1953 и през същата година се раждат децата ѝ – близнаците Карол и Марк. При връщането си на работа тя специализира в данъчните закони.\r\nТачър започва да търси сигурно място сред консерваторите и съвсем малко не ѝ достига, за да стане кандидат в Орпингтън през 1955 г. Следват още няколко отхвърляния, докато я изберат като кандидат във Финчли през април 1958. Тя лесно печели изборите през 1959 г. и заема мястото си в Камарата на общините. Нейната първа реч е в подкрепа на законопроект, който постановява заседанията на местните съвети да са публични.\r\nПреждевременно (през септември 1961) получава място на предната скамейка като парламентарен секретар в Министерството на пенсиите и националното осигуряване, като се задържа на поста до загубата на консерваторите на изборите през 1964 г. Когато сър Алек Дъглас-Хюм се оттегля, Тачър гласува за Едуард Хийт в изборите за лидер на консервативната партия и е наградена с работа като говорител за жилищното строителство и земята.  Тачър е една от малкото консерватори, членове на Парламента, които подкрепят законопроекта за оневиняване мъжкия хомосексуализъм, тя гласува в полза на принципа на законопроекта на Дейвид Стийл да легализира абортите. Обаче среща опозиция за отменянето на смъртното наказание. Отличава се като говорител на конференцията през 1966 г. със силна атака срещу данъчната политика на Лейбъристкото правителство, определя я като стъпки не само срещу социализма, но и към комунизма. Тачър печели място в кабинета в сянка като говорител за горивата през 1967 г., след това се издига до министър в сянка на транспорта и накрая на образованието преди изборите през 1970 г.\r\nСъс спечелването на общите избори през 1987 г. тя става първият министър-председател на Великобритания, който печели три пъти подред изборите от времето на лорд Ливърпул, управлявал между 1812 и 1827 г. Повечето местни вестници я подкрепят, с изключение на Дейли Мирър и Гардиън. В таблоидите става известна с фамилиарното „Маги“.\r\nПрез 80-те години на ХХ век Тачър започва да се занимава с политика в областта на екологията, която дотогава пренебрегва. През 1988 г. тя изнася реч, с която поставя проблеми като глобалната промяна на климата, озоновите дупки и киселинния дъжд. През 1990 тя открива центъра Хадли за прогнози за времето и за изследвания, които самата тя поръчва.    В Брюге през 1988 г. Тачър изнася реч, в която критикува предложенията от Европейската общност за федерална структура на Европа и за увеличаване на централизацията при вземането на решения. Въпреки че подкрепя членството на Великобритания в ЕС, Тачър вярва, че ролята на Европейската общност трябва да бъде ограничена до осигуряване на свободна търговия и ефективна конкуренция. Тя се страхува, че новите изисквания на Европейската общност ще провалят промените, които е предприела във Великобритания. Особено негодува срещу подготвяния Икономически и валутен съюз (Еврозоната).\r\nТачър започва да губи популярност през 1989 г., тъй като икономиката е в спад и страда от високи лихвени проценти, въведени, за да го спрат. Тя обвинява финансовия министър Найджъл Лоусън, който следва икономическа политика, подготвяща валутния съюз (влизането в еврозоната).", "date": "2019.05.04", "title": "Маргарет Тачър става първата жена министър-председател на Обединеното кралство"}
{"url": "https://www.actualno.com/society/prognoza-za-vremeto-4-maj-sybota-news_745652.html", "text": "  През нощта ще преобладава ясно време с минимални температури между 7° и 12°. Утре облачността от запад ще се увеличи, но само на отделни места в западните райони ще превали слаб дъжд. Вятърът от юг-югозапад ще се усили до умерен, на места в източните райони и временно силен. Ще е топло с максимални температури в Източна България до 27-28 градуса, а в останалата част от страната - между 20 и 25 градуса. Атмосферното налягане ще продължи да се понижава и днес ще бъде значително под средното за май. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ).     Над Черноморието ще бъде предимно слънчево. Ще духа слаб до умерен юг-югоизточен вятър. Максимални температури на въздуха: 18°-23°. Температурата на морската вода е 14°-15°. Вълнението на морето ще бъде около 2 бала, след обяд ще се усили.\r\nНад планините облачността ще се увеличи, повече над западните райони и Рило-Родопската област, където на отделни места ще превали. Ще духа умерен до силен юг-югозападен вятър. Максималната температура на височина 1200 метра ще бъде около 13°, на 2000 метра – около 7°.\r\nВ неделя с югозападния вятър ще остане сравнително топло, но облачността над по-голямата част от страната ще е значителна, ще бъде и с превалявания, по-съществени и придружени с гръмотевици в югозападните райони и Южните Родопи. Максималните температури ще са предимно между 20° и 25°, на места в Източна България, където ще продължи да духа умерен южен вятър и ще има повече слънчеви часове - до 27°-28°.  В понеделник вятърът ще се ориентира от северозапад и с него ще започне бързо и чувствително захлаждане, което до вечерта ще обхване Западна и Централна България. Там ще има и интензивни валежи, придружени с гръмотевични бури. Ще има и градушки.\r\nВъв вторник ще бъде доста ветровито и хладно, предимно облачно и с валежи. Със застудяването в западната половина от страната в районите с надморска височина над 900-1000 метра през нощта срещу вторник и във вторник ще вали сняг, в крайните западни райони границата на снега ще бъде и по-ниско.", "date": "2019.05.04", "title": "Прогноза за времето - 4 май (събота)"}
{"url": "https://www.actualno.com/europe/erdogan-v-evropa-ima-mir-blagodarenie-na-turcija-news_745656.html", "text": "  Европа е задължена на Турция заради подслоняването на четири милиона бежанци. Това подчерта държавният глава на страната Реджеп Тайип Ердоган, предава държавната информационна агенция Anadolu Agency.     \"Ако днес европейските страни живеят в мир, то това е благодарение на Турция и приемането в пределите на четири милиона бежанци\", заяви Ердоган от конгресния център в Истанбул, където присъства на събитие, посветено на иновациите.   Турция е , които се опитват да достигнат Европа, особено след 2011 г., когато започна Сирийската гражданска война.\r\nПодчертавайки, че Турция не е в състояние да намери достатъчна подкрепа в усилията си за възстановяване на сирийската сигурност, Ердоган отбеляза, че Анкара няма да позволи заплахата срещу нея, произтичаща от разкъсваната от конфликта близкоизточна република, да остане и за в бъдеще.  Той подчерта, че страната му ще продължи борбата си, докато цяла Сирия не бъде предадена на истинските й притежатели – гражданите й. \"Всички и политически ходове срещу независимостта на страната ни са обречени на провал\", предупреди турският президент.", "date": "2019.05.04", "title": "Ердоган: В Европа има мир благодарение на Турция"}
{"url": "https://www.actualno.com/celebrate/na-svetla-sybota-se-pochita-sv-joan-krystitel-news_745643.html", "text": "  На шестия ден от Светлата седмица след Великден православните християни отбелязват Светла събота.     По църковния календар се почита св. Йоан Кръстител. Св. Йоан Кръстител, известен и като Св. Йоан Предтеча, е братовчед и предшественик на Иисус Христос. Според Евангелието именно Йоан предсказва идването на месията (на Христа). Това обяснява и почитта, която му се отдава в Светлата седмица след Великден.   Тъй като съботният ден е посветен на мъртвите, хората раздават просфорки и червени яйца в памет на наскоро починали свои близки.\r\nПървата седмица след Великден е наречена Светла седмица, защото възкресението на Иисус Христос донася просветление и надежда за вечен живот на всички човеци. Седмицата завършва с Томина неделя, по името на св. ап. Тома, който единствен от дванайсетте апостоли на Исус не повярвал на Христовото възкресение.  ", "date": "2019.05.04", "title": "На Светла събота се почита св. Йоан Кръстител"}
{"url": "https://www.actualno.com/crime/vryshtat-vetko-arabadjiev-pod-konvoj-ot-ispanija-news_745670.html", "text": "  Бизнесменът Ветко Арабаджиев, който беше задържан край Барселона, ще бъде върнат днес, предаде БГНЕС     Ветко Арабаджиев ще бъде екстрадиран с късен полет на 4 срещу 5 май, съпругата му Маринела засега остава в Испания. Производството срещу нея все още не е приключило. Съответният съд в Испания е поискал допълнителна информация за Маринела.\r\nБизнесменът е обвинен като лидер на престъпна група за данъчни престъпления и пране на пари. По делото е обвинен и малкият му син Вълчо, който неотдавна излезе от ареста срещу половин милион лева гаранция.\r\n„Няма да се бавим, имаме интерес да представим максимално бързо обвиняемия пред съда, за да прецени дали да бъде задържан под стража“, заяви в петък заместник-главният прокурор Иван Гешев.     Веднага щом пристигне в София Арабаджиев ще бъде задържан за 72 часа, а след това обвинението ще настоява за постоянен арест на бизнесмена пред Специализирания съд.\r\nИван Гешев разкри, че семейство Арабаджиеви имат и втора издадена европейска заповед за арест с още обвинения.\r\nСемейство Арабаджиеви бяха задържани през март в Испания, в градчето Кабрера де Мар край Барселона в къща на Георги Семерджиев. Съдът запорира тяхното имущество. Съдебни заповеди за запор са издадени за 12 банкови сметки на Ветко и Маринела Арабаджиеви в различни трезори, дялове в 7 търговски дружества, имоти в Пловдив, София и с. Свежен.    В официалните регистри Ветко Арабаджиев не фигурира като собственик на недвижим имот, както и на моторно превозно средство. Като физическо лице Маринела Арабаджиева също не притежава автомобил.", "date": "2019.05.04", "title": "Връщат Ветко Арабаджиев под конвой от Испания "}
{"url": "https://www.actualno.com/america/venecuelskite-universiteti-se-vdigat-na-stachki-news_745655.html", "text": "  Служителите във висшите учебни заведения на Венецуела ще започнат масови стачки, за да постигнат политически и икономически промени в страната. Това съобщи ръководителката на Федерацията на асоциациите на преподавателите от университетите на южноамериканската държава Лурдес Рамирес.     „От следващата седмица ще започнем постепенно да спираме работа”, цитира я радио Union Radio. Първата стачка, която ще продължи 24 часа, ще бъде на 9 май. Втората, планирана за средата на месеца, ще продължи два дни.   „Ще увеличаваме тяхната продължителност, докато ни чуят”, каза Рамирес, предаде БГНЕС.", "date": "2019.05.04", "title": "Венецуелските университети се вдигат на стачки "}
{"url": "https://www.actualno.com/education/nova-sistema-ot-uprajnenija-i-ocenki-za-uchenicite-po-fizichesko-news_745654.html", "text": "  Въвежда се нова система за оценяване по физическо възпитание в училище. Използваните в момента тестове за измерване на физическите качества на учениците “Бягане на 300 м” за момичета, “Бягане на 600 м” за момчета, “Изправяне от тилен лег (коремни преси)” за момичета, тестовете за пъргавина и за двата пола няма да се включат в нея.     5 нови теста ще оценяват физическата дееспособност на учениците от 1-и до 12-и клас по учебния предмет “Физическо възпитание и спорт”, съобщават от Министерството на образованието и науката, цитирани от „24 часа”. Сегашните методики са били въведени през 1992 г. и 1995 г.   Новата осъвременена система включва тестове, нормативи, оценъчна скала, методика за измерване и оценяване на физическите качества и електронни таблици за автоматично изчисляване на оценките по отделните тестове и на общата оценка.\r\nРазработена е от Националната спортна академия (НСА) след изследване, проведено сред 9050 ученици на възраст от 6 до 18 г. в 27 средни училища в 22 града. Извадката е направена по предложение на Центъра за оценяване в предучилищното и училищното образование и със съдействие на учители, директори и експерти в системата на училищното образование.  За оценка на основните физически качества учениците ще изпълняват 5 контролни упражнения (тестове) - за бързина, взривна сила на долните и горните крайниците и торса, издръжливост и ловкост, обясняват от МОН. Тестовете са: бягане на 30 м, скок на дължина от място, хвърляне на плътна топка с две ръце над глава, бягане на 200 м и тест за ловкост.\r\nСистемата за оценката на резултатите от отделните тестове е изработена в зависимост от пола и възрастта на децата. Отчитат се навършените години към датата на провеждане на тестовете в началото на учебната година (месец октомври). Възрастовият диапазон на нормативната база е от 6 до 18 години включително.   Окончателната оценка на физическата дееспособност се изчислява само при наличие на оценки по всичките 5 теста. В системата не са включени тестове и нормативи за учениците със специални образователни потребности. Няма да се оценяват и тези ученици, които са освободени дълготрайно от часовете по физическо.    ", "date": "2019.05.04", "title": "Нова система от упражнения и оценки за учениците по физическо"}
{"url": "https://www.actualno.com/america/sasht-i-rusija-pred-pregovori-za-vseobhvaten-jadren-dogovor-news_745653.html", "text": "  Доналд Тръмп съобщи, че скоро Москва и Вашингтон ще започнат преговори за ядрено споразумение. По думите му по-късно към обсъждането на въпроса ще се присъедини Китай и преговорите ще станат тристранни.     Тръмп изрази надежда, че в крайна сметка страните ще успеят да изработят условията за всеобхватно ядрено споразумение.   По-рано телевизия Си ен ен съобщи, че Тръмп преговарял с министерствата в САЩ за изработването на ново ядрено споразумение с Русия и Китай. Според телевизията договорът трябва да регулира използването на всички видове оръжия, предаде БГНЕС.\r\nПо  думите на говорителката на Белия дом Сара Сандърс възможността за изработването на ядрено споразумение била обсъдена днес в телефонния разговор между Тръмп и  Путин по инициатива на САЩ.  В Кремъл приветстваха плановете на Тръмп да подпише договора. В руското Министерство на външните работи изразиха готовност да се обсъди ядрен договор.\r\nНо както отбеляза кремълският говорител Дмитрий Песков, необходимо е американската страна да представи подробности за тази идея.   ", "date": "2019.05.04", "title": "САЩ и Русия пред преговори за всеобхватен ядрен договор "}
{"url": "https://www.actualno.com/curious/4-te-zodii-koito-vlastvat-nad-drugite-news_745113.html", "text": "        Най-големите манипулатори и генерали в зодиака. Тяхната дума е закон. Всичко, което кажат или направят, е правилно. Няма кой да успее да ги убеди, че понякога може и да грешат. В любовта са изключително властни и не дават на партньора си глас за нищо. Вярват, че те са тези, които правят връзката успешна и точно под тяхно командване всичко ще бъде наред. Изключително трудно е да ги накараш да направят нещо, което не искат, макар и да е за тяхно добро. Ако някога си имате работа с Телец, упражнете козируването си и да  непрекъснато да повтаряте \"Да, скъпа\" или \"Да, скъпи\". Тяхната властност няма край. Ще контролират всяка част от живота ви.    Лъовете са си хищниците на зодиака. При тях не можеш да правиш друго, освен да им се подчиняваш. Вярват, че думата им е закон и за царе на всички останали. Споровете с тях винаги завършват с караници и никога с разбирателство. Те контролират живота на всички около себе си. Понякога им дават тон в живота, казват им кое е правилно и кое не. И някак си успяват силно да влияят на другите. Имат чар, който им помага в процеса за надмощие. Обичат да става тяхното и не приемат \"не\" за отговор. Ако някой случайно дръзне да не им се подчини, просто изчезва от кръга им с приятели. В любовта са много ревниви и пазят половинката си по най-лошия начин - като я ревнуват до полуда и следят изкъсо какво правят и къде ходят. Стрелците са изключително манипулативни зодии, макар и често да остават в сянка от това описание. Ловки са, знаят как да се крият и да не правят нещата твърде очевидно. Прицелват с внимателно и никога не бързат с изстрелите. Когато кажат нещо и някой не го приеме, не раагират. Ще направят така, че с времето да постигнат своето, без другия да се усети. В любовта са много властни и искат да контролират всяка част от живота на половинката си. Ако нещо не им харесва, искат веднага да го променят. Не смятат, че винаги са прави, но желанието винаги да казват кое как ще се случи, е по-силно от всичко друго.   Изключително властни зодии, които никак не подхождат с финес. Те крещят, викат, заповядват и не понасят някой да им противоречи. Погледът им винаги е строг и знаят към кого какъв подход да приложат. Обичат приятелите им да ги боготворят, така че когато чуят, че някой техен приятел се сближава с друг човек, стават излючително ревностни. Ще направят всичко, за да отстранят противника и да запазят цялото внимание за себе си. В любовта действат по подобен начин. Единствената разлика е, че никога не се чувстват уязвими, защото контролират добре ситуацията. Имат навика да се ровят в личните вещи на партньора си, само и само да видят дали имат повод за притеснения. Контролират връзката си от първия до последния ден.", "date": "2019.05.04", "title": "4-те зодии, които властват над другите   "}
