{"url": "https://www.actualno.com/society/novinite-naj-vajnoto-za-denja-23-noemvri-news_1409121.html", "text": "      Редакционният екип на представя вечерния информационен бюлетин, посветен на новинарските акценти, от днешния 23 ноември, събота.       Концесионерът на плажа в Созопол е нарушил уведомлението за изграждане на пясъчна дига и предстои да бъде глобен, а дигата да бъде съборена. Това това заяви министърът на туризма Николина Ангелкова.\r\nЗа предаването \"Тази събота\" по bTV тя обясни, че предстои концесионерът да бъде глобен с неустойка от 6900 лв. Освен това Ангелкова беше категорична, че е изземан неправомерно пясък от ивицата, което е нарушение.   Какво ви говори името Дафне Галиция? Да, става дума за малтийската журналистка, убита по жесток и показен начин, сякаш за назидание на всички нейни колеги, които се ровят \"където не им е работата\".\r\nДафне Каруана Галиция разследваше корупция по високите етажи на властта в родната си Малта, но тя бе и майка и съпруга, чиято дейност и съдба разтърси мнозина, както на острова, така и по целия свят. С разкритията си Галиция се изправи сама срещу могъщи фигури в местния политически и бизнес елит, разкри част от незаконните им схеми и това ѝ струва живота.     Сърбия от истинския \"троянски кон\" на Русия на Балканите се превръща в един много агресивен проводник на руските интереси в региона. Това коментира пред БНР експертът по международни отношения и бивш зам.-министър на външните работи Милен Керемедчиев по повод избухналия шпионски скандал. Според него сътрудничеството между Белград и Москва преминава от военно ниво в сферата на разузнаването и се задълбочава. Премиерът Бойко Борисов ще бъде придружен по време на визитата си в САЩ в началото на следващата седмица от вицепремиерите Красимир Каракачанов, който е и министър на отбраната, и Томислав Дончев, както и от министрите на финансите и икономиката Владислав Горанов и Емил Караниколов, съобщиха от правителствената пресслужба.    За източването на язовир \"Студена\" е виновен министърът на околната среда и водите, защото язовирът се източва с месечен график, който той утвърждава по заявка на ВиК-Перник, смята Асен Личев, бивш директор на дирекция \"Управление на водите\" в МОСВ.\r\nСъгласно Закона на водите за предоставяне на питейна вода в населените места е отговорен министърът на регионалното благоустройство, а водопреносната мрежа е собственост на общините, каза пред bTV Личев. Британското правителство не отговори в определения краен срок, до полунощ – на писмото от Европейската комисия във връзка с това, че още не е номинирало кандидат за еврокомисар. Това обявиха от ЕК, цитирани от bTV. В столицата на царете Санкт Петербург, Олег Соколов - професор историк и специалист по Наполеон - уби и разчлени младата си любовница, преди да се опита да се самоубие. Тази новина ще го запише в историята, разказват руските медии, цитирани от БГНЕС. Развитието на световната енергетика е пряко свързано с политическите решения. Когато стане дума за енергийна политика, непременно трябва да анализираме какво се случва в Китай. Китайската икономика е една от най-енергийно интензивните в целия свят. И няма как да е по друг начин след като в продължение на няколко десетилетия страната регистрира устойчив икономически растеж, съчетан със сериозен ръст на индустриалния капацитет и демографските характеристики. Това пише в специален анализ за икономистът Борислав Боев. Ситуацията с бежанците на гръцките острови е трагична, може би по-лоша от най-лошата в света и хората са загубили дори надежда и потребност да живеят. Това казва Христос Христу, международен директор на неправителствената организация \"Лекари без граници\" (МСФ), цитиран от агенция МИА.\r\n\"Ситуацията на островите е трагична и причината, която я прави още по-трагична, са не само лошите, бих казал, нечовешки условия, в които живеят, не само многобройните нови препятствия, които се появяват пред тях по отношение на достъпа до здравни услуги, процеса на убежище, нито дори ежедневните условия на живот. Това, което прави ситуацията още по-лоша, е тяхното психично здраве, което е достигнало своя предел. Сравнявайки го с други части на света, бих казал, че може да е по-лошо от най-лошите места в света, защото виждам празни погледи у деца и възрастни, които са загубили дори надеждата и потребността да живеят\", казва международният директор на \"Лекари без граници\". ", "date": "2019.11.23", "title": "Новините: Най-важното за деня, 23 ноември"}
{"url": "https://www.actualno.com/haskovo/tehnicheska-povreda-zatvori-granicata-s-gyrcija-news_1409070.html", "text": "      От 12.30 ч. на ГКПП \"Ивайловград - Кипринус\" временно е преустановено пропускането на МПС в двете посоки поради технически проблем в системата на гръцките власти, съобщиха от ГД \"Гранична полиция\".      На границата с Румъния трафикът е интензивен на ГКПП \"Силистра\" на изход за товарни автомобили. Поради лоши метеорологични условия ферибота на ГКПП \"Сомовит - Никопол\" не работи.   На границата с Република Турция на ГКПП \"Капитан Андреево\" и ГКПП \"Лесово\" трафикът е силно интензивен на изход за товарни автомобили.\r\nНа границата с Република Гърция на ГКПП \"Кулата\" трафикът е интензивен на вход за товарни автомобили. Поради извършване на ремонтни работи на пропускателния пункт е възможно да има промени в организацията на движението на товарните автомобили. Трасетата ще се ремонтират поетапно, без да се спира преминаването на превозни средства.  На българо-сръбската и на границата със Северна Македония трафикът е нормален на всички гранични контролно-пропускателни пунктове.\r\nНа 24 ноември 2019 г. за времето от 9 до 13 ч. на ГКПП \"Кардам - Негру вода\" ще бъде спряно електрозахранването и преустановено извършването на гранични проверки поради извършване на ремонтни дейности. Препоръчва се използване на алтернативни маршрути. ", "date": "2019.11.23", "title": "Техническа повреда затвори границата с Гърция"}
{"url": "https://www.actualno.com/balkani/pendarovski-ako-ne-bjah-prezident-shtjah-da-se-izselja-ot-makedonija-news_1409052.html", "text": "      Президентът на Северна Македония Стево Пендаровски заяви, че ако не е президент, би се изселил от държавата си, защото \"никой не е луд да пилее живота си, когато с години трябва да се преговаря по главите (от преговорите с ЕС), а средната заплата в страната е 400 евро\", предаде агенция \"Бета\".      Говорейки на Регионален форум на младите лидери в сръбския град Нови Сад, Пендаровски каза, че ситуацията в региона няма да бъде много по-различна и след две години, когато \"ще бъдем напълно зависими от концепцията на Европейския съюз\".   Той подчерта, че държавите могат да просперират само ако използват собствените си ресурси. В регионалния форум в Нови Сад участват и президентите на Сърбия и Словения Александър Вучич и Борут Пахор.\r\nКоментирайки инициативата за \"мини Шенген\" за свободно движение в Западните Балкани, Пендаровски каза, че ако държавите от региона се опитат да направят \"малък ЕС\", ще имат шанса да накарат младите хора да останат в страните си и да трансформират обществото, и то \"истински, а не бюрократично\".  Словенският президент Борут Пахор подкрепи идеята за \"мини Шенген\" в Западните Балкани като \"нова и смела инициатива\", която не е замяна на разширяването на ЕС, но може да допринесе за сътрудничеството и просперитета в региона, предаде агенция \"Танюг\".\r\nПахор каза, че идва в Сърбия като приятел на Западните Балкани и привърженик на разширяването на ЕС, както и на инициативата за \"мини Шенген\", предвиждаща премахване на търговските бариери между Сърбия, Северна Македония и Албания.   Словенският президент оцени, че идеята представлява и развитие на европейските ценности като доверие и съвместен живот и сътрудничество.    Пахор припомни, че и преди е предлагал Западните Балкани сами да засилят регионалното си сътрудничество в контекста на разширяването на ЕС страните от.\r\nТой подчерта също, че инициативата \"мини Шенген\" е много важна за младите хора в региона, тъй като ще направи техните страни по-привлекателни за живот и работа. ", "date": "2019.11.23", "title": "Пендаровски: Ако не бях президент, щях да се изселя от Македония"}
{"url": "https://www.actualno.com/balkani/sasht-ne-odobrjavat-namesata-na-rusija-v-syrbija-news_1409047.html", "text": "      САЩ изразиха загриженост относно руската намеса в Сърбия и изразиха подкрепа за Белград при разследване на , в която участват руският разузнавач Георги Клебан и пенсиониран член на армията на Сърбия.      \"Загрижени сме за съобщенията за неправомерна руска намеса в Сърбия. Съединените щати подкрепят усилията на Сърбия за разследване на инцидента и настоятелно призовават правителството да поеме отговорност за тези незаконни дейности в съответствие с принципа на правовата държава\", се казва в изявление на Държавния департамент на САЩ.   В изявлението се казва, че Русия се опитва да дестабилизира Европа чрез военен натиск, злонамерена кибердейност и злокачествено влияние в много страни, които са съюзници, партньори и приятели на Америка.\r\n\"С руското правителство бяхме ясни на най-високи нива: Трябва да спрете дестабилизиращите си дейности по света\", се казва в изявлението.   ", "date": "2019.11.23", "title": "САЩ не одобряват намесата на Русия в Сърбия"}
{"url": "https://www.actualno.com/america/rusija-obvini-sasht-za-krizata-v-bolivija-news_1409036.html", "text": "      Директорът на руското външно разузнаване Сергей Наришкин обяви, че властите на САЩ са замесени в , които доведоха до смяна на властта и политическа криза в Боливия, съобщават руските медии.      \"Да, те участват\", отговори той на въпрос дали е възможно да се говори за някакво участие на САЩ в кризата в Боливия.   Освен това той изразил увереност, че нямало да бъде разрешено скоро.\r\nПо думите му американските власти се нуждаели от тази криза, за да \"изместят политическия вектор\" на Боливия, т.е. .  Изявлението на Наришкин идва на фона на нарастващото напрежение в Ла Пас, след като временно изпълняващият длъжността министър на вътрешните работи Артуро Мурило обяви, че ще започне наказателно разследване срещу заради предполагаемото подбуждане на протестите от негова страна.\r\nПо-рано Моралес настоя, че САЩ в латиноамериканската страна. Моралес .    ", "date": "2019.11.23", "title": "Русия обвини САЩ за кризата в Боливия"}
{"url": "https://www.actualno.com/pernik/neno-dimov-li-e-vinoven-za-iztochvaneto-na-jazovir-studena-news_1409066.html", "text": "      За източването на язовир \"Студена\" е виновен министърът на околната среда и водите, защото язовирът се източва с месечен график, който той утвърждава по заявка на ВиК-Перник, смята Асен Личев, бивш директор на дирекция \"Управление на водите\" в МОСВ.      Съгласно Закона на водите за предоставяне на питейна вода в населените места е отговорен министърът на регионалното благоустройство, а водопреносната мрежа е собственост на общините, каза пред bTV Личев.   Намаляващото количество вода в язовира предизвика и скандал, доведе до .\r\nТърсенето на засега е неуспешно.  \"Има връзка между магистралите и режима на водата. Унищоженията на естествения язовир на река Вит отложенията – валуни, чакъл, пясък на коритото, които задържат водата, когато вали дъжд. А тази вода отива към Плевен, който сега е изправен пред режим на водата\", обясни Личев.\r\n\"2016 г. се направи изменени на закона за водите, където категорично се забрани добивът на инертни материали от речните русла на територията на страната, с изключение на добива на инертни материали от река Дунав. Това и в момента е забранено.   Областните управители трябваше да организират почистване на руслата на реките, но без да се нарушава руслото на реката и терасите\", категоричен е бившият шеф на дирекция \"Управление на водите\" в МОСВ.     ", "date": "2019.11.23", "title": "Нено Димов ли е виновен за източването на язовир \"Студена\"?"}
{"url": "https://www.actualno.com/curious/dneven-horoskop-za-24-noemvri-news_1409076.html", "text": "             Тази неделя не се колебайте да сте по-добри от обикновено. Ако се замислите - няма какво да губите. Може само да спечелите. Тази неделя не оставяйте на другите да вземат решения вместо вас. Имате много възможности да покажете и докажете правотата си.   Днес не отлагайте нещата, които сте решили да свършите. по-късно ще съжалявате, че сте загубили времето си, а скоро няма да имате възможност да ги довършите.     Тази неделя се пазете от тъжни мисли. Сега няма място за тях. Под цялото това слънце е просто грехота да не се посветите на положителни желания за бъдещето. През този ден не бързайте да обяснявате на хората това, което не разбират. Оставете им малко време за размисъл и само в краен случай подсказвайте. Това е ден за битки и за победи, но като използвайте само мирни средства. Блага дума и усмивка ще ви свършат работа повече от всички оръжия- не го забравяйте.   Сега не е момент за разточителство. Скоро може да излезе възможност да заминете на приятно място. Тогава ще имате нужда от повече средства. Пестете! Сега не е ден за откровения. Изиграйте картите си, както на вас ви харесва. Сметки ще разчиствате после и то само ако има неуредени. Това е ден, в който трябва да се раздадете за хората, които обичате. Не правете сметки. Много често те излизат криви. Просто действайте от сърце.    През този ден е много важно да сте себе си. Само това си заслужава. Обстоятелствата са различни, но ние сме такива, каквито сме и само това има значение. Тази неделя бъдете не пренебрегвайте идеите си. Те не случайно се появяват. Ако не може да ги въплътите в действия ги превърнете в изкуство. Вие знаете как. Тази неделя може да бъдете доволни от себе си. Заемете се с дейност, която ще обогати знанията и уменията ви. Очакват ви открития. ", "date": "2019.11.23", "title": "Дневен хороскоп за 24 ноември "}
{"url": "https://www.actualno.com/asia/pirati-se-predadoha-i-otrekoha-ot-prestypnija-jivot-news_1409077.html", "text": "      Близо 100 пирати се предадоха на полицията на официална церемония в Югоизточен Бангладеш, обещавайки да прекратят живота на океански крадци за по-тих живот на брега.      Властите съобщиха, че 96-те пирати са предали и около 155 самоделни пушки, 300 патрона и машини за изработка на оръжия и боеприпаси в град Махешхали - церемония, наблюдавана от хиляди местни жители, съобщава AFP.   \"Дадохме по 50 000 таки (590 долара) на всеки като част от сделката за реабилитиране, за да започнат нов живот\", каза шефът на местната полиция Масуд Хосеин.\r\nПиратите са обвинени в тероризъм във водите край югоизточния бряг и в убийства, изнасилвания, отвличания, похищения и кражби, заяви полицейски служител.  Не им е предоставена амнистия за техните престъпления, но доброволното им предаване ще повлияе благоприятно във всеки процес, добави той.\r\nПиратите споделиха, че им е писнало да живеят \"на педал\" и искат да се отдадат на по-тих живот.   \"Надявам се, че никога няма да се върнете към старото занимание и да запомните клетвата, която положихте днес\", каза министърът на вътрешните работи Асадузаман Хан пред пиратите.    \"Бог прощава, нещата ще се оправят\", каза Мохамед Ишак, рибар, свидетел на церемонията. \"Те редовно ни отвличаха, често ни отнемаха улова и ни биеха без причина\". ", "date": "2019.11.23", "title": "Пирати се предадоха и отрекоха от престъпния живот"}
{"url": "https://www.actualno.com/europe/kola-pregazi-i-ubi-10-godishno-bylgarche-v-kipyr-news_1409078.html", "text": "      Кола е прегазила 10-годишно българско момиче в Кипър. Инцидентът е станал на пешеходна пътека, съобщава Нова телевизия.      Tрагедията се е разиграла в град Пафос в петък следобед, когато момичето пресичало на зебра на връщане от училище. То е било блъснато пред очите на дядо си.\r\nДетето е било откарано в болница, където по-късно е починало.   Зад волана на леката кола е била 70-годишна жена, която е изпаднала в шоково състояние след инцидента.  Според кипърски медии министърът на образованието на Кипър Хамбяурис е отишъл още вчера в училището на детето, за да изкаже съболезнования на 8- годишното братче на загиналото момиченце.\r\nРазследват се причините, довели до трагедията.\r\nПочиналото дете е родено в Кипър в българско семейство, което от години живее на острова.     ", "date": "2019.11.23", "title": "Кола прегази и уби 10-годишно българче в Кипър"}
{"url": "https://www.actualno.com/politics/borisov-otiva-pri-trymp-s-dvama-vicepremieri-i-trima-ministri-news_1409033.html", "text": "      Премиерът Бойко Борисов ще бъде придружен по време на визитата си в САЩ в началото на следващата седмица от вицепремиерите Красимир Каракачанов, който е и министър на отбраната, и Томислав Дончев, както и от министрите на финансите и икономиката Владислав Горанов и Емил Караниколов, съобщиха от правителствената пресслужба.      В понеделник, 25 ноември във Вашингтон. Двамата ще обсъдят стратегическото партньорство между двете страни и развитието на двустранното сътрудничество, отбелязвайки , които съществуват между България и САЩ, се казва в съобщението.   Допълва се, че акцент ще бъде поставен върху начините за засилване на общите за двете страни интереси в областта на сигурността в контекста на северноатлантическото партньорство, върху , както и върху други актуални теми.   Днес бившият посланик на САЩ в София Джеймс Пардю отбелязва в свой коментар за вестник The Hill, че свободата на медиите едва ли ще е във фокуса на разговорите им, тъй като и двамата имат склонност да задушават истината.\r\nПо повод визитата, по-рано през седмицата новият първи дипломат на САЩ в България Херо Мустафа пък коментира, че поканата от Тръмп . Тя допълни, че двустранните отношения .   По време на визитата си в САЩ премиерът Бойко Борисов ще участва в церемония по поднасяне на венец на Мемориала на незнайния воин в Националния гробищен парк \"Арлингтън\".    Във Вашингтон българският премиер ще се срещне с президента на Международния републикански институт Даниел Туининг и с вицепрезидента на Националния демократически институт Шари Браян. Борисов ще проведе и среща с представители на американския бизнес в сградата на Американската търговско-промишлена палата. ", "date": "2019.11.23", "title": "Борисов отива при Тръмп с двама вицепремиери и трима министри"}
{"url": "https://www.actualno.com/business/3-mlrd-lv-zagubila-dyrjavata-zaradi-shmekerii-sys-softuera-v-magazinite-news_1409105.html", "text": "      Милиарди са загубите за бюджета през последните 10 години от манипулиране на софтуера за управление на продажбите в търговските обекти. Това обяви във Варна говорителят на Националната агенция по приходите Росен Бъчваров, цитиран от БНР.      Експерти на НАП разясняват на производители и ползватели на софтуери привеждането на дейността на търговците в съотвествие с новата наредба за касовите апарати.   \"Проблемът е, че софтуерът е използван, както за улеснение на бизнеса, така и за неплащане на данъци. Това води до средногодишни загуби от порядъка на 300 млн. лв. за година в продължение на 10 години, което в общи линии е една сума от 3 млрд. за последните 10 години, която всъщност не е била получена от българското общество.\r\nТова, което НАП казва е: време е софтуерът да спре да може да прави подобни манипулации и идеята е с възможно най-малка адмистративна намеса това да се случи\", обясни Росен Бъчваров.   ", "date": "2019.11.23", "title": "3 млрд. лв загубила държавата заради шмекерии със софтуера в магазините"}
{"url": "https://www.actualno.com/politics/karajancheva-podkrepi-izbora-na-valeri-simeonov-news_1409061.html", "text": "      Председателят на Народното събрание Цвета Караянчева застана зад .      Пред журналисти в Златоград Караянчева коментира по този повод на майките на деца с увреждания и на лидера на НФСБ и бивш вицепремиер.   \"По правилник . Г-н Валери Симеонов е един от ръководителите на един от коалиционните партньори, така че няма нищо чудно в това. За думите си като вицепремиер той понесе своя кръст, подаде оставка\", заяви Караянчева, цитирана от БНР.\r\n\"Той е избран като народен представител и мисля, че няма нищо лошо в това неговата парламентарна група да го предложи на този пост.  Не знам какво влагат протестиращите в личността на г-н Валери Симеонов. За мен той приключи с предния период и като народен представител има право да бъде избран\", продължи председателят на Народното събрание.\r\nЛидерът на НФСБ получи подкрепа от коалиционния си партньор и лидер на ВМРО Красимир Каракачанов, който попита защо точно майките на деца с увреждания и \"колко пъти искат да му отрежат главата\".   Самият Валери Симеонов определи като политически, укорявайки ги, че се месят в .     ", "date": "2019.11.23", "title": "Караянчева подкрепи избора на Валери Симеонов"}
{"url": "https://www.actualno.com/kustendil/svinskoto-v-dupnica-stigna-15-lv-zaradi-chumata-news_1409111.html", "text": "      Драстично високи са цените на свинското месо на пазара в Дупница, заради африканската чума по свинете, коментират фермери, цитирани от БНР.      Цената на свинското на кооперативния пазар е направо непосилна - килограм сланина например е 8 лева, домашно приготвена спържа - 12 лева за 800 грама, свинското месо е над 15 лева за килограм.   Фермер от дупнишкото с. Дяково купил 3 прасета за гледане по около 30-килограмови всяко за по 320 лева едното. Вече ги регистрирал каквото е изискването за гледане на прасета за угояване за след 1 януари догодина.\r\nКюстендилският регион до тази седмица остана чист откъм африканска чума, но вече има два случая на положителна проба на убити диви свине.  В района има около 2000 домашни прасета, които ще бъдат заклани от стопаните им в 7-дневен срок, още повече, че и сезонът за свинекол вече е настъпил, бе казано на последното извънредно заседание на областната епизоотична комисия, свикана от областния управител Виктор Янев.  ", "date": "2019.11.23", "title": "Свинското в Дупница стигна 15 лв. заради чумата"}
{"url": "https://www.actualno.com/europe/da-byde-brexit-london-umishleno-izpusna-sroka-da-predloji-evrokomisar-news_1409114.html", "text": "      Британското правителство не отговори в определения краен срок, до полунощ – на писмото от Европейската комисия във връзка с това, че още . Това обявиха от ЕК, цитирани от bTV.      На 14 ноември с мотива, че като не излъчва кандидат, нарушава задълженията си към Съюза.\r\nОтказът на Лондон да предложи свой кандидат отлага встъпването в длъжност на новата Комисия под председателството на Урсула фон дер Лайен.    , призовавайки го да назначи комисар.  Новият председател на ЕК се надяваше да оглави 28-членния екип от висши служители на всяка от страните-членки на ЕС навреме, за да може нейната комисия да встъпи в длъжност на 1 декември.\r\nБританският премиер Борис Джонсън отказва да излъчи еврокомисар с аргумента, че страната му напуска ЕС и че на 12 декември британците ще гласуват на парламентарни избори.     ", "date": "2019.11.23", "title": "Да бъде Brexit: Лондон умишлено изпусна срока да предложи еврокомисар"}
{"url": "https://www.actualno.com/balkani/vuchich-ne-se-plashi-ot-sreshtata-putin-syvestta-mu-e-chista-news_1409117.html", "text": "      Сръбският президент Александър Вучич заяви, че не вижда никаква причина срещата му с руския президент Владимир Путин на 4 декември в Сочи да не премине добре и ако са нужни някакви разяснения, той не бяга от тях, предаде \"Танюг\".      \" . Съвестта ми е чиста като сълза\", каза Вучич, отговаряйки на журналистически въпрос какво очаква от срещата с Путин и дали ще говорят за .   Вучич изтъкна, че е президент на Сърбия и от него се очаква да защитава интересите й, което ще прави винаги.\r\nПо-рано тази седмица Вучич нареди на военното разузнаване да разследва възможна шпионска афера във връзка с публикуван на 17 ноември в YouTube видеозапис, на който се предполага, че служител на руското разузнаване дава пари на представител на сръбските сили за сигурност.  Сръбският президент ще отиде в Сочи там с голяма и сериозна делегация, защото срещата с руския президент е много важна. Той добави, че смята Путин за голям приятел на Сърбия.\r\nВучич подчерта, че Русия може да се гордее с приятелството си със Сърбия, като припомни, че Сърбия е единствената страна, която не въведе санкции срещу Москва и в нито един международен форум не е гласувала против интересите на Русия.    ", "date": "2019.11.23", "title": "Вучич не се плаши от срещата Путин, съвестта му е чиста"}
{"url": "https://www.actualno.com/europe/prestyplenie-i-nakazanie-v-xxi-vek-v-centyra-na-sankt-peterburg-video-news_1408962.html", "text": "      В столицата на царете Санкт Петербург, Олег Соколов - професор историк и специалист по Наполеон - уби и разчлени младата си любовница, преди да се опита да се самоубие. Тази новина ще го запише в историята, разказват руските медии, цитирани от БГНЕС.      Няма речи. Само сълзи. Церемонията се състоя в църквата \"Света Троица\" - твърде малка, за да побере стотиците хора, дошли да изкажат последна почит на Анастасия Йешченко, убита седмица по-рано.\r\nОбикновено според православния обред ковчегът остава отворен в църквата. Свещеникът опява тялото на починалия, а роднините полагат цветя. Този път ковчегът остана затворен. След църковната служба, шествие отива в дома на родителите на момичето. По всички улици на Старовеличковская, малкото родно село на Анастасия, в Краснодарския край, хората са излезли от домовете си, за да се присъединят към шествието. На гробището Галина майката на жертвата припада. Дълбоко потресен, 49-годишен полицай помага да бъде откарана в болницата.\r\nОт затвора си в Санкт Петербург Олег Соколов бе разтревожен дали собствената му майка се е почувствала неудобно, когато чула какво е направил. Чрез своя адвокат Александър Почуев, Соколов предложил и материална помощ за по-доброто организиране на погребението на жертвата си: „Не да откупи вината, а да смекчи трагедията“, каза Почуев, преди да призове пресата да уважи тридневен траур и мълчание. „Прекомерният интерес към детайлите на това престъпление показва липсата на милост в обществото. „Какво ли знаем за руската защита? Какво ли знаем за убийство по славянски?\", пита той.     В нощта на петък срещу събота - 8 срещу 9 ноември - таксиметров шофьор вижда пиян мъж, треперещ в замръзналия канал на Мойка, в центъра на Санкт Петербург. Той се обажда за помощ. В спешното отделение мъжът се лекува от хипотермия и дава своята самоличност: Олег Соколов, 63-годишен. Той не е кой да е. Виден член на RVIO (Руското дружество на военната история, ултрапатриотична организация начело с министъра на културата Владимир Медински), приятел на влиятелни бизнесмени, професор по история в Държавния университет на града, световноизвестен експерт по Наполеон (именно в това качество през 2003 г. президентът Жак Ширак го награждава с ордена Рицар на Почетния легион).    Страстен любител на историческите възстановки, Соколов почита преди всичко битката при Москва, кланицата от 1812 г., наречена от руснаците Бородино, която битка и Русия, и Франция смятат за спечелена. Той все още обича да бъде наричан \"Сир\", обича да парадира в имперска униформа, говори френски, избухва в час по история, за да впечатли студентите си и репутацията си на учен, екстравагантен и гневен фанатик, излиза извън рамките на любителите на военната стратегия.\r\nПрез последните години той се приближи се към френската крайна десница, присъедини се към научния съвет на \"Issep\", изследователски институт, основан от Марион Марешал в Лион. Но в онази ноемврийска нощ Соколов изглежда точно като стар пияница, треперещ от студ, след като се разхожда във водите на Прибалтийска Венеция. В болницата полицай забелязва мократа му раница. Той я отваря и открива две женски ръце и пистолет. В дома на историка следователите попадат на глава и трион. Краката и тялото ще бъдат намерени по-късно, в друг канал. Ще бъде открит и скелет, който не е свързан със случая.   Олег Соколов признава престъплението си. Във всеки случай, камери за видеонаблюдение увековечават посред нощ как се люлее и торбички в тъмната вода, където навремето е хвърлено тялото на Распутин. Той казва, че по време на спор два дни по-рано, на 7 ноември, е убил 24-годишната си партньорка, негова бивша студентка, с която споделя живота си и страстта си към Наполеон. Той пледира за самозащита. Според него \"Настя\", докато ридаейки изрича името ѝ в затвора по време на разпита, заснет и излъчван по руски канали, го е провокирала. Тя го била заплашила с нож, защото той планирал да прекара уикенда с децата си, родени от предишна връзка. „Този ден тя бе обезумяла вещица, както онези от книжките с разкази“, каза Соколов на полицията.   Сергей, братът на младата жена, представя друга версия. Той е последният, който разговаря с нея по телефона в нощта на изчезването ѝ: „Тя искаше да отиде на рождения ден на приятел. Олег ревнуваше, той я преби, тя си тръгна. Уви, вечерта тя се върна за вещите си\".\r\nОлег Соколов призна, че е стрелял четири пъти по своята приятелка с рязана пушка. Според последните разследвания в една шокирана от убийството Русия, Анастасия си е легнала след спора. Соколов я е застрелва в слепоочието в съня ѝ, след което е стрелял още три пъти. На следващия ден, сякаш все едно нищо не се е случило, той посрещна гости в луксозния си апартамент, докато Анастасия лежи в заключена стая. Когато гостите му си тръгват, той решава да се отърве от тялото, като го разчленява с трион и кухненски нож. Задачата била болезнена, професорът започнал да пие, за да има нерви и сила, все повече и повече, докато не паднал... в Мойка. Той е планирал след престъплението си да се самоубие в униформа и шапка от любимата му епоха пред крепостта Свети Петър и Павел.\r\nВ деня след самопризнанието си, Олег Соколов беше изключен от научния съвет на RVIO, изключен от \"Issep\" на Марион Маришал и уволнен от университета за \"аморално поведение\", но според адвоката му не му било съобщено, за да не се усложни психоемоционалното му състояние, близко до лудостта\". Кремъл говори за \"чудовищен, но изолиран акт\"; Александър Невзоров, известен руски телевизионен журналист и депутат от Дума, за \"типично петербургско престъпление\". Разследващите източници, зловещите детайли, цветният портрет на убиеца и, разбира се, мястото на убийството, рисуват във въображението и със сигурност в това на руснаците - сянката на Расколников, главния герой на „Престъпление и наказание, онзи „свръхчовек“ в един момент, който в своята самоувереност на всемогъщество решава да убива. Често обаче Расколников цитира именно Наполеон: „Ако един ден той не беше имал смелостта да разстреля обезоръжена тълпа, никой нямаше да му обърне внимание и той щеше да остане непознат\".\r\nСоколов би могъл да бъде и Иван от „Братя Карамазови“: „Ако Бог не съществува, значи всичко е позволено\". Той е казал на полицията, че е планирал, след престъплението си, да се самоубие в преоблечен във военна униформа и шапка в стил Наполеон, пред крепостта Петър и Павел, с романтичен жест. Театралност на антигероя, скъп на Русия. За брата на Анастасия „Соколов е просто насилник, манипулативен човек и убиец“.\r\nПрез 2008 г. една от неговите студентки подала жалба срещу него, без да е започнато разследване. Жертвата, анонимна, но чиито показания са публикувани във всекидневника „Московски комсомолец“, казва, че професорът, на когото тя е била любовница и искала да го напусне, я вързал за стол, докато заплашвал да ѝ залепи на лицето гореща ютия. „Всеки път, когато го молех да спре, той ме удряше по-силно и заплашваше да ме убие и погребе тялото ми в сметище\". Бруталността на професора на работното му място също беше известна, но той никога не се притесняваше. Във видеоклип в YouTube той може да бъде видян ожесточено да гони двама студенти, които го разпитвали по обвинение в плагиатство, на което той е обектът.   Миналата година докладът на Human Rights Watch цитира проучване на руското правителство за 2011 г., според което всяка пета жена е преживяла домашно насилие в Русия, като 70 процента от жертвите не се оплакват. Закон, приет през 2017 г., също декриминализира голяма част от домашното насилие, като благоприятства безнаказаността на извършителите.\r\nИнтернет петиция събра 85 000 подписа с искане за оставката на декана и няколко служители на университета в Санкт Петербург, които са оставиха Соколов да продължи да преподава.\r\nАко това е руска история, убийството на Анастасия Йешченко е нищо повече от поредното насилие върху жена. В досъдебното задържане до 8 януари 2020 г. Соколов е изправен пред 15 години затвор. ", "date": "2019.11.23", "title": "Престъпление и наказание в XXI век в центъра на Санкт Петербург (ВИДЕО)"}
{"url": "https://www.actualno.com/burgas/sybarjat-digata-na-plaja-v-sozopol-i-globjavat-koncesionera-news_1408960.html", "text": "      Концесионерът на плажа в Созопол е нарушил уведомлението за изграждане на пясъчна дига и предстои да бъде глобен, а дигата да бъде съборена. Това това заяви министърът на туризма Николина Ангелкова.      За предаването „Тази събота” по bTV тя обясни, че предстои концесионерът да бъде глобен с неустойка от 6900 лв. Освен това Ангелкова беше категорична, че е изземан неправомерно пясък от ивицата, което е нарушение.   Министърът подчерта, че дигите са важни що се отнася до опазването на , но заяви, че изграждането им трябва да става с предварителен диалог между отделните звена.\r\nЖителите на Созопол смятат, че мястото никога не е било заплаха за местните. По думите им в центъра на хилядолетен плаж и призоваха за незабавно премахване на пясъчната ограда.  Освен това хората казаха, че е нужно да се делегират повече права на кметовете на общините.  ", "date": "2019.11.23", "title": "Събарят дигата на плажа в Созопол и глобяват концесионера"}
{"url": "https://www.actualno.com/society/patriarh-neofit-da-bydem-nositeli-na-mir-lubov-i-bratstvo-news_1408983.html", "text": "      \"Патриаршеската ни катедрала носи името на св. Александър Невски, който е казал Бог не е в силата, а в правдата. Да бъдем носители на правда, мир, любов, братство, разбирателство. За много години!\". Това заяви пред БГНЕС на влизане в храма българският патриарх и софийски митрополит Неофит.      Негово Светейшество взе молитвено участие в архиерейска св. литургия по повод храмовия празник и 95-та годишнина от освещаването на Патриаршеския ставропигиален храм-паметник. Службата беше отслужена от Мелнишки епископ Герасим, гл. секретар на Светия синод.   На днешния ден църквата отбелязва също паметта на св. благоверен княз Александър Невски. Той е роден около 1220 година. На 6-годишна възраст е посветен във войнството. На 16 години поел управлението на Новгород.\r\nКняз Александър повел руските войски срещу шведско нашествие. Предвождал многобройна войска и разгромил настъпващите орди, като се уповавал на Бога.  Обявен е за светец през 1547 година. Името му означава защитник на мъжете и войн на вярата. ", "date": "2019.11.23", "title": "Патриарх Неофит: Да бъдем носители на мир, любов и братство"}
{"url": "https://www.actualno.com/asia/poreden-trus-61-raztyrsi-indonezija-news_1409042.html", "text": "      Земетресение с магнитуд 6,1 разтърси индонезийската част на остров Нова Гвинея, съобщи Американската служба за геоложки проучвания, цитирана от БГНЕС.      То е регистрирано в 12:11 ч. по Гринуич (14:11 българско време, б.р.). Епицентърът е разположен на 311,7 км югоизточно от столицата на индонезийската провинция Западна Папуа - Маноквари. Огнището е на дълбочина 10 км.   Информация за възможни пострадали и разрушения не е получена.\r\nИндонезия е силно сеизмичен район и земетресенията са често срещани. Понякога трусовете предизвикват големи вълни цунами и вземат жертви.   ", "date": "2019.11.23", "title": "Пореден трус: 6,1 разтърси Индонезия"}
{"url": "https://www.actualno.com/asia/iran-speshno-poiska-oshte-2-mlrd-dolara-ot-rusija-shte-uspee-li-da-gi-vyrne-news_1409089.html", "text": "      Иран е поискал от Русия да предостави допълнителен заем в размер на 2 млрд. долара за проекти, включително изграждане на ТЕЦ, ВЕЦ, железопътни линии и метровлакове. Това обяви руският министър на енергетиката Александър Новак, цитиран от Reuters.      \"Те искат около 2 млрд. долара. Твърдят, че са им били обещани 5 млрд. долара през 2015 г. Отпуснали сме им заеми, молят ни да докараме общата сума до 5 млрд. долара\", уточни Новак, без да предоставя повече подробности.   Москва принципно е готова да помогне на съюзника си, но има риск Техеран да не може да върне заема поради нарастващите вътрешни проблеми, пише руският вестник \"Независимая газета\".\r\nНарастването на цените на горивата и общия неблагоприятен климат предизвика масови протести в цялата страна. Според Международния валутен фонд (МВФ), БВП на Иран ще спадне с 9.5% през 2019 г. Инфлацията се движи към 40%.  Техеран се стреми да засили производството на нефт и газ, за да намали отрицателния ефект от тежките американски санкции. Наскоро иранците откриха голямо петролно находище.\r\n\"Точно както в случая с Венецуела, съществува риск Иран да не изплати заема на фона на гражданските протести. Иран най-вероятно ще го изплати, като достави суровини (нефт) и други стоки за Русия. А ако страната фалира, съоръженията, за които са отпуснати парите, могат да бъдат предадени на кредитора\", казва шефът на отдел анализи в AMarkets Артьом Деев.   До момента Русия е предоставила заеми за 3 млрд. долара на Ислямската република.    \"Подобно на Съветския съюз, Русия често пъти предоставя заеми на други страни не толкова по икономически причини, колкото по политически. От тук идва голямо количество чуждестранни заеми, които Москва трябва да отпише\", подчертава доц. Сергей Хестанов, преподавател в Руската президентска академия за национална икономика и публична администрация.\r\nВ същото време Русия получава допълнителни икономически и политически предимства, отбелязва доцентът в Руския икономически университет \"Плеханов\" Олег Чередниченко, цитиран от ТАСС.\r\n\"Рискът от загуба на пари в случай на промяна в правителството винаги е налице, но той не е толкова голям. В крайна сметка Иран не е слабо развита африканска държава или Куба. Въпреки санкциите той остава доста съществен износител на нефт и газ\", подчертава анализаторът от Finam Алексей Калачев.    ", "date": "2019.11.23", "title": "Иран спешно поиска още 2 млрд. долара от Русия. Ще успее ли да ѝ ги върне?"}
{"url": "https://www.actualno.com/society/sedmichna-prognoza-za-vremeto-za-25-noemvri-1-dekemvri-news_1408787.html", "text": "      В над цялата страна ще има валежи от дъжд. Минималните температури ще са между 2 и 7 градуса,  а максималните ще са между 6 и 15 градуса.      Във над Западната част от страната валежите ще спрат. Температурите остават без промяна, максималните няма да превишават 14 градуса.\r\nВ над цялата страна ще има променлива облачност, в се очаква предимно облачно време, но без валежи. Температурите ще се повишат и максималните ще бъдат между 8 и 18 градуса.\r\nВ над цялата страна ще има променлива облачност. Температурите остават без промяна.  В над по-голямата част от страната ще има променлива облачност, но в ще е предимно облачно. Температурите чувствително ще се понижат и максималните ще са между 5 и 11 градуса. ", "date": "2019.11.23", "title": "Седмична прогноза за времето за 25 ноември-1 декември"}
{"url": "https://www.actualno.com/balkani/zaev-obvini-mickoski-che-e-protiv-bylgarija-i-chlenstvoto-v-es-news_1409102.html", "text": "      Македонският премиер Зоран Заев обвини лидера на ВМРО-ДПМНЕ Християн Мицкоски в двуличие спрямо отношенията със съседите и евроинтеграцията на страната.      \"Не разбирам как политическия ни опонент очаква гласове. Те нямат позиция по ключови въпроси, едно говорят вкъщи, друго навън. Те бяха единствените, които се радваха на историческата грешка на Европейския съюз\", заяви председателят на СДСМ Зоран Заев по време на днешния граждански форум \"На прав път\" в Гостивар.   Той припомни поведението на Кристиян Мицкоски и постоянната смяна на позиции.\r\n\"Само той беше против Договора с България и говореше, че предава националните ни интереси. И сега го видяхме по телевизията. Каза: \"Подкрепям всичко, което е добро за нас\".  Там той подкрепя договора, после пак се връща назад, пак не го подкрепя. Ще му дадем да ръководи държавата? Не, няма да му позволим да я ръководи. Няма позиция и не може да ръководи\", заяви премиерът Заев.\r\n\"Дори и ЕНП, към които принадлежат ВМРО-ДПМНЕ и Християн Мицкоски, прие резолюция онзи ден, потвърждавайки, че това е историческа, преди всичко грешка на ЕС, и призова да се поправи бързо. Само Мицкоски заяви, че някои лидери на ЕС имат право да не дават дата за началото на преговори.   Дори Макрон призна, че сме изпълнили всичко. Договорът с България и Договорът с Гърция са пример за всички. Само Мицкоски се радваше. Ако смята, че така ще дойде на власт по-лесно, няма да дойде\", заяви Зоран Заев.    Преди 2 дни настоящият премиер обвини опонента си в лицемерие и фалшив патриотизъм, тъй като Мицкоски е казал, че подкрепя договора с България по време на срещата си с Бойко Борисов на конгреса на ЕНП в Загреб.\r\n\"Той трябва да излезе публично и да каже кого лъже за България – нашите граждани или българския премиер Бойко Борисов\", пише в позиция на СДСМ.\r\n\"Мицкоски не може да прикрие провала си. За по малко от две минути снощи Мицкоски разкри собственото си лицемерие и фалшив патриотизъм. Тук в Македония се противопоставяше на Договора за добросъседство с България, но вчера каза, че той е добър и го подкрепя.   Мицкоски говори едно тук и друго в чужбина. И разбира се сега твърди, че това което е казал на Борисов не го е казал\", пише в декларацията на СДСМ. ", "date": "2019.11.23", "title": "Заев обвини Мицкоски, че е против България и членството в ЕС"}
{"url": "https://www.actualno.com/sofia/ot-db-vidjaha-njakoi-dopusnati-netochnosti-ot-strana-na-dnsk-za-zlaten-vek-news_1408995.html", "text": "      Дирекцията за национален строителен контрол (ДНСК) разпространи становище по повод искането на кмета на район „Лозенец“ за като незаконен строеж. Във връзка с някои допуснати неточности от ДНСК, от политическото обединение \"Демократична България\" (ДБ) правят някои уточнения в позиция, изпратена до медиите.      \"Няма практика на Върховния административен съд (ВАС), от която да се прави изводът, че „десетгодишният срок спрямо издаденото разрешение за строеж ще изтече през 2028 г.“ В тази част от позицията си ДНСК всъщност цитира част от мотивите на решението на първоинстанционния съд, отменил заповедта за спиране на обекта. Съдът, без връзка с предмета на делото, е въвел в мотивите си разсъждения за това, че заповедите за допълване на разрешението за строеж с преработки на инвестиционния проект са и негова презаверка за срок от десет години. Това решение не е влязло в сила, а споменатите мотиви нямат обвързваща сила. Твърдението, че допълването на разрешението за строеж е и негова презаверка освен това, е явно несъстоятелно.\r\nПрезаверка на разрешение за строеж може да се прави, когато то е загубило правно действие, а допълване – при наличие на действащо разрешение, т.е. презаверката и допълването не могат да съвпаднат по време.\r\nТова са два съвършено различни правни института, които изискват различни предпоставки, процедури и такси. Ако се приеме, че първоинстанционният съд е прав, например, излиза, че арх. Здравков не е събрал таксите за презаверка към заповедите си за преработка, които възлизат общо на около един милион лева.     Отново подвеждащи са твърденията на ДНСК, че съдът разглежда спор за законност на сградата. Спорът пред съда е повдигнат по повод спиране на строежа, което може да продължи след премахване на причините за спирането. Ако строежът обаче е извършен без действащо разрешение за строеж, той е незаконен, не може да бъде узаконен и подлежи на премахване. Висящият в момента съдебен спор не препятства произнасяне на ДНСК за законността на обекта.\r\nНачалникът на ДНСК е изискал главният архитект на Столична община да даде становище за обект „Златен век“. Арх. Здравков не се съобразява с това вече шест месеца.\r\nКметът и главният архитект на общината дължат на обществото позиция за законността на обект „Златен век“, завършва позицията на \"Демократична България\".      ", "date": "2019.11.23", "title": "От ДБ видяха \"някои допуснати неточности\" от страна на ДНСК за \"Златен век\""}
{"url": "https://www.actualno.com/interview/dafne-galicija-majkata-kojato-plati-s-jivota-si-borbata-sreshtu-korupcijata-news_1408921.html", "text": "      Какво ви говори името Дафне Галиция? Да, става дума за малтийската журналистка, , сякаш за назидание на всички нейни колеги, които се ровят \"където не им е работата\".      Дафне Каруана Галиция разследваше корупция по високите етажи на властта в родната си Малта, но тя бе и майка и съпруга, чиято дейност и съдба разтърси мнозина, както на острова, така и по целия свят. С разкритията си Галиция се изправи сама срещу могъщи фигури в местния политически и бизнес елит, разкри част от незаконните им схеми и това ѝ струва живота .\r\nПовече от 2 години след убийството ѝ и въпреки обещанията на премиера Джоузеф Мускат, поръчителят все още е неизвестен . Вече има главен заподозрян – влиятелният малтийски бизнесмен при опит да напусне страната. Но едва ли той е единственият виновник.    \" Все още се опитваме да разберем кой е поръчителят . В малка държава като Малта би трябвало да е много лесно да се намери човекът, който е отговорен за убийството ѝ. Но 2 години по-късно, ние все още се борим за това. Толкова време се борим за нещо, което се приема за нормално – да има правосъдие \", казва той.\r\nРазследването тече много бавно, като едва в последните дни има раздвижване. \"Правителството действа твърде тромаво – в него има хора, които не разбират много добре човешките права, демокрацията и това, което се очаква от една демократична държава. Трудно е да се борим както срещу това невежество, така и срещу по-злонамереното им поведение\", обяснява Матю.       \" Демокрацията в Малта почти изобщо не съществува . Не говоря за изборите, при които имаш право да гласуваш на всеки няколко години. Говоря за демократичната култура, която на практика отсъства\", категоричен е той.\r\nЕдва ли е случайно цялото протакане около разследването, към което има . \"В правителството има хора, които играят активна роля в корупцията, която разследваше майка ми. Такъв например е шефът на кабинета на премиера (и негов много близък съратник Кийт Скембри, б.а.). Той е крайъгълен камък в малтийската корупция \", обяснява Матю. Какво прикриват политиците?  Въпреки обещанието на премиера Мускат поръчителят на убийството на Галиция да бъде разкрит и съден, роднините ѝ смятат, че не се прави кой знае какво в тази насока. Създава се усещането, че властите съзнателно прикриват поръчителя, тъй като нещо ги свързва с него.   \"За всички е очевидно, че разследването на убийството на майка ми ще доведе нагоре по веригата на управлението. Намираме се в ситуация, в която хората, отговорни за разследването на този случай, са същите, които са виновни за корупцията \", казва Матю. Мускат твърди, че няма доказателства политици да са замесени в убийството на журналистката.   Вместо да почетат паметта ѝ, властите всяка нощ премахват цветята, свещите и посланията от импровизирания мемориал на журналистката , който се намира пред съдебната палата в столицата Валета. \"Това е отвратително\", гневно отсича Матю.\r\nА посланията са повече от красноречиви: \"Справедливост за Дафне\", \"Тя беше убита, защото беше важна\", \" Говори истината, дори гласът ти да трепери \", \"Няма да се откажем заради забавеното правосъдие\", призовавайки за справедливост, промяна и борба срещу безнаказаността. Никой не е в безопасност  След убийството на Дафне Галиция, журналистите в Малта се чувстват все по-несигурни. \"Използвайки кола-бомба, отправяш много ясно послание към всички – че  действаш безнаказано и си готов да правиш каквото пожелаеш . Изключително трудно е да се бориш срещу тези хора\", признава синът ѝ.\r\nВъпреки рисковете, синовете на убитата журналистка и международна група от репортери продължиха да публикуват материали за корупцията в Малта. \" Опитваме се да отхвърлим страха, но не всеки има достатъчно силна психика и успява да издържи . Онези, които не могат да издържат, са готови да се откажат от борбата, защото вече са по-изплашени, отколкото преди\", обяснява Матю.   Самият той също не се чувства в безопасност в родната си страна. \" Определено не се чувствам в безопасност в Малта, но усещам, че нямам друг избор, освен да остана там . Може би трябва да се страхувам за живота си, но се опитвам да не мисля за това, защото не искам да влияе на нещата, които правя\", посочва той. Европейска офшорка, оплетена в корупция  Малта отдавна е пристан за заможни инвеститори с непрозрачно богатство. Считана от мнозина за европейска офшорка, тя е рай за нелегални трансфери на пари, купуване на паспорти, укриване на данъци и фирми-пощенски кутии .\r\nКато член на ЕС, островната държава има закони срещу корупцията и прането на пари. Проблемът е, че не ги прилага на практика. \" (на туризма, б.а.) \", твърди Матю. \"Но никой не ги разследва, защото законите не се прилагат. А не се прилагат, за да се гарантира безнаказаност на корупцията \", сигурен е той.\r\nИ Скембри, и Мици (на снимката долу) са обект на жестоки критики и обществен гняв в Малта заради близките връзки с арестувания Йорген Фенек - и двамата имат офшорни сметки в компанията му 17 Black, за която Галиция е писала малко преди убийството ѝ. Макар все повече хора на острова искат оставките им, премиерът Мускат засега не смее да се лиши от двама от най-приближените си. В същото време отрича да ги защитава.    Фенек си е стоял в Малта, смятайки, че е недосегаем, тъй като е разчитал на политическа протекция. Той е оплетен в мафиотски сделки, корупционни схеми и пране на пари. Мускат обаче е категоричен: \"В тази държава няма безнаказаност\". \r\nЕС също действа твърде тромаво в борбата с корупцията, което ѝ дава възможност да продължава с години в Малта. \"Може да се направи още много, за да се подобрят възможностите да се разследват престъпленията, свързани с пране на пари. Но реално нищо не се прави в това отношение\", отчита Матю.\r\n\"Трябва ли да чакаме да бъде убит още някой журналист, за да направим нещо?\", пита риторично той. И призовава европейските институции да бъдат проактивни в борбата с организираната престъпност и корупцията, особено когато е трансгранична. Символ на борбата с корупцията     Питам го дали майка му се е превърнала в символ на борбата срещу корупцията в Малта. \"Трудно ми е да мисля за нея по този начин. Тя ми е майка. Приемам я като човека, който беше, а не като символ. Но разбирам защо се превърна в символ за много хора\", отговаря той.\r\nПоследният му спомен с нея? Били са у дома, правейки обичайни ежедневни планове. \"Говорихме си и планирахме какво ще правим следобеда. Това е последният ми спомен с нея\", споделя той с усмивка.\r\nРазказвайки за майка си, Матю на пръв поглед е спокоен, но в гласа му се усеща болка. Личи му, че изпитва смесица от тъга и гняв, съчетан с безсилие да промени фаталните обстоятелства или поне виновникът да бъде наказан. Трудно му е да отговаря на въпросите ми. А на мен ми е трудно да ги задавам.\r\nПожелах му да получи жадуваната справедливост . После си тръгнах.\r\nТрагичната кончина на Дафне Галиция е една дълбоко лична човешка история с обществено значение, в която са оплетени много пари, корупционни схеми, бруталност, страх и борба за истината. Истината, която понякога струва човешки животи.  Автор:  ", "date": "2019.11.23", "title": "Дафне Галиция: Майката, която плати с живота си борбата срещу корупцията"}
{"url": "https://www.actualno.com/balkani/ruskijat-poslanik-v-syrbija-shpionskata-afera-e-natisk-vyrhu-belgrad-da-se-otkaje-ot-moskva-news_1408992.html", "text": "      Руският посланик в Сърбия Александър Бокан Харченко заяви по повод аферата с шпионажа, че никакви \"скандални истории\" не могат да навредят на отношенията между Сърбия и Русия. По думите му не всички в света са доволни от тяхното сътрудничество и това е вид провокация Сърбия да се откаже от него.      \"Най-важното в цялата тази история е, че сега нашите двустранни отношения и приятелство между Сърбия и Русия са стабилни. Те са солидни, смислени, с такава перспектива и дълбочина, че никакви скандални истории или предполагаемо вербуване на сръбски от руски военен не може да навреди на нашите отношения\", заяви Харченко пред РТС, предаде БГНЕС.   Той посочи, че често в навечерието на значими срещи на високо ниво \"е имало някакви провокации, някакъв скандал\". Както добави посланикът, той е „свикнал“. \"Независимо от това, продължават подобни провокации\".\r\nСпоред него най-важният въпрос за гражданите е дали няма да има вреда върху отношенията между двете страни. Харченк добави, че няма да има вреда. За него недоволството от сътрудничеството между Сърбия и Русия, нивото му, обема, съдържанието, може би е най-очевидно във военно-техническата сфера.  \"Има призив Белград да се откаже от всякакъв вид сътрудничество с Русия\", каза Харченко. Той също така заяви, че не разбира защо военно-техническото сътрудничество силно дразни другите съюзници на Сърбия, региона или дори някои други.\r\nСпоред него Русия предлага най-доброто по отношение на цена на оръжията, качеството, умереността и „затова в пазарния смисъл руският продукт съответства на Сърбия“. Както счита той, Русия \"няма нищо против\" да каже, че притеснява някоя суверенна страна да търгува с друга държава. ", "date": "2019.11.23", "title": "Руският посланик в Сърбия: Шпионската афера е натиск върху Белград да се откаже от Москва"}
{"url": "https://www.actualno.com/africa/svlachishte-v-kenija-vze-pone-37-jertvi-news_1409094.html", "text": "      Най-малко 37 са вече загиналите в резултат на свлачище в Северозападна Кения, съобщи местният телевизионен канал Ситизън, позовавайки се на властите.      Свлачището удари днес окръг Уест Покот след проливни дъждове, които не спряха цяла нощ.   Според представителя на района Аполо Окело спасителите са успели да извадят труповете на 15 загинали от развалините, търсенето на други 22 тела продължава.\r\nСекретарят на кабинета на министрите Фред Матианг заяви, че хеликоптери са изпратени за помощ на пострадалите, но неблагоприятните метеорологични условия предотвратяват спасителните операции.   ", "date": "2019.11.23", "title": "Свлачище в Кения взе поне 37 жертви "}
{"url": "https://www.actualno.com/curious/zapoznajte-se-s-majstorite-na-kafeto-i-novija-koleden-blend-na-starbucks-video-news_1408956.html", "text": "      Starbucks® България има своите първи сертифицирани Coffee Masters. Вчера най-добрите български баристи на световно известната верига споделиха как да откриваме неподозирани вкусове и аромати във всяка глътка от различните видове на освежаващата напитка.       Но какво отличава тези млади хора с черни престилки от другите баристи? \"Майсторите на кафето\" знаят всичко, което може да се знае за ароматната напитка, и могат да отговорят на всеки въпрос, който им зададете. В продължение на повече от десетилетие партньорите на Starbucks® са сертифицирани като \"майстори на кафето\" след задълбочено изучаване на кафета Starbucks®, тяхното контрастиране и сравняване. В рамките на шест месеца те изследват основните кафета на Starbucks®, като френски Roast и Pike Place® Roast, и редки кафета Starbucks Reserve®. Научават всичко – от значението на географията и селското стопанство до етичните източници и практиките за печене на Starbucks®. Обучението завършва с шестстепенен изпит, в който освен сравняването \"на сляпо\" на поне две кафета, бъдещите \"майстори на кафето\" трябва да могат с лекота да отговорят на сложни въпроси, свързани със задълбочено познаване на видове кафета, региони на отглеждане, начини на приготвяне, съчетаване и много други.\r\n\"Правото да носиш черна престилка е не само голяма чест, но и отговорност за постоянно усъвършенстване на знанията и уменията за презентиране на качествата на различните видове кафе и аз съм сигурен, че нашите първи майстори на кафето ще дават всичко от себе си\", сподели Иван Георгиев, първият сертифициран Coffee Master на Балканите и Дистрикт Мениджър на Starbucks® България.   По време на специалните дегустации майсторите на кафето представиха и коледния бленд за годината – специално отгледан и отлежавал пет години сорт Суматра с несравним, богат и дълготраен вкус , който вече е наличен във всички 14 заведения на Starbucks® България.        Коледният дух определено вече е завладял Starbucks® и това личи не само по ароматните сезонни напитки – Toffee Nut Latte, Gingerbread Latte, Toasted Marshmallow Hot Chocolate, но и по новите опаковки и емблематичните червени чаши на бранда. Празничното настроение се допълва и от баристите на Starbucks®, които по традиция слагат празнични червени престилки през месеците до Нова година. Лимитираната серия на легендарната червена чаша във вариант за многократна употреба дава възможност на всички кафе любители не само да опитат любимите си вкусове и аромати, но и да направят нещо повече за отговорното опазване на околната среда.  ", "date": "2019.11.23", "title": "Запознайте се с майсторите на кафето и новия коледен бленд на Starbucks (видео)"}
{"url": "https://www.actualno.com/politics/trymp-shte-govori-s-borisov-za-korupcijata-v-bylgarija-news_1408945.html", "text": "      За Белия дом от изключително значение за българо-американските отношения е ангажимента на София за увеличаване приноса към бюджета за отбрана. Това заяви официално високопоставено лице по повод . Борисов ще гостува на президента Доналд Тръмп в понеделник, предаде БНР.      По време на телеконференция официалното лице подчерта, че България е  член на НАТО вече 15-та година и е време “да покаже по-голяма степен на лидерство, като увеличи средствата за отбрана и като участва в различни мисии”.  За САЩ важен знак  за това, че България взема насериозно ангажимента си за 2 процента разходи за отбрана е покупката на изтребителите F-16. Официалното лице посочи, че Вашингтон вижда позитивни индикатори и от други страни в Алианса.\r\nВ понеделник американския президент се очаква да дискутира и руското влияние в България. Бе изразена изключителна загриженост за “многото доказателства за руски дейности в Европа, в това число опити за повлияване на изхода от избори и такива, които застрашават основите на демокрацията”.   Акцент в разговорите между Тръмп и Борисов ще бъдат и възможностите за участие на американски компании в енергийния сектор. По време на брифинга бе коментирана и широкоразпространената корупция в България. Именно корупцията бе посочена като пречка за икономическия и демократическия растеж. Стана ясно, че Тръмп ще наблегне и на тази тема.   „Търсим допълнителни начини за работа с България, особено с българските пазители на реда, за да можем да предоставим методи за борба с корупцията и за укрепим господството на закона“, заяви официалното лице.\r\nКъм момента не се знае дали Тръмп и Борисов ще дадат съвместна пресконференция. Срещата на американския президент с българския министър-председател е част от серията разговори с лидерите от централна Европа. До момента Тръмп е имал срещи с колегите си от Полша, Чехия, Словакия, Унгария, Австрия и Румъния.     ", "date": "2019.11.23", "title": "Тръмп ще говори с Борисов за корупцията в България "}
{"url": "https://www.actualno.com/asia/zaginali-i-raneni-pri-vzriv-na-kola-bomba-do-sirijsko-turskata-granica-news_1409005.html", "text": "      При взрив на кола бомба в района на граничния северносирийски град Тал Абияд загинаха 10 души, като 25 са ранените. Това предава РИА Новости, като се позовава на източник, близък до опозиционната \"Свободна сирийска армия\".      \"Десет души бяха убити, а над 25 бяха ранени при експлозия на кола бомба в град Тел Абияд в Северна Сирия\", каза източникът. Според него броят на жертвите на експлозията може да се увеличи, уточнява още агенция \"Фокус\".   Припомняме, че на 9 октомври Анкара започна военна операция в Северна Сирия, насочена срещу кюрдските сили в региона, които Турция смята за терористични организации, въпреки че те участваха в борбата срещу „Ислямска държава“. \r\nПо-късно беше постигнато примирие в региона между Турция и Русия. Те приеха меморандум за съвместни действия за разрешаване на ситуацията в североизточната част на Сирия. Според документа руската военна полиция и сирийските гранични служители от обяд на 23 октомври влязоха в районите, граничещи с 30-километровата „зона за сигурност“, която Турция иска да създаде в Северна Сирия. Анкара смята да засели там 2 млн. сирийски бежанци, намиращи се в момента в Турция. Кюрдите имаха няколко дни да се изтеглят от зоната. От 1 ноември също така започнаха и съвместните патрули на руската военна полиция и турските сили, които също бяха част от споразумението.   ", "date": "2019.11.23", "title": "Загинали и ранени при взрив на кола бомба до сирийско-турската граница"}
{"url": "https://www.actualno.com/sofia/ot-arteks-pusnaha-video-izjavlenie-sreshtu-iskanijata-na-kmeta-na-lozenec-news_1409016.html", "text": "       По повод искането на новия кмет на район „Лозенец“ Константин Павлов ДНСК да премахне сградата „Златен век“, от компанията \"Артекс\" разпространиха видео изявление до медиите.      \"При мащабното медийно отразяване на тази поредна атака срещу проекта, на широката публика се внушава, че е налице някакво меродавно становище за незаконност на сградата, каквото всъщност няма\", казват от \"Артекс\".\r\nСпоред компанията, от друга страна, се премълчава най-важният факт – решението на българския съд, а това води до \"изопачаване на истината и манипулиране на общественото мнение\" - нещо, което от \"Артекс\" повтарят за втори път в последните два дни.\r\nПрипомняме, че с решение от 30 юли 2019 Софийският административен съд потвърди валидността на Разрешението за строеж на многофункционалната сграда „Златен век“ и отмени заповедта на ДНСК за спирането на строежа.  \"Въпреки това, ние от „Артекс“ изчакваме окончателно решението на Върховния административен съд по казуса, за да продължим строежа, тъй като уважаваме върховенството на закона. Напомняме също, че съдът счита, че съобразно практиката на ВАС, десетгодишното разрешение за строеж на този и други подобни строежи, които промяната на ЗУТ е заварила през 2017, ще изтече през 2028 г. (бел. ред. - ). Решението на съда е подкрепено от множество официални правни становища на авторитетни правни експерти като проф. Огнян Герджиков, проф. Дончо Хрусанов, проф. Иван Русчев, проф. Димитър Костов, проф. Иван Тодоров, Явор Зартов и други\", подчертава строителят.\r\n\"Не ни се иска да вярваме, че г-н Константин Павлов смята всички тези правни становища за нищожни и би предприел каквито и да било действия, които не отговарят на изводите, направени от българския съд. Подобни негови действия целят правен прецедент, който освен че ще бъде негативен сигнал към българските и чуждестранни инвеститори, ще създаде възможност да се атакуват редица мащабни строежи, включително и редица инфраструктурни проекти в страната, за които поправката в чл. 153 на ЗУТ е направена и важи.   Продължаваме да твърдим, че в една правова държава законът следва да се изпълнява от всички нейни субекти, особено от институциите, както и че принципите на демокрацията изключват своеволни, еднолични и противозаконни действия на хората, които в момента са на власт\", считат от \"Артекс\".    \"Вярваме, че резултатите от нашите усилия са много по-трайни от десетки управленски мандати и подкрепата на обществото ни задължава да продължим да се борим за едно по-светло бъдеще и по-добра и независима бизнес среда в България\", казват още от строителната компания.   ", "date": "2019.11.23", "title": "От \"Артекс\" пуснаха видео изявление срещу исканията на кмета на \"Лозенец\""}
{"url": "https://www.actualno.com/crime/obraha-bijuterien-magazin-v-sofija-news_1409011.html", "text": "      Магазин за бижута е обран в София. Откраднати са скъпоценности за над 15 хиляди лева.      Магазинът за бижута се намира на столичния булевард \"Александър Стамболийски\", съобщава БНР.   Пред полицията продавачката му обяснила, че вътре влезли няколко човека. Двама от тях я заговорили и я помолили да им покаже няколко от изложените скъпоценности. През това време техни съучастници успели да откраднат различни бижута на стойност над 15 хиляди лева.\r\nПолицията е започнала досъдебно производство по случая. Установяват се фактите, преглеждат се и камери в района. Издирват се извършителите.   ", "date": "2019.11.23", "title": "Обраха бижутериен магазин в София "}
{"url": "https://www.actualno.com/tips/strahotni-prognozi-i-otlichen-bonus-za-derbito-manchestyr-siti-chelsi-news_1409019.html", "text": "      Манчестър Сити се намира в прекалено странна за него позиция в . По-близо е до Шефийлд Юнайтед, отколкото до Ливърпул. Тимът на Хосеп Гуардиола ще трябва да се връща на победния път срещу коравия тим на Челси и Франк Лампард след загубата от прекия конкурент в борбата за титлата за Англия. Но Челси е пред Сити в таблицата и ще направи всичко по силите си, за да запази тази позиция.       Прогноза №1 : Над 3,5 гола\r\nФормата на двата отбора през сезона предразполага за голова фиеста в съботната вечер. Единственият отбор в лигата, който има повече голове от Челси (44) е Ман Сити (48). И двата тима имат европейски мачове след това, но на Ман Сити победата им е повече от нужна.   Предвид епичния успех с 6:0 през миналата година смятам, че „гражданите” няма да имат проблем с отбора от Лондон, който въпреки силното си представяне е далеч от способностите на „небесносините”. Въпреки това смятам, че залогът от над 3,5 гола в срещата на 2,08 коефициент си заслужава повече от всякога.    Прогноза №2 : Уилиан да вкара по всяко време.\r\nСмятам, че класата на тима на Гуардиола ще бъде ключов фактор за изхода на тази среща. Все пак головата сиеста, за която говорихме по-нагоре, ще бъде налице и не вярвам, Челси да пропусне да „нарани” слабо представящата се отбрана на Сити. Уилиан, за пример, има голове на „Анфийлд” и „Олд Трафорд” в четири от последните пет мача в последните сезони, а също така бразилецът има повече удара от всякога досега в кариерата си с екипа на „сините” от Лондон. Именно затова считам, че офанзивният халф на „сините” ще е в основата на всичко интересно, което се случва за тима на Лампард.     Коефициент : 5,00.    Прогноза №3 : Ман Сити да победи, двата отбора да отбележат гол. Този залог го базираме на историята между двата тима в исторически план, що се отнася до дерби мачовете. Ако погледнем само преките мачове, то със сигурност един от отборите не вкарва в последните шест срещи. Челси, от своя страна, има само два вкарани гола в шестте си визити досега в синята част на Манчестър, но стихийната форма на отбора в атака досега през сезона не предвещава такъв развой в дербито. Сити пък вкарва достатъчно и обосновката ни лежи на факта, че може да видим голове в двете врати още през първото полувреме. Все пак смятам, че нужната победа, а и класата на Манчестър Сити в състава ще придаде нужното за „гражданите” да изтръгнат трите точки. Коефициент : 2,75.    ", "date": "2019.11.23", "title": "Страхотни прогнози и отличен бонус за дербито Манчестър Сити - Челси"}
{"url": "https://www.actualno.com/curious/kakyv-chovek-e-myjyt-zodija-lyv-news_1408804.html", "text": "      Мъжът Лъв, както се очаква в кралска особа. Той обича да е почитан, гледа в очите с обожание, хвален, дори ласкан, без значение. Водещото тук е да му се възхищаваме. Той е весел, открит, благороден. Без жени не може да живее и минута.      Всяка от жените му е допълнително доказателство за неговата мъжка сила и това, че е най-добрият. Силата на характера, постоянството и оптимизмът, дават положителни резултати в живота на мъжа Лъв. Понякога е почтен, а понякога арогантен. Лъвът е мил и услужлив.\r\nОсновното, което му пречи в живота, е мързелът. Ако мъжът Лъв се отърве от него, успява да постигне най-високите върхове. Мъжът Лъв е актьор в живота. Той винаги е на сцената, по някакъв начин с високо вдигната глава. Въпреки всичките си недостатъци, Лъвовете могат да бъдат надеждни приятели и грижовни мачовци. Как обича мъжът Лъв   Мъжът лъв, едва ли ще пропусне хубава жена. Той обича само един-единствен човек, с когото ще споделя всичко. Въпреки появата на строг външен вид, мъжът Лъв е романтичен и обича красивата връзка. Той се опитва да се грижи за жената, така тя и хората около нея да кажат: \"Ах!\" В името на любимата е готов за много, но в разумни граници. Влюбил се един път, Лъв се превръща в котка, която, ако е правилно погалена, може да постави корона на главата на гальовницата си.    Лъв - мъжка сексуалност Мъжът Лъв не просто обича секса. Той не може да живее без него. Взаимоотношенията, без секс не го интересуват. Той е неуморен сексуален, макар че преди всичко мисли за своето удовлетворение. Винаги се опитва да има сексуален контакт, така че партньорът му да остане възхитен. Обича страстен секс. Обича оралния секс и всякакви необичайни сексуални игри. Не харесва жените да говорят силно. Предпочита тези с меден и вълшебен глас.     Мъжкият Лъв в семейството Лъвът не се решава веднага на брак. Той избира другар дълго и скрупулно. В крайна сметка се омъжва просто, защото е загубил главата си от любов. Съпругата му трябва да е красива, така че другите да му завиждат. Съпругата му трябва да бъде многообразен човек, непредсказуем и не скучен.\r\nНе забравяйте винаги да го хвалите. Ако всичко това стане реалност, тогава ще бъде грижовен и нежен съпруг. Той винаги ще се опитва да носи повече пари в къщи. Мъжът Лъв е грижовен баща. Ревнив е, а когато е гневен и ужасен, точно като звяр. По-добре да не го ядосвате. Разводът е много труден - семейството за него е неговата неразрушима крепост, в която влага силата и душата си през целия живот. Често Лъвовете са тирани в семейството. Но това обикновено е по вина на жената, която не можа да намери подход.    Съвети за жени     - Бъдете възможно най-гъвкави.\r\n- Притежавайте естествена красота. Лъвът не обича твърде яркото;\r\n- Способността да сте кралица се оценява много високо;   - Бъдете възхитена съпруга - хвалете безкрайно;\r\n- Мъдрост и сила на волята - с мъж Лъв, това е просто необходимо;\r\n- Той иска партньорката му да е надеждна и вярна; Лъвове знаменитости: Антонио Бандерас, Арнолд Шварценегер, Игор Крутой, Леонид Якубович, Мик Джагър, Гай де Мопасант, Ив Сен Лоран и Марат Башаров. ", "date": "2019.11.23", "title": "Какъв човек е мъжът зодия Лъв"}
{"url": "https://www.actualno.com/balkani/dejstva-li-syrbija-kato-agresiven-ruski-trojanski-kon-na-balkanite-news_1409098.html", "text": "      Сърбия от истинския \"троянски кон\" на Русия на Балканите се превръща в един много агресивен проводник на руските интереси в региона. Това коментира пред БНР експертът по международни отношения и бивш зам.-министър на външните работи Милен Керемедчиев по повод избухналия .      Според него сътрудничеството между Белград и Москва преминава от военно ниво в сферата на разузнаването и се задълбочава.   \"Сърбия винаги е поддържала политиката на Русия в региона и е разчитала на Русия за нейната борба за непризнаване на Косово. Така че не е тайна, че руските и сръбските разузнавателни служби са изключително близки и този видеозапис показва точно това - приятелските отношения в определени операции, които се извършват от сръбските служби, явно заложени от руските, в региона\", коментира Керемедчиев.\r\nСпоред него сръбските служби се явявали прокси на руските в региона. \"Дали това е в Северна Македония, дали е към България, разбира се е въз основа на енергийните проекти\", посочи той.  Керемедчиев смята, че този запис е излязъл от други служби, а не от руските или сръбските и наистина има за цел да отговори на все по-затоплящите се отношения между службите на Русия и Сърбия и тяхното агресивно поведение в региона.\r\nПо-рано днес руския посланик в Белград Александър Бокан Харченко определи шпионската афера като заговор, целящ да скара двете съюзни държави. \"Има призив Белград да се откаже от всякакъв вид сътрудничество с Русия\", каза Харченко.   Той твърди, че не разбира защо военно-техническото сътрудничество . Русия предлагала най-доброто по отношение на цена на оръжията, качеството, умереността и \"затова в пазарния смисъл руският продукт съответства на Сърбия\".      ", "date": "2019.11.23", "title": "Действа ли Сърбия като агресивен руски \"троянски\" кон на Балканите?"}
{"url": "https://www.actualno.com/america/trima-policai-zaginaha-v-napadenie-nad-policejski-uchastyk-v-kolumbija-news_1408969.html", "text": "      Трима служители бяха убити, а седем други души бяха ранени след нападение в полицейски участък в размирната Югозападна Колумбия. Това заяви местен служител пред AFP, цитирана от БГНЕС.      \"Това беше атака срещу полицейското управление\", отбеляза градският секретар Хайме Асприла. Асприла приписва насилието на въоръжени групировки, опериращи в проблемния департамент Каука, а не на продължаващите протести срещу президента Иван Дуке.   Дисиденти от бившето партизанско движение FARC, което отхвърли мирното споразумение от 2016 г., както и последната бунтовническа Националноосвободителна армия на страната (ELN) и наркобандите, се борят за контрол над Каука.\r\nРайонът, който е епицентър на целенасочени убийства, разполага с обширни плантации за наркотици и е стратегически маршрут за наркотрафик към САЩ.   ", "date": "2019.11.23", "title": "Трима полицаи загинаха в нападение над полицейски участък в Колумбия"}
{"url": "https://www.actualno.com/analysis/kitajskijat-pyt-v-energetikata-i-povedenieto-na-bruksel-news_1408667.html", "text": "             Всичко това се отразява пряко върху емисионния профил на Китай. Нормално е емисиите въглероден диоксид да вървят нагоре. Покрай разразилата се истерия около световното ниво на CO2 обаче пропускаме да обърнем внимание на другите, далеч по-опасни за човешкото здраве газове като серните диоксиди и азотните окиси. Проблемите със замърсяването могат да се задълбочат, защото Китай разчита все повече на въглищата като основен енергоизточник. Причината за това е чисто икономическа, а проблемите не са нерешими. Към 2018 г. Китай има дял от 24% в общото световно енергийно потребление. Консумацията на природен газ се е увеличила само с 18% за 2018 г., а въглеродните емисии са нараснали с 2,2% за същата година. (BP Statistical Review 2019).  През 2018 г. брутното производство на енергия е имало следната структура:\r\n•\t70% Централи на фосилни горива;\r\n•\t4% Ядрена енергия;    •\t26% Възобновяеми източници, от които:\r\n\t18% ВЕЦ;\r\n\t5% Вятърни централи;\r\n\t3% Соларни паркове.   През 2019 г. стана ясно, че Китай няма да се откаже от въглищната енергетика така, както го правят редица държави предимно в Западния свят. Едва ли е имало някакви съмнения за друго. Причините за това са много прости и също толкова логични – в една постоянно експанзираща икономика (с уговорката, че напоследък ръста на Китай значително се забавя, главно заради търговските спорове със САЩ), енергийното обезпечаване и подсигуряването на доставките са от първостепенно значение. Енергийната сигурност е незаобиколимо условие за поддържането на устойчив икономически растеж. Към момента единственият начин това да бъде постигнато е да се използват конвенционални енергийни източници като въглища, нефт и природен газ.   Въпреки забавянето на китайската икономика през 2019 г., консумацията на енергия продължава да расте. През 2018 г. Китай регистрира увеличение от 4,2% в енергийното потребление, което е най-високия ръст в за последните 6 години.\r\nЦентралите, използващи фосилни горива, са най-важния стълб в китайската енергетика. Потреблението на въглища в Китай продължава да се увеличава със стабилни темпове. През 2019 г. вносът на въглища е нараснал с цели 10%, като не се очаква да има съществена промяна в този тренд. Другата важна енергийна суровина – природния газ, също отбелязва солиден растеж от 18%. Търсенето на петрол пък се е увеличило със 6%. Когато една икономика се крепи изключително на потребяването на фосилни горива, няма как да очакваме емисиите да вървят надолу. И тук не става въпрос само за въглеродния диоксид. Има далеч по-опасни газове, които пряко влияят върху човешкото здраве. Проблемите със замърсяването на градовете с фини прахови частици (ФПЧ), серни диоксиди и азотни окиси са нещо, което китайските власти трябва да адресират. По отношение на SO2, Китай се нарежда на едно от челните места в света по емитирани количества в атмосферата. Покрай ръста в използването на фосилни горива, трябва да се признае и друго – Китай регистрира най-голямата експанзия в ядрената енергетика. Ядрената енергия притежава най-ниския емисионен профил – тя практически не отделя въглероден диоксид, серни оксиди, азотни диоксиди при производството на топлинна и електрическа енергия. Това я прави адекватен инструмент в борбата със замърсяването на въздуха и прехода към чиста енергетика. През 2018 г. производственият капацитет на Китай в сектора на ядрената енергетика се е увеличил с 19%, като страната е световен лидер в изграждането на нови ядрени централи. Само чрез увеличаване дела на ядрената енергия в микса Китай може да подобри емисионните си характеристики и да направи преход към една по-чиста енергетика. Често Китайската държава бива критикувана, че разкрива нови въглищни мини и централи, а емисиите вървят нагоре. Въпреки този факт, трябва да се отбележат и добрите практики в китайската енергетика. Такъв пример е първият град в Китай, който ще бъде изцяло топлофициран от ядрена централа. Това е Хаянг. Благодарение на двата ядрени реактора AP1000 в едноименната централа, ще бъдат спестени:   •\t222 тона ФПЧ;\r\n•\t382 тона серни диоксиди;\r\n•\t362 тона азотни окиси;\r\n•\t60 000 тона CO2.\r\nПрез последните две години в Китай в областта на ядрената енергетика се случиха важни събития, които изпратиха ясен знак към световните енергийни пазари. Американската компания Westinghouse пусна първите си реактори от трето поколение AP1000 тъкмо в Китай – на площадката на АЕЦ „Хаянг“. Друг важен играч в ядрената енергетика – Русия също планира изграждане на нови реактори. Засега проектите са за инсталиране на реактори ВВЕР-1200 като 7 и 8 блок на АЕЦ „Тайшан“ и 3 и 4 блок на АЕЦ „Сюдайпу“.   Разширяването дела на ядрената енергия е може би най-важното условие, за намаляването на вредните емисии в атмосферата. В момента Китай експлоатира общо 45 ядрени реактора, а 15 са планирани за строителство. Но експанзията в този сектор основната подбуда на китайските власти е по-скоро продиктувана от икономическите процеси и желанието за осигуряване на по-голяма сигурност на енергийните доставки. Въпреки експанзията на ядрената енергия, не трябва да се заблуждаваме – в краткосрочен план въглеродните емисии в Китай ще продължават да растат. Правителствената политика на страната е такава, че икономическия растеж е от първостепенно значение. Всички следващи решения за бъдещето на китайската енергетика неминуемо ще отчитат икономическите реалности и ще се подчиняват на тях. За Западния свят обаче е време за равносметка. Наистина ли Западните държави си мислят, че ще спасят Планетата, отказвайки се от собствения си икономически просперитет? Европейския съюз например си е поставил амбициозната цел да бъде световен  климатичен лидер, но концепцията му за чиста енергия е сбъркана изначално, защото не отчита ролята, мястото и значението на ядрената енергия в стратегическите си документи. Парадоксално, но именно в ЕС се наблюдава затягане на регулациите и възникване на идеи за нови екологични данъци. Въобще не е случайно, че редица европейски енергийни гиганти като EDF избраха Китай за пилотните си проекти. Така първият френски ядрен реактор от трето поколение EPR дебютира не в Европа, а в централата Тайшан. Редно е да се замислим защо се случва това.\r\nВ Китай потребяването на фосилни горива е подчинено на една простичка цел – запазването на икономическия потенциал. Разбира се, че място за подобрение има и китайското правителство трябва да мисли в тази насока, защото проблемите с истинското замърсяване на околната среда имат реални измерения. Ако ЕС иска да запази някакъв икономически просперитет и енергийна сигурност, при това съчетани с подобряване на емисионния профил, трябва да използва повече ядрена енергия.\r\nВреме е да си дадем сметка за това кои са истинските предизвикателства в енергетиката и да работим в посока разрешаването им. Когато ЕС пренасочва огромен публичен ресурс само в определена и „избрана“ посока, незачитайки обективни технологични и икономически фактори, това съвсем естествено ще доведе до проблеми както с енергийната сигурност в самия съюз, така и със загуба на икономически потенциал. Освен това сегашната енергийна политика на ЕС не предоставя абсолютно никакви конкурентни предимства както за икономиката на съюза, така и за стъпването на нови енергийни пазари. Последното е нещо, към което Пекин открито се стреми. ", "date": "2019.11.23", "title": "Китайският път в енергетиката и поведението на Брюксел"}
{"url": "https://www.actualno.com/asia/turcija-i-rusija-verojatno-shte-syzdadat-i-nabludatelni-punktove-v-sirija-news_1408990.html", "text": "      Турция и Русия могат да се споразумеят в следващите дни да създадат наблюдателни пунктове в Сирия. Това изявление направи министърът на отбраната на Турция Хулуси Акар в интервю за катарския телевизионен канал Al Jazeera, цитирано от ТАСС.      \"Вярвам, че в следващите дни съвместните руско-турски патрули ще бъдат още по-успешни и полезни. Продължаваме да полагаме усилия за установяване на пълно прекратяване на огъня, така че хората в региона да се върнат към нормален и спокоен живот. В тази връзка ние провеждаме необходимата координация с Русия в някои райони на Сирия. В допълнение към турско-руските патрули с Москва се водят преговори за създаване на няколко наблюдателни пункта\", заяви още Акар, отбелязва агенция \"Фокус\".   Припомняме, че на 9 октомври Анкара започна военна операция в Северна Сирия, насочена срещу кюрдските сили в региона, които Турция смята за терористични организации, въпреки че те участваха в борбата срещу „Ислямска държава“. \r\nНа 22 октомври на среща в Сочи държавните глави на двете страни - Реджеп Тайип Ердоган и Владимир Путин - приеха меморандум за съвместни действия за разрешаване на ситуацията в североизточната част на Сирия. Според документа руската военна полиция и сирийските гранични служители от обяд на 23 октомври влязоха в районите, граничещи с 30-километровата „зона за сигурност“, която Турция иска да създаде в Северна Сирия. Анкара смята да засели там 2 млн. сирийски бежанци, намиращи се в момента в Турция. Кюрдите имаха няколко дни да се изтеглят от зоната. От 1 ноември също така започнаха и съвместните патрули на руската военна полиция и турските сили, които също бяха част от споразумението.   ", "date": "2019.11.23", "title": "Турция и Русия вероятно ще създадат и наблюдателни пунктове в Сирия"}
{"url": "https://www.actualno.com/society/grajdani-izlizat-na-protest-sreshtu-unishtojenieto-na-reka-vit-news_1408941.html", "text": "      Днес  от 11:00 часа Сдружение „Балканка” организира гражданско събиране на моста на река Вит, местност Боаза. Риболовци, местни жители и загрижени граждани се събират, за да изразят възмущението си от начина, по който се посяга към природните богатства на България.      Причината – разораването на километри от река Вит в нарушение на куп европейски директиви и законите, действащи в страната. От сдружението припомнят, че засегнатият участък от река Вит попада в две зони от екологичната мрежа Натура 2000: ЗЗ Български извор по директивата за хабитатите и ЗЗ Васильовска планина по директивата за птиците. Това означава, че е засегнат участък, включващ приоритетни местообитания и защитени видове по двете европейски директиви, а за дейността няма проведена задължително процедура по Закона за биологичното разнообразие.   Проблемът изключително нашумя последната седмица след сигналите и видеокадрите, заснети на място от представители на сдружението. Новината доби отзвук в обществеността и медиите, като само няколко часа, след като риболовците качиха информацията на тяхната страница, тя беше споделена от хиляди хора. Те изразиха възмущението си от дейностите и това, че някой е допуснал такова безумие. Новината достигна и до премиера Бойко Борисов, който лично направи оглед на място, където установи нарушението.\r\nСдружение „Балканка” от години изследва проблемите на реките у нас, като поставят въпросите за управлението на водните ресурси пред институциите. То е установили редица нередности, водещи до силно влошаване на условията по реките у нас и невъзможност за постигане на поетите от страната ни ангажименти като страна членка на ЕО по отношение целите на Рамковата директива за водите.  За деянието гражданите обвиняват строителите на магистрала \"Хемус\", като самите те са станали свидетели на леко комична ситуация, при която десетина минути след подаване на сигнал до институциите, които трябва да контролират дейностите в реката, а именно БДДР и РИОСВ – Плевен, камионите и цялата строителна техника се изнасят по сигнал от коритото на реката в посока новото трасе за магистрала Хемус, като по този начин, при проверката на институциите, не се установява извършител.\r\nЕто защо по време на протестното действие гражданите ще изпратят ясно послание към институциите, с искане оставките на тримата пряко отговорни - на областния управител на Ловеч Ваня Събчева, директора на БДДР Петър Димитров и на министъра на околната среда и водите Нено Димов. Гражданите питат: Защо ни правите на глупаци? Ако това деяние е разрешено от областния управител на Ловеч, защо не са спазени процедурите? Така ли се строят магистрали, с речна баластра? Според представители от Сдружение Балканка, строителството на магистрала е недопустимо да се извършва с речна баластра, тъй като тя съдържа в себе си изключително разнородна структура, обли камъни с най-различни размери, глина и пясъци, като по този начин не може да се изгради стабилен насип и това застрашава качеството на строежа и е предпоставка за кратък експлоатационен живот, уточняват още от сдружението.   Снимка: Архив     ", "date": "2019.11.23", "title": "Граждани излизат на протест срещу унищожението на река Вит "}
{"url": "https://www.actualno.com/chronicles/rodena-e-mariluize-flajser-news_1408549.html", "text": "      Марилуизе Флайсер е родена в Инголщат в семейството на ковач и търговец на железария. От 1920 г. следва в Мюнхен театрознание и германистика. Запознава се с Лион Фойхтвангер, а чрез него и с Бертолт Брехт, който я насърчава. От 1925 г. живее отново в Инголщат.      Още като студентка Флайсер пише първата си драма „Измиване на нозете“. По време на националсоциализма получава през 1935 г. частична забрана за публикуване. Пиесата ѝ „Пионери в Инголщат“ (1929) и романът ѝ „Брашняното пътуване на Фрида Гайер“ (1931) са включени в черния „Списък на вредителска и нежелана книжнина“. Въпреки това Марилуизе Флайсер работи усърдно над творбите си. Като резултат от тежките обстоятелства през 1938 г. изпада в творческа криза. Съвзема се едва по време на войната.   В края на 60-те години я преоткриват младите творци Райнер Вернер Фасбиндер, Мартин Шпер и Франц Ксавер Крьоц.\r\nПрез 1972 г. писателката доживява до издаването на нейните събрани съчинения в берлинското издателство „Зуркамп“.  Умира на 2 февруари 1974 г. в родния си град Инголщат, където се съхранява литературното ѝ наследство. Творчество    Централна роля в творчеството на Марилуизе Флайсер играе родният ѝ град. В Инголщат тя прекарва почти 60 години от живота си, тук се коренят сюжетите на най-известните ѝ пиеси, на нейния роман и на много от разказите ѝ. Провинцията с нейните жители, дребнобуржоазният свят на занаятчиите, войниците, учениците и прислужничките е тема и източник на много от нейните пиеси.     ", "date": "2019.11.23", "title": "Родена е Марилуизе Флайсер"}
{"url": "https://www.actualno.com/society/prognoza-za-vremeto-23-noemvri-sybota-news_1408912.html", "text": "      Днес ще бъде предимно облачно с температури между 8 и 13 градуса. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология.      Днес над страната ще преобладава облачно време, с временни разкъсвания на облачността над Югозападна България. Преди обяд все още ще превалява на места в източната половина от страната. Североизточният вятър ще отслабне и в повечето райони ще е умерен. Минималните температури ще са между 2° и 7°. Дневните в Северна България ще са без особен дневен ход, в Южна - между 8° и 13°.\r\nНад Черноморието ще е облачно и на места ще превалява дъжд. Ще духа предимно умерен вятър от север-североизток. Максимални температури на въздуха: 12°-13°. Температура на морската вода е 17°-18°. Вълнението на морето ще бъде 3-4 бала.\r\nНад планините ще бъде предимно облачно, с временни разкъсвания на облачността над масивите от Югозападна България. Преди обяд все още на места ще има слаби превалявания. Вятърът ще отслабне и ще е до умерен от южната четвърт. Максимална температура на височина 1200 метра около 5°, на 2000 метра – около минус 1°.  Атмосферното налягане е по-високо от средното за ноември – слабо ще се понижи.\r\nВ неделя облачността над по-голямата част от страната ще се задържи значителна, с предимно слаби валежи на отделни места в източната половина от страната и планините. Вятърът ще бъде слаб, от изток, по Черноморието - от североизток. Минимални температури - предимно между 3° и 8°, максимални: от 4-6° в Северна до 10-12° в Южна България. По-значителни разкъсвания на облачността ще има отново над Югозападна България, но привечер, по нов процес, ще започне увеличение на облачността и в понеделник и вторник ще преобладава облачно време. От югозапад ще започнат валежи, които постепенно ще обхванат страната. Сутрешните температури ще се повишат и минималните във вторник ще бъдат между 5° и 10°, максимални – между 8° и 13°. Вятърът ще бъде предимно от изток, в източните райони временно ще се усили. ", "date": "2019.11.23", "title": "Прогноза за времето - 23 ноември (събота)"}
{"url": "https://www.actualno.com/balkani/bejancite-po-gryckite-ostrovi-njamat-nadejda-i-potrebnost-da-jivejat-news_1408982.html", "text": "      Ситуацията с бежанците на гръцките острови е трагична, може би по-лоша от най-лошата в света и хората са загубили дори надежда и потребност да живеят. Това казва Христос Христу, международен директор на неправителствената организация \"Лекари без граници\" (МСФ), цитиран от агенция МИА.      „Ситуацията на островите е трагична и причината, която я прави още по-трагична, са не само лошите, бих казал, нечовешки условия, в които живеят, не само многобройните нови препятствия, които се появяват пред тях по отношение на достъпа до здравни услуги, процеса на убежище, нито дори ежедневните условия на живот. Това, което прави ситуацията още по-лоша, е тяхното психично здраве, което е достигнало своя предел. Сравнявайки го с други части на света, бих казал, че може да е по-лошо от най-лошите места в света, защото виждам празни погледи у деца и възрастни, които са загубили дори надеждата и потребността да живеят“, казва международният директор на „Лекари без граници“.   Христу обясни, че няма конкретни данни за това колко продължават да използват вече затворения балкански маршрут, през който обаче все още има нелегални преминавания.\r\nЕкспертът подчерта, че условията, в които живеят , са толкова лоши, че дори нямат питейна вода в Самос, а някои идват с надеждата да останат за кратко, но престоят им продължава дори до три години.  „Близо четири години след прилагането на Споразумението ЕС-Турция, имаме 37 000 души, които живеят в нелегални лагери и напълно губят достойнството си. Хората са в капан в условия, които могат да се сравнят с най-лошите места, в които МСФ работят по целия свят. В някои части на лагера „Мория“ има една тоалетна за 200 души, а в Самос е още по-лошо - една за 300 души. Само да ви напомня, че международните стандарти са една тоалетна на 20 души“, каза Христу, отбелязва още БГНЕС.\r\nПо отношение на новата политика на гръцкото правителство за затваряне на съществуващи лагери и изграждане на затворени центрове на тяхно място, директорът на „Лекари без граници“ коментира, че решението не е да се затворят контролните пунктове и да се изгради нещо, което може би ще има по-добри условия,  но което в същото време може да се превърне в затвор.   На среща с чуждестранни кореспонденти в Гърция международният директор на „Лекари без граници“ представи и снимки на импровизираните лагери на Самос и Лесбос, тоест палатките, в които се настаняват бежанци и мигранти, живеещи в това, което според него, са напълно нечовешки условия, призовавайки тази „човешка трагедия да спре веднага“.    Въпреки непрекъснатото прехвърляне на търсещите убежище от островите в други части на Гърция, броят на бежанците и мигрантите в Лесбос, Хиос, Самос, Лерос и Кос остава изключително голям. Хубавото време е особено \"благоприятно\" за контрабандистите и всеки ден има нови пристигания на мигранти.\r\nОт понеделник до четвъртък, само за четири дни, по официални данни на гръцкото правителство, са пристигнали 1807 бежанци и мигранти, а само 391 са били прехвърлени от островите в други части на страната. Към 21 ноември 2019 г. 38 479 бежанци и мигранти пребивават на гръцките острови източно от Егейско море, повечето от тях - 18 163 на Лесбос и 15 946 в лагера „Мория“, който има капацитет за настаняване за 2840 души. ", "date": "2019.11.23", "title": "Бежанците по гръцките острови нямат надежда и потребност да живеят"}
{"url": "https://www.actualno.com/asia/ruskata-sistema-s-400-v-turcija-shte-funkcionira-avtonomno-news_1409004.html", "text": "      Руската ракетна система С-400 в Турция ще функционира автономно. Това заяви министърът на отбраната на Турция Хулуси Акар в интервю за катарския телевизионен канал Al Jazeera, цитирано от БГНЕС.      „От самото начало заявяваме, че С-400 ще работи автономно“, каза Акар. Той добави, че С-400 е много важен механизъм за осигуряване на отбраната и сигурността на Турция.   Акар отново предупреди западните партньори, че Анкара \"си запазва правото да проучва алтернативи\", ако САЩ откажат да доставят военни самолети F-35 в Турция.\r\n„Със сигурност ще бъдем принудени да търсим други възможности. Всички страни трябва да разберат това“, каза Акар.  Припомняме, че турският президент Реджеп Тайип Ердоган коментира на 19 ноември, че е казал на американския си колега Доналд Тръмп, че Анкара няма да се откаже от руската система С-400. ", "date": "2019.11.23", "title": "Руската система С-400 в Турция ще функционира автономно "}
{"url": "https://www.actualno.com/celebrate/sv-amfilohij-ikonijski-news_645459.html", "text": "      Св. Амфилохий се родил в Кесария КападокийскаРечник. Той бил съвременник и приятел на св. Василий Велики и св. Григорий Богослов. Преди да бъде ръкоположен за епископ, прекарал 40 години в монашество.      Взел участие на Втория Вселенски събор и много съдействал за изкореняване на ересите не само в своята епархия, но и в другите църкви. Умрял в 395 г., като оставил след себе си съчинения, полезни за Църквата.     ", "date": "2019.11.23", "title": "Св. Амфилохий Иконийски"}
{"url": "https://www.actualno.com/cars/haval-h6-kitajska-zaplaha-za-populjarnite-kompaktni-krosouvyri-test-drajv-news_1409028.html", "text": "       През 2011 година световноизвестната китайска компания Great Wall представи първото поколение на кросоувъра Hover H6. Две годи по-късно Great Wall отдели официално гамата си от високопроходими автомобили под марката Haval. Второто поколение на кросоувъра еволюира и сега идва на автомобилната сцена като Haval H6. Моделът с визията на SUV дебютира у нас на автосалона в София през 2017 г., но се продава при дилърите на марката от тази пролет. Новият Haval H6 е с дължина 4610 мм, широчина 1860 мм, височина 1720 мм и междуосие от 2680 мм. С този модел китайският производител се стреми да направи пробив в масовия сегмент на компактните кросоувъри, където най-популярни са Toyota RAV4, Nissan X-Trail, Ford Kuga, KIA Sportage, Hyundai Tucson, Mazda CX-5, Peugeot 3008, Renault Kadjar и др.        Външно новият кросоувър Haval H6 изглежда доста модерно и в него няма да видите азиатски мотиви, характерни за по-старите модели на марката. Отпред кросоувърът напомня донякъде на Audi и като цяло изглежда подчертано стилно и елегантно. Шестоъгълната решетка, правоъгълният блок на фаровете и почти вертикална предна част се допълват за да образуват една страхотна визия, която предизвиква погледите на повечето участници в движението. Само големият надпис Haval издава китайския произход на кросоувъра, въпреки че за мнозина той не напомня роднинската връзка с марката Great Wall. В дизайна на Haval H6 няма излишни детайли и купища хром, което придава на автомобила изискан вид. Силуетът е чист и балансиран, като специалистите ще усетят ръката на опитен дизайнер и няма да сбъркат. Над външния облик на Haval H6 е работил екип под ръководството на белгиеца Пиер Льоклер, който създаде модели като BMW X5 и X6, както и някои М-версии на баварците.   Новият Haval H6 е доста солиден и хармоничен, като дава усещане за завършен продукт. Той е висок, с масивни профилни стени и доста голям просвет. На пръв поглед е трудно да се определи към кой клас кросоувъри се причислява. Определено дизайнът на предната част ми харесва повече от задницата, която се оказа твърде масивна. През малкото стъкло на петата врата обзорът не е особено добър. Най-интересното нещо в задната част са двата двойни ауспуха, които издават вида на двигателя. Четирите изпускателни тръби и дифузьорът са характерни за 2,0-литровия бензинов двигател. Праговете и арките на колелата са покрити със защитни панели. Логото на Haval е поставено дори на спиците на колелата, които са доста красиви.      Докато отвън Haval H6 е сдържан и стилен, в интериора фантазията на дизайнерите се е развихрила сериозно. Първото впечатление от салона е много приятно. Вътре не се усещат миризми на пластмасови детайли, всички материали са приятни на вид и на допир, а повечето пластмаси са меки. Сглобката е прецизна и оставя приятно впечатление. Извитият към водача преден панел е с отвори за въздух по цялата ширина, има голямо цифрово табло и практичен тунел под централната конзола. На нея има само един бутон за отопление на седалките, но когато го натиснете, вече имате възможност да избирате коя от двете седалки да се отоплява и на коя от двете степени да включите. Бутонът за контрол на силата на звука е отдясно, а отляво е регулаторът за скоростта на въздушния поток. Всички останали настройки на автоматичния климатик се осъществяват чрез менюто на 9-инчовия сензорен мултимедиен екран. Наклонът на екрана не го заслепява дори при ярко слънце, но някои виртуални бутони в менюто все пак биха могли да бъдат по-големи. Звукът от аудиосистемата като цяло е добър и слушането на музика е приятно. Единствено обаче липсва GPS навигация. Предните седалки са удобни и дори на дълъг път изобщо няма проблеми или умора. Особено доволен съм от облегалката на шофьорската седалка, с умерени странични опори по цялата височина. В допълнение към стандартните електрически настройки, е възможно да се регулира и огъването на самата облегалка, която има и лумбална опора. Пред погледа на водача в тестваната конфигурация в най-високото ниво на оборудване Supreme е поставено 12,3-инчово цветно табло с цифрови прибори. В по-ниските нива Comfort и Premium скалите са аналогови с бяло осветление и малки цифри. Освен това можете да промените конфигурацията на уредите едновременно със светлината. По време на теста трима човека от втория ред – двама възрастни и едно дете, споделиха, че се чувстват комфортно. Обемът на багажника според производителя е 415 литра, но визуално изглежда повече. При сгъване на задните облегалки се оформя товарно пространство с равен под и обем от 1296 литра. Под повдигащия се под се крие аварийно резервно колело. Под предния капак на кросоувъра Haval H6 е поставен 2,0-литров 4-цилиндров редови бензинов двигател с директно впръскване на гориво и турбокомпресор, комбиниран със 7-степенна автоматична роботизирана скоростна кутия с двоен съединител DCT. Кросоувърът се предлага само със задвижване на предните колела и 4х4 към момента не се предвижда. Двигателят осигурява мощност от 190 конски сили и 340 Нм въртящ момент, налични в широкия интервал от 2000 до 3200 об/мин. Новият турбомотор е напълно достатъчен да тегли кросоувъра при динамично ускорение или бързо изпреварване, дори и при изкачване по стръмен планински път. В града агрегатът се задоволява с 10 л/100 км, а на планински път със спокойно темпо се сваля на 7,5 литра. С увеличаване на скоростта на магистрала, консумацията също се покачва до 11 литра. Двигателят и трансмисията се разбират помежду си и превключването става плавно, често неусетно и адекватно. Ако желаете, можете да изберете един от трите режима Normal, Eco и Sport, който се превключват директно от бутон на централния тунел. Те са в състояние леко да променят реакциите на автомобила, но не трябва да очаквате радикална промяна.   Управлението на Haval H6 е много приятно, воланът е умерено информативен, като усилието нараства с увеличаването на скоростта. Отпред окачването е независимо тип McPherson, а отзад е многоточково с двойни напречни носачи. Новият Haval H6 вози стегнато, като еластичното окачване поема спокойно средно големите неравности и вълните на асфалта, но понякога бих искал повече мекота от него, особено по градските павирани улици. Следи от друсане се усещат само по много лоши пътища. Въпреки, че Haval H6 не е офроудър, тъй като се предлага само с предно задвижване, пътният просвет от 180 мм му позволява да се движи с лекота по чакълест път без кални коловози. Големите 19-инчови алуминиеви джанти допринасят за повдигнатия профил на кросоувъра и високата позиция над пътя. Амбициозната китайска марка Haval е доста оптимистично настроена към нашия пазар, въпреки специфичните му особености. Новият кросоувър ме впечатли с дизайна си и високото ниво на оборудване, както и с цялостната визия на интериора. 2,0-литровият двигател надхвърли очакванията ми и е подходящ за средноразмерен кросоувър. Цената на Haval H6 у нас варира от 42 990 лева до 53 990 лева, колкото струва автомобилът в най-скъпото ниво на оборудване, предоставен за тест-драйв. Новият Haval H6 има с какво да изпъкне, когато го сравняваме с добре познатите модели от другите производители и има качества да се пребори с конкурентите. Технически характеристики   Размери Дължина: 4610 мм\r\nШирочина: 1860 мм\r\nВисочина: 1720 мм\r\nМеждуосие: 2680 мм\r\nСобствено тегло: 1785 кг\r\nВместимост на резервоара: 55 литра Двигател Тип: 4-цилиндров бензинов редови с директно впръскване и турбокомпресор\r\nРаботен обем: 1967 куб. см\r\nМаксимална мощност: 190 к.с. при 5500 об/мин\r\nМаксимален въртящ момент: 340 Нм при 2000-3200 об/мин\r\nСкоростна кутия: 7-степенна автоматична с двоен съединител Динамика Максимална скорост: 190 км/ч\r\nУскорение от 0-100 км/ч: 9,9 секунди\r\nСреден разход: 8,5 л/100 км\r\nВредни емисии СО2: 196 г/км\r\nБазова цена на модела: 46 990 лева с ДДС КОНКУРЕНТЪТ   Размери Дължина: 4363 мм\r\nШирочина: 1841 мм\r\nВисочина: 1625 мм\r\nМеждуосие: 2630 мм\r\nСобствено тегло: 1461 кг\r\nВместимост на резервоара: 55 литра Двигател Тип: 4-цилиндров бензинов редови с директно впръскване и турбокомпресор\r\nРаботен обем: 1984 куб. см   Максимална мощност: 190 к.с. при 4200-6000 об/мин\r\nМаксимален въртящ момент: 320 Нм при 1450-4200 об/мин\r\nСкоростна кутия: 7-степенна автоматична с двоен съединител Динамика Максимална скорост: 212 км/ч\r\nУскорение от 0-100 км/ч: 7,9 секунди   Среден разход: 7,0 л/100 км\r\nВредни емисии СО2: 159 г/км\r\nБазова цена на модела: 70 065 лева с ДДС Автор:   Снимки:   ", "date": "2019.11.23", "title": "Haval H6 – китайска заплаха за популярните компактни кросоувъри (тест-драйв)"}
