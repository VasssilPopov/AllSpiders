{"url": "https://www.actualno.com/bgfootball/sled-razocharovashtija-sezon-levski-vse-pak-se-dobra-do-evropa-news_753460.html", "text": "    За втора поредна година си осигури участие в Лига Европа чрез  бараж. В спор за място в  европейските клубни турнир \"сините\" надиграха  много трудно Етър (Велико  Търново) у дома с 1:0 и само след два месеца  ще се опитат да измият  поне отчасти срама, преживян в мачовете срещу  Вадуц преди година.      Битката на стадион \"Георги Аспарухов\" беше  сериозна, като добрите  положения пред отборите липсваха. Левски беше  по-остър в действията си,  но Етър се отбраняваше отлично и, въпреки че  нямаше никакви ситуации  пред Николай Михайлов, сериозно затрудни  възпитаниците на Георги  Тодоров.   Решаващият момент настъпи в 72',  когато Иванов изведе Миланов по  крилото, а капитанът \"качи\" топката на  главата на Божинов, който се  разписа за 1:0 с първото си докосване в  мача - 1:0 и радост за 12-те  хиляди фена на Левски на \"Герена\".\r\nТова  беше едва 3-ия гол на Валери Божинов с екипа на Левски при  завръщането  му в отбора, но безспорно най-важният за сезона на \"сините\"  - кампания,  която завършва положително с оглед на ужасната игра на  отбора през  голяма част от годината. Подробности за .   ", "date": "2019.05.28", "title": "След разочароващия сезон Левски все пак се добра до Европа"}
{"url": "https://www.actualno.com/politics/jotova-naj-opasnata-tendencija-e-grupiraneto-na-dyrjavi-po-interesi-news_753413.html", "text": "    Предизвикателствата пред Европейския съюз и резултатите от европейските избори обсъдиха вицепрезидентът Илияна Йотова и министърът на федералните и европейските въпроси на германската провинция Хесен Лусия Путрих.      „Не се сбъднаха най-големите страхове, че ще спечелят тези, които са против Европа. Сега е необходим повече разум в политическите сили, които трябва ясно да разчетат посланията на европейските граждани“, изтъкна Илияна Йотова. От своя страна, Лусия Путрих изрази надежда, че победителите на евроизборите ще вложат усилията си за развитието на Европа.   Министърът на федералните и европейските въпроси прояви интерес към позициите на вицепрезидента по редица теми от европейския дневен ред. Обсъдено бе избирането на новата Европейска комисия и нейния председател. Илияна Йотова очаква новата ЕК да бъде формирана чак в началото 2020 г. Вицепрезидентът не изключва възможността да се появят нови кандидати за неин председател.\r\n„Преди въпроса за постовете е въпросът за промяна в европейските политики“, изтъкна Илияна Йотова. Лусия Путрих посочи, че са необходими общи решения за политиката по миграция и убежища и политиката за сигурност, че е необходимо ясно разграничение между икономическите мигранти и търсещите закрила. „Не им достигна смелостта на евроинституциите да завършат мандата си с промяна на Дъблинския регламент и приемането на обща миграционна политика“, заяви Илияна Йотова. Вицепрезидентът посочи, че България като външна граница на ЕС е заинтересована от промяна на този регламент и поемане на отговорността за мигрантите и бежанците от всички страни членки. „Най-опасната тенденция е групирането на държави по интереси“, изтъкна Илияна Йотова.  Вицепрезидентът изрази тревогата си от проявата на двойни стандарти в ЕС, което е една от основните причини за обезверяване на европейските граждани. „Двойни стандарти от качеството на храните до позицията на някои държави членки против приемането на България в Шенген, при положение че страната ни отдавна е изпълнила техническите критерии, а и пази много по-добре външните граници на съюза от други държави, които са членки на безвизовото пространство“, посочи Илияна Йотова.\r\nНа срещата бе споделена общата позиция, че е необходима промяна при взимането на решения в Съвета на ЕС. За общо решение сега е необходимо абсолютно мнозинство, което често пъти блокира процесите. Лусия Путрих отбеляза, че тази стара процедура вече не може да се използва при 28 страни членки.   Илияна Йотова посочи необходимостта от ревизиране на Лисабонския договор, тъй като в него има твърде много регулации в сфери, където не са необходими, и липсва координация във важни политики като миграцията и сигурността. „Лисабонският договор не е веднъж завинаги даден, необходим е конструктивен диалог за промени“, отбеляза Лусия Путрих.    Не на последно място бе изтъкната липсващата роля на Европейския съюз на международната сцена. ", "date": "2019.05.28", "title": "Йотова: Най-опасната тенденция е групирането на държави по интереси "}
{"url": "https://www.actualno.com/balkani/visoko-naprejenie-mejdu-syrbija-i-kosovo-moskva-i-oon-syshto-zameseni-news_753392.html", "text": "    Мисията на ООН в Косово (ЮНМИК) заяви днес, че двама служители на ООН са били задържани при операцията на косовските специални части, която предизвика гнева на Сърбия и повиши напрежението в региона.      Косовските специални части РОСУ започнаха тази сутрин операция в населеното предимно със сърби Северно Косово - по официална информация, срещу организираната престъпност и контрабандата. Местни хора вдигнаха барикада, стигна се и до престрелка, при която има ранени от двете страни и десетки арестувани.\r\nМинистерството на външните работи на Русия съобщи, че единият от двамата задържани служители на ООН е руски гражданин и упрекна непризнатото от Москва Косово, че разпалва напрежение със Сърбия. Националността на другия служител на ЮНМИК все още не е известна, отбелязва Асошиейтед прес.\r\nПосланикът на ЮНМИК Захир Танин призова за незабавно освобождаване на служителите на мисията и предупреди, че \"всяко зло, причинено на персонал на ООН, ще получи най-висока степен на дипломатически и международен законов отговор\".  По-късно руският дипломат бе освободен. Това съобщи ТАСС, позовавайки се на пресслужбата на ЮНМИК.\r\nПрезидентът на Сърбия заяви в обръщение към депутати, че специалните части на косовската полиция са задържали 23 души, включително руски дипломат Михаил Краснощеков, допълва ТАСС.\r\nГоворителката на руското МВнР Мария Захарова нарече задържането на руския дипломат Михаил Краснощеков \"поредна провокация на косовската албанска върхушка\" и заяви, че Русия настоява ръководството на ЮНМИК да предприеме действия за освобождаването му.    Посланикът на Русия в Белград Александър Чепурин също окачестви задържането на руския дипломат като \"провокация\" и настоя за незабавното му освобождаване, допълва АП. Чепурин призова още да бъдат установени отговорните лица за този \"скандален инцидент\".   Председателят на комисията по международни въпроси към Съвета на федерацията Константин Косачов призова за освобождаване на руския дипломат и налагане на наказания на виновните за незаконните действия на специалните части в Косово.\r\nПрезидентът на Косово Хашим Тачи каза, че руският гражданин се е възползвал от статута си на дипломат, за да попречи на полицейската операция. Според косовските власти операцията е насочена срещу корупцията и престъпността. Сърбия я смята за заплаха за мира и обяви, че поставя армията си в пълна бойна готовност, информира АП.\r\nРусия призова подкрепящите Прищина страни да окажат влияние върху косовските албанци, за да се предотврати нова спирала на конфликта в региона, се казва в коментар на Мария Захарова.\r\n\"В един толкова отговорен момент призоваваме международните покровители на Прищина да вразумят косовско албанските радикали и да предотвратят по-нататъшното разрастване на конфликта с непредсказуеми последици\", отбеляза Захарова.   Днешното нахлуване на специалните части на Косово в населените със сърби райони води до изостряне на междуетническия конфликт, каза Захарова в коментар за ситуацията.   \"Подобни стъпки водят към разгаряне на междуетническото напрежение, лишават от смисъл многогодишните усилия на международната общност за мирно уреждане след конфликта\", подчерта тя.\r\nРуската Държавна дума нареди на своята комисия по външни работи внимателно да следи ситуацията в Сърбия, чиято армия е поставена в бойна готовност заради изострянето на обстановката в Косово.\r\nВ Сърбия рязко се изостри политическата обстановка, президентът приведе , заяви днес на пленарно заседание лидерът на Либерално-демократическата партия на Русия на Владимир Жириновски. В Северно Косово бойци нахлуха в села, където живеят сърби, има арести, строят се барикади, отбеляза той.\r\nМоже би трябва да наредим на нашата комисия по-внимателно да се отнесе към ситуацията, може би дори да отидат в Белград на консултации с членове на комисията по международни въпроси на Скупщината, предложи Жириновски.\r\nВодещият заседанието Иван Мелников каза да се нареди на комисията по международни въпроси на Държавната дума внимателно да следи развитието на ситуацията и, ако е необходимо, да предложи съответна реакция.   Пред депутатите от сръбския парламент президент Александър Вучич вчера заяви, че е поискал от западните политически центрове да обуздаят Прищина и е дал да се разбере, че Сърбия няма да позволи етническо прочистване в Косово. От съюзниците Русия и Китай се очаква всякакъв вид помощ и подкрепа. Днес, отново пред парламента, Вучич предупреди ЕС, че Сърбия ще реагира ако косовските специални части РОСУ не се изтеглят от Северно Косово.\r\nПрезидентът каза още, че Сърбия е получила съобщение от представители на НАТО, че операцията в Северно Косово е насочена против организираната престъпност и корупцията и че затова те не се намесват, предаде Танюг.\r\nВучич каза, че е чул същото и от представители на Европейския съюз, които са призовали сърбите да се успокоят и да разберат, че операцията на косовската полиция е в рамките на борбата с корупцията.\r\n\"Няма какво повече да кажа и да давам политически оценки. Много пъти съм казвал, че ще пазим мира и стабилността почти на всяка цена, но ни е достатъчно ясно за какво лицемерие става дума тук\", заяви Вучич. Той заяви, че в Косово продължават опитите сърбите да се представят като престъпници и че всичко това се прави, за да се всее страх сред сръбския народ и да се попречи за защитата на Северно Косово. \"Тази криминализация стигна дотам, че трябваше да се покаже и с броя на арестуваните сърби, за да могат да кажат, че това е борба с престъпността и корупцията. За да свикнем с това в бъдеще и то да стане обичайно\", каза Вучич.\r\nДумите му вероятно са в отговор на изявлението на президента на Косово Хашим Тачи, който призова сръбската общност в страната да запази спокойствие и да подкрепи борбата против организираната престъпност, контрабандата и корупцията на цялата територия на цялата страна. ", "date": "2019.05.28", "title": "Високо напрежение между Сърбия и Косово, Москва и ООН също замесени"}
{"url": "https://www.actualno.com/balkani/predsedateljat-na-kosovskija-parlament-ostana-v-severno-kosovo-za-da-uspokoi-grajdanite-news_753414.html", "text": "    Председателят на косовския парламент Кадри Весели остана в Северно Косово, където специалните части на косовската полиция извършиха голяма операция тази сутрин, за да арестуват заподозрени в организирана престъпност,  което разстрои местното сръбско население, предаде БГНЕС.      Целта на посещението както се съобщава, е да убеди гражданите, че няма от какво да се страхуват, тъй като целта на полицейската операция е единствено борбата срещу корупцията и организираната престъпност.   На срещата с жителите на село Чабра ръководителят на косовския парламент заяви, че е дошъл да подкрепи всички граждани на Косово. ", "date": "2019.05.28", "title": "Председателят на косовския парламент остана в Северно Косово, за да успокои гражданите "}
{"url": "https://www.actualno.com/politics/porednoto-prezidentsko-veto-vliza-v-plenarna-zala-news_753420.html", "text": "    Почивката на депутатите заради европейските избори свърши и те се събират отново в пленарната зала в сряда, 29 май, за да подновят работата си, предаде репортер на БГНЕС.      Първа точка от дневния ред на парламента е президентското вето върху Закона за държавната собственост, който Румен Радев върна за ново обсъждане с аргумента, че не е постигнат баланс между обществения интерес и защитеното от Конституцията право на собственост, а вместо ефекта на ускоряване, се създава риск от забавяне на важни инфраструктурни обекти. Според президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С атакуваните от държавния глава промени към тях се добавят обекти с национално значение, определени като такива със закон или с акт на Министерския съвет.    единодушна с гласовете на депутатите от Комисията по правни въпроси.\r\nЗаседанието на Народното събрание вероятно ще бъде малко по-различно от това, което свикнахме да наблюдаваме през последните няколко месеца, защото след дълго отсъствие в зала вероятно ще се завърнат депутатите от парламентарната група на БСП. Мотивът на социалистите е, че те ще настояват за законодателни промени, свързани с КПКОНПИ, както и за промяна в правомощията на главния прокурор.  В рамките на пленарното заседание депутатите ще дебатират и по Законопроект за признаване, изпълнение и изпращане на съдебни актове за налагане на наказание лишаване от свобода или на мерки, включващи лишаване от свобода. ", "date": "2019.05.28", "title": "Поредното президентско вето влиза в пленарна зала  "}
{"url": "https://www.actualno.com/education/studentskijat-syvet-shte-otlichi-naj-dobrite-studenti-na-su-news_753416.html", "text": "    За четвърта поредна година Студентският съвет на Софийския университет „Св. Климент Охридски” организира конкурс „Студент на годината“.      На официална церемония, която ще се състои на 29 май в Аулата на Софийския университет, ще бъдат отличени най-добрите студенти в 11 категории, сред които: „Правни науки“, „Стопански науки“, „Математика и информатика“, „Доброволчество“, „Докторант на годината“, „Чуждестранен студент на годината“, „Природни науки“, „Спорт“ и други.   Кандидатурите се разглеждат от жури, съставено от известни професионалисти, специалисти и общественици, сред които Мая Манолова – омбудсман на Република България, Николай Павлов – зам.-министър на младежта и спорта, доц. Георги Бърдаров – писател, преподавател и победител в конкурса „Ръкописът“, проф. Коста Костов – лекар, експерт и ръководител на клиниката по белодробни болести във ВМА, Елена Маринова – президент на „Мусала софт“ и други. По традиция конкурсът се провежда под патронажа на ректора на Софийския университет проф. дфн. Анастас Герджиков. ", "date": "2019.05.28", "title": "Студентският съвет ще отличи най-добрите студенти на СУ  "}
{"url": "https://www.actualno.com/society/eksperti-es-se-nujdae-ot-vodachi-a-ne-partijni-lica-news_753428.html", "text": "    „Очакванията за антиевропейска вълна не се сбъднаха. Ще имаме силно проевропейско мнозинство“  - с тези думи ръководителят на Бюрото на Европейския парламент в София Теодор Стойчев откри дискусия в Дома на Европа, посветена на последиците от . Той съобщи в навечерието на първата неформална среща на лидерите на страните-членки довечера, че засега има подкрепа за водещите кандидати за поста председател на ЕК. По този въпрос в хода на дискусията Велко Иванов от „Европейско движение България“  предложи да се въведе изискване за предварителни медицински прегледи и за езикови тестове.      „Защото ако някой страда от  ишиас - да го пратят на санаториум, а не да го назначават на висша позиция“, поясни той визирайки досегашния председател на ЕК, но не назова името му. „Другият - Доналд  Туск още преди да застъпи като председател на Европейския съвет вече струваше 50 000 евро на европейските данъкоплатци, защото го пратиха в Малта заедно с цялото му семейство да учи английски“, добави Иванов и настоя  да има длъжностни характеристики за постовете в ЕС и „да се търси човек за работата, а не  работа за човека“.  Иванов повдигна въпроса дали ще надделеят пазарлъците или ще бъдат излъчени водачи, които да направят Европа конкурентна на глобално равнище.   В отговор, експертът в областта на политиките на ЕС Ингрид Шикова заяви категорично, че , които някои партии са решили, че трябва да заемат някои постове. Същевременно тя застъпи тезата, че  пазарлъците в ЕС не винаги са нещо лошо – „там стоят 28 страни членки и техните ръководители не винаги имат думата за това как да бъдат разпределени постовете, така че пазарлъците са нужни, за да се постигне консенсус и това е добре“. Като  доказателство за правотата си тя изтъкна постижението на един от бившите председатели на ЕК Жак Делор – единен пазар и икономически и паричен съюз. „де да имахме още един Жак Делор!“, възкликна тя.\r\nПри разпределението на позициите,  по мнението на политолога Владимир Шопов, трябва да се има предвид усещането на европейците за ЕС. „По-критични са европейците, т.е. ЕС има нужда от политически фигури, които са в състояние да водят диалог,  да могат да убеждават и да показват посоки“, смята той. По думите му факт е, че европейската политика много рядко е привличала най-смелите и безстрашни сърца и това се променя много бавно“. Според впечатленията му от кампаниите и дебатите за току-що упражнения евровот е имало един – двама кандидати, които са излъчвали нещо политическо.  Евроскептицизмът набира скорост, паралелно със смяната на политическите генерации, отбеляза Шопов. „ ,  Найджъл Фараж си отива, независимо, че ще остави трайна следа. На терена се появяват много по-гъвкави, много по-умни, по-грамотни евроскептични лидери. Това се вижда се не само в Италия, вижда се и в Холандия, където се задава фигура  като Салвини. На тях не може да се реагира с фигури от типа на Жан Клод Юнкер“, категоричен еполитологът.\r\nАко в новия ЕП има четворна и петорна коалиция тези, които ще бъдат най-търсени и изкушени ще бъдат точно представителите на евроскептиците, смята той. Преди подобен въпрос не съществуваше.\r\nСпоред него ще се формира  коалиция в центъра, но политическото й ежедневие ще бъде много странно, защото по отделни теми ще се търси съгласие в ляво, по други – в дясно.       Не е само ЕП този, който решава, отбеляза Ингрид Шикова и изтъкна, че силен ЕС ще имаме когато имаме силни държави. От друга страна, тези държавни и правителствени ръководители нямат особен интерес да има силна фигура, която да е председател на ЕК, добави тя и настоя: -„Извинете, но сравнете Вебер и Ангела Меркел“.\r\nПо време на дискусията бе изтъкната безпрецедентно високата . Имаше съвпадения с референдуми, с вътрешни избори, с местни избори и това доведе до повишаване на избирателната активност в някои държави с над 20%. При нас избирателната активност беше много по-ниска.\r\nС облекчение експертите констатираха, че заплахите, че ще ни залее кафяво-черна вълна не се сбъднаха. „Добре че ни  заля зелена“, коментира Ингрид Шикова и обясни успеха на Зелените с това, че „успяха да спечелят сърцата на младите“. Според нея предстои упорита и ежедневна работа за европейското обединение и добруването на европейците и това трябва да има предвид всеки, който е избран.\r\n„Вярно е, че имахме дълъг уикенд, но е вярно и това, че изгубихме доверие в политиката, в политиците, в личностите, които ни се предлагат“, коментира тя ниската избирателна активност у нас. „Доверието казват, че отивало на кон, а не връщало пеша – много бавно се възстановява“, подчерта Шикова. Тя е категорична, че имаме нужда от „още много просвещение по европейските въпроси и трябва да се започне от училищата, трябва да се работи с младите хора“, за да има по-висока избирателна активност при европейски избори и у нас.\r\nЗа новия ЕП се очертава по-голяма фрагментация не само по брой на партиите и някои от стабилните фракции ще се окажат по-нестабилни, категоричен е Владимир Шопов. Ще има свръхголяма коалиция, която ще функционира по интересен начин – ще има обща програма, но в своето ежедневие ще бъдем свидетели на коалиции по определени теми, ще имаме няколко коалиции в рамките на институцията, категоричена е той.      Превесът на проевропейските нагласи в  евровота според него показва, че е на лице по-скоро овладяно недоволство към ЕС и че са малко по-осъзнати ползите от неговото функциониране. По думите на Марчела Абрашева – регионален директор на агенция Кантар България, на лице е безпрецедентно висока подкрепа за членство в ЕС. „Над 65% желаят да се развива добре ЕС и виждат ползи от членството. Почти 70% считат, че членството е по-доброто нещо за тяхната страна“. Тези избори показаха, че не всеки критичен поглед означава евроскептицизъм, коментира тя. Ниската избирателна активност у нас, според нея не е проява на евроскептицизъм, а по-скоро усещане, че от нас нищо не зависи и че от обикновения гражданин нищо не зависи. ", "date": "2019.05.28", "title": "Експерти: ЕС се нуждае от водачи, а не партийни лица"}
{"url": "https://www.actualno.com/scene/podaryk-na-decata-za-1-uni-ot-balet-arabesk-news_753410.html", "text": "    В Световния ден на детето Балет „Арабеск“ прави подарък на децата – спектакъла „Пепеляшка“, който се играе с вход свободен (до изчерпване на местата).      Мили родители, създайте празник на Вашите деца, изпълнен със смешки и грешки, хитроумно забъркани от хореографа Мариана Крънчева, върху вълшебната музика на Прокофиев, с костюмите на Цветанка Петкова-Стойнова, сценографията на Екатерина Енева и чудесните танцьори на Балет „Арабеск“.\r\nУчастват солистите на Балет „Арабеск“: Таня Кацарова (Пепеляшка) Ангелина Гаврилова (злата мащеха), Виктория Петрова (феята на млади години), Стефка Табакова и Петя Колева (доведените сестри на Пепеляшка), Теодора Друмева (принцеса Жасмин), Андрея Андонова (Пипи дългото чорапче), Мария Касабова (Червената шапчица) , Васил Дипчиков (Принцът), Филип Миланов (баба Яга), Стефан Вучов (учителят по танци и Кралят), Валери Миленков (кралски пратеник, шофьор), Ервин Есен (гости на бала), Светлозар Тинев (гости на бала) Чан Тхе Чунг (бодигард)\r\nСпектакълът „Пепеляшка“ е изпълнен с много изненади, смях и радостни емоции от непредсказуемото развитие на така познатата и обичана приказка. Непринудената и спонтанна реакция на децата от комичните ситуации, в които изпада старата и загубила паметта си Фея (актрисата Анна Петрова), са доказателство за силното въздействие на различната „Пепеляшка“ на Балет „Арабеск“  „Пепеляшка“ провокира играта на детското въображение - най -ценното послание в това невероятно забавно представление на Балет „Арабеск“ по приказката за Пепеляшка.\r\nСпектакълът ще започне в 11.00 ч, в Музикалния театър. Подходящ е за деца от всички възрасти, както и за техните родители.\r\nОЧАКВАМЕ ВИ!     ", "date": "2019.05.28", "title": "Подарък на децата за 1 юни от Балет \"Арабеск\""}
{"url": "https://www.actualno.com/business/shte-ima-nov-stroitel-na-turski-potok-prez-bylgarija-news_753397.html", "text": "    \"Булгартрансгаз\" избра нов изпълнител на газопровода от Провадия до сръбската граница, по който ще се транспортира газ от \"Турски поток\". е остранен, тъй като не е предоставил необходимите документи в срок.      Изпълнител на поръчката ще бъде вторият в класирането \"Консорциум–Газово развитие и разширение в България\", чиято оферта е за 1.6 млрд. евро. Очаква се новият договор за строителство да бъде сключен през юни.\r\n\"Оказахме пълно съдействие на \"Консорциум Аркад\", но те не представиха необходимите документи за сключване на договор за строителството на продължението на газопровода \"Турски поток\" през България\", каза изпълнителният директор на \"Булгартрансгаз\" Владимир Малинов на пресконференция, предаде Агенция \"Фокус\".   Въпреки полученото удължаване на крайния срок, фаворитът \"Аркад\" не е предоставил до 27 май всички необходими документи. От 30 необходими документа са изпратени едва 4.  Саудитската компания спечели търга на 3 април и беше изпълнител беше определен за изпълнител на 475-километровото трасе.\r\n\"Решението за избор на изпълнител влезе в сила на 16 април и от тогава започнаха да текат сроковете за представяне на необходимите документи за сключване на договор. Съгласно закона за обществените поръчки срокът е от 30 календарни дни и същият изтече на 17 май\", каза Малинов.\r\n\"Беше получено писмо от тях за искане за удължаване на срока за представяне на документите и ние се съобразихме с това тяхно искане и удължихме срока до 17.00 часа на 22 май. Към 17.00 часа на 22 и включително и 27 май документи за сключване на договор с консорциум \"Аркад\" не бяха представени\", обясни шефът на \"Булгартрансгаз\".     ", "date": "2019.05.28", "title": "Ще има нов строител на \"Турски поток\" през България"}
{"url": "https://www.actualno.com/balkani/v-poveche-ot-polovinata-albanski-obshtini-shte-ima-po-edin-kandidat-za-kmet-news_753426.html", "text": "    В 35 от общо 61 общини в Албания ще има само по един кандидат по време на местните избори на 30 юни.      Причината за това е, че албанската опозиция отказа да участва в тези избори и така единствените кандидати останаха тези на управляващите, предаде БГНЕС.   В останалите 26 общини, освен кандидати на партията на премиера Еди Рама има и кандидати на новорегистрираната партия „Демократична революция”, седем независими кандидати и един кандидат на коалицията „Надежда за промяна”.\r\nОбединената албанска опозиция бойкотира изборите и дори заплаши, че ще ги спре. Тя иска оставката на министър-председателя Еди Рама и създаването на преходно правителство, което да проведе свободни и честни избори.  Централната избирателна комисия продължава своята дейност и вече е направила жребий за номерата на кандидатите. ", "date": "2019.05.28", "title": "В повече от половината албански общини ще има по един кандидат за кмет "}
{"url": "https://www.actualno.com/balkani/viorika-dynchila-othvyrlja-vyzmojnostta-za-predsrochni-izbori-news_753422.html", "text": "    Румънският премиер Виорика Дънчила каза днес, че Социалдемократическата партия (СДП) ще реши дали трябва да се направят промени в ръководството на партията, отхвърляйки възможността за провеждане на предсрочни избори, съобщава МИА, цитирана от БГНЕС.      „След обсъждане с всички наши колеги бе взето това решено управителния съвет на партията да вземе решението за промени в  ръководството на правителството. Не съм привърженик на идеята, че това решение трябва да бъде взето изключително от президента на партията”, каза Данчила в навечерието на заседание на Националното бюро на СДП.   По въпроса за предсрочните избори тя отговори, че \"това не е вариант\".\r\nДънчила пое ръководството на управляващата партия в понеделник, след като бившият президент Ливиу Драгня бе осъден на затвор за корупция.  Последните частични резултати, публикувани днес от Централната избирателна служба, показват, че Националната либерална партия спечели 26,33% от гласовете, а социалдемократите - 23,16%. ", "date": "2019.05.28", "title": "Виорика Дънчила отхвърля възможността за предсрочни избори "}
{"url": "https://www.actualno.com/asia/turcija-zapochna-operacija-nokyt-v-irak-news_753439.html", "text": "    Турската армия започна контра-терористична операция срещу „Работническата партия на Кюрдистан“ (ПКК) в северноиракския регион Хакурк, пише електронното издание на вестник Hurryiet.      Министерството на отбраната на страната съобщи във вторник, че офанзивата, носеща името „Операция нокът“, е започнала в понеделник следобед с артилерийски обстрел и въздушни удари, предаде \"Фокус\".   „Тази операция има за цел да разруши пещерите и приютите, които се използват от терористични групи и да елиминират терористите“, се казва в изявлението.\r\nВ района са разположени и бригади от командоси чрез хеликоптери, показват въздушни кадри, излъчвени от местните медии на 28 май. На кадрите се вижда и изстрелването на снаряди от гаубици и войници, разположени по планинските хребети, за да контролират хълмовете.  Най-малко 10 изтребители F-16 и F-4, с поддръжката на самолет за наблюдение и контрол, са ударили няколко цели.\r\nТурският министър на отбраната Хулуси Акар и висшите генерали от турските въоръжени сили командваха операцията през цялата нощ.\r\nТурският президент Реджеп Тайип Ердоган пожела успех на турските войници, участващи в трансграничната операция, в „Туийт“ от 28 май, преди да се срещне с иракския си колега в Истанбул на бърза вечеря на ифтар.       ПКК, която е в списъците на терористите на Турция, САЩ и ЕС, е със седалище в Северен Ирак и управлява няколко лагера, използвани от терористите, за да проникват в Турция. Анкара спорадично провежда трансгранични операции в Северен Ирак през последните десетилетия. Страната редовно осъществява удари по цели на ПКК в района.\r\nПрез последните години Турция осъществи две военни операции в Северозападна Сирия срещу терористите от „Ислямска държава“ и сирийските кюрди.\r\n„Не става дума само за преследване на терористите. Операцията има за цел да създаде господстващо положение на бойното поле“, заяви експерт по сигурността и бивш офицер от специалните части Абдула Аяр пред Hurriyet.\r\n„Терористите се опитваха да нанасят щети, прониквайки от планинските райони на Ирак. Това трябва да бъде предотвратено. Точно това се извършва с тази операция“, каза той.\r\nПо думите на експерта, след интензивните въздушни бомбардировки, турските войници може да навлязат по-дълбоко в територията на Ирак, за да отрежат логистичните линии между ПКК и сирийските кюрдски „Отряди за народна самоотбрана“.       ", "date": "2019.05.28", "title": "Турция започна „Операция нокът“ в Ирак"}
{"url": "https://www.actualno.com/politics/borisov-v-dobrich-i-pleven-shte-chistja-vsichko-do-koren-news_753432.html", "text": "    Резултатите на ГЕРБ са много добри за състоянието, в което влязохме в тази кампания, заяви премиерът Борисов в Брюксел. След изборите за Европейски парламент лидерите на страните-членки на ЕС обсъждат и започнат процеса по номиниране на ръководителите на институциите на ЕС.      За мен днес аплодисментите в ЕНП са, че сме победили друг лидер в ПЕС. Няма как социологическите агенции да са засичали преднина на БСП. Това са 7%. Видяхме къде са отишли парите за медии, социолози, политолози и т.н. Резултатите на ГЕРБ са много добри за състоянието, в което влязохме в тази кампания. Ние сме първа политическа сила сред работещите, младите, интелигенцията. Губим при тези над 60 години и ниско интелигентните – тези без образование, каза премиерът Бойко Борисов преди заседанието на лидерите на ЕС.   По повод на , Борисов каза: \"Не се вглеждам в другите партии, а в моята. Следващите дни ще кажем какво правим и как\".\r\nТой обяви, че в консултациите за председател на ЕК ще се обсъждат много имена. \"В консултациите ще се прехвърлят много имена. Сега виждате, даже и с Орбан ще се виждам – той е безспорен антикомунист. Тези, които говориха срещу него, завършиха в своите държави на 3 и 4 място, а той разгроми с 51%. Ние сме приятели от 20 години. Нормално е социалистите да искат техен кандидат, нормално е ние да се борим за нашата кандидатура. В следващите часове ще се говорят много неща. Това ще бъде едно надбягване и които успее да си задържи коня, както аз си задържах партията и я пуснах последните две седмици и победиха с много, те казват нараснахме, не са нараснали, вижте си резултата\", каза Борисов, цитиран от Нова телевизия.  Борисов заяви, че Мария Габриел е събрала най-голям брой преференции: \"Мария Неделчева направи една доста добра кампания. Разликата между нея и оставащите кандидати беше потресаваща в нейна полза. Най-много преференции на тези избори има Мария Неделчева\". Премиерът обяви, че Лиляна Павлова е събрала голям брой преференции на европейските избори. \"Това показва, че партията я обича, справила се е добре за европредседателството\", добави той.\r\n\" ще чистя всичко до корен. Там можете да бъдете сигурни\", закани се още Бойко Борисов.   Припомняме, че според информацията преди окончателните данни на ЦИК, ГЕРБ е с над 10% преднина в 9 града, ДПС - в 4, а БСП - в 3. БСП е първа политическа именно в Плевен и в Добрич.      ", "date": "2019.05.28", "title": "Борисов: В Добрич и Плевен ще чистя всичко до корен"}
{"url": "https://www.actualno.com/society/kakvi-sa-osnovnite-pouki-ot-vota-za-evropejskija-parlament-news_753419.html", "text": "    Изборите за новия състав на може да се окажат повратна точка за Европа: ще бъдат формирани мнозинства и много нови играчи ще излязат на политическата сцена в Брюксел. Чудесна възможност — ако бъдат извлечени правилните поуки от вота, убедени са в редакцията на германския национален ежедневник Die Welt.       От европейските избори през 2019 г. можете да извлечем седем поуки: 1. Преминаването към дясното в Европа се провали. Трите десни популистки и националистически фракции получават заедно 173 от общо 751 места — това е с 18 места повече спрямо предходния парламент. Това означава, че десните партии няма да могат да влияят съществено на законодателния процес в ЕП.\r\n„Призракът на национализма“ няма да може да се разпространи в новия Европейски парламент, с изключение на театралните приноси на някои членове. От друга страна, популистките партии успяха да консолидират и разширят своето лидерство в няколко държави-членки като Полша, Унгария, Чешката република и Италия. В резултат на това десните партии ще се опитат по-трудно от всякога да влияят и блокират решенията на ниво лидери на правителствата, т.е. Европейския съвет.   Политиката става все по-колоритна    2. В продължение на десетилетия консервативната Европейска народна партия (ЕНП) и социалдемократите доминираха в ЕП. Сега това няма да е възможно. В това отношение тези избори са повратна точка: след 40 години те бележат края на традиционната голяма коалиция в Брюксел. Новите играчи от първия ред са зелени и либерали.\r\nТова ще засегне не само работата на ЕП, но и целия законодателен процес в Европа. Политическият център на Европа се разшири, политиката става все по-колоритна.     Очаква данъкът върху CO2 да влезе в сила скоро 3. Победителите в Европа са зелените и либералите, а не националистите и популистите. В Европа няма популистка вълна и трябва да бъде сложен край на приказките за нея. Либералите са третата най-голяма сила в парламента, а зелените станаха от шеста четвърта по ред група.Проевропейските партии останаха приблизително на едни и същи нива в Европа, въпреки тежките загуби на утвърдените партии като ЕНП и социалистите.\r\nВече е ясно, че това също ще има тематично въздействие. Европейската политика ще стане по-„зелена“, вероятно ще се появи данък върху емисиите на CO2. За германската автомобилна това означава да ускори значително иновационната си политика. В същото време либералите ще настояват за пазарно ориентирани нови търговски споразумения и дерегулация на пазарите на услуги.   Като цяло обаче политическата фрагментация ще направи още по-трудно взимането на решения в Брюксел. Трябва да изчакаме и да видим какво въздействие ще има това върху способността на ЕС да действа, например в търговските преговори с големи икономики като САЩ. Новият състав на ЕП означава също, че консерваторите, социалдемократите, зелените и либералите трябва да се сближат — колкото по-разделени са тези четири фракции, толкова повече крайните партии ще се възползват от ситуацията.\r\n4. Партиите от Съюза (ХДС/ХСС) и ГСДП ще изпратят в Брюксел много по-малко членове от преди. Така влиянието на Германия в двете най-силни фракции ще отслабне. Свободната демократическа партия (СвДП) събра по-голяма подкрепа спрямо предходното гласуване, но вероятно ще получи само пет от общо 108-те места. Сега президентът на Франция Еманюел Макрон ще бъде този, който ще доминира либералите, а това ще затрудни СвДП да наложи политиките си.   5. Стратегията на ЕС — която беше решително повлияна от слабия председател на Съвета на ЕС Доналд Туск и германското правителство — да прокара Брекзит, скоро ще се окаже фатална. Имаше достатъчно предупреждения, например от Париж или Виена. Шансовете за хаотичен Брекзит през есента никога не са били толкова високи, колкото след тези избори: в Обединеното кралство, враждебната към Брюксел Партия „Брекзит“ спечели 31,5% и лидерът на Найджъл Фарадж призова за участие в преговорите за развода между Брюксел и Лондон.\r\nВ същото време шансовете на бившия външен министър Борис Джонсън да стане нов ръководител на правителството във Великобритания значително се увеличиха след катастрофалния резултат на торите (7,5%). Джонсън и Фарадж като нови партньори в преговорите изглежда като най-лошият кошмар за ЕС. Парламентът ще разшири властта си    6. Може да се очаква, че новият буржоазен блок в ЕП (ЕНП, социалдемократите, либералите и зелените) ще увеличи значително влиянието си върху законодателния процес, като задължи Европейската комисия да предприеме конкретни мерки преди началото на новия законодателен период. Логиката е следната: всеки, който иска да бъде избран от парламента като нов ръководител на Европейската комисия, трябва първо да плати висока цена — той трябва да се ангажира да работи за един вид колоритна суперкоалиция от четири фракции. Това никога не се е случвало в историята на Общността. Правителствата на ЕС няма да харесат ситуацията — те се страхуват от загуба на влияние. И правилно. ЕП също ще го използва, за да разшири властта си.\r\n7. Тъй като сега процесите на вземане на решения стават все по-сложни и има вероятност да се ожесточи войната между ЕП и управляваните от националистиките правителства страни на ЕС, европейското законодателство трябва да се съсредоточи върху няколко големи проекта. Изпълнението на проектите трябва да има целева дата — в противен случай съществува риск от безкраен цикъл, както в политиката на ЕС в областта на убежището, където всички важни законодателни предложения останаха на заден план, въпреки миграционната криза. Какво трябва да постигне ЕС през следващите две години и половина? Първо, разширяването на граничната охрана на ЕС до 10 000 души. Второ, ново предложение за разпределение на бежанците. Безсмисленият план на Комисията Юнкер относно разпределението на търсещите убежище чрез квоти трябва незабавно да бъде спрян. Трето, бюджетът на ЕС трябва да се обърне с главата надолу — радикални съкращения в секторите на селскостопанската и структурната помощ и повече внимание върху научните изследвания, иновациите, инфраструктурата и изкуствения интелект. Четвърто, по-видим успех чрез прости, но новаторски резултати, които всеки европеец да разбира веднага.\r\nПример: Новата мега-програма на Вебер за борба с рака с участието на водещи европейски изследователи на онкологични заболявания посочва пътя напред. Пето: европейците трябва да съсредоточат външната си политика главно върху кризите за самите граждани и дори да не се опитват да изградят „армия от европейци» (по думите на министъра на отбраната на Франция). Такава не е необходима, поне докато НАТО съществува. ", "date": "2019.05.28", "title": "Какви са основните поуки от вота за Европейския парламент"}
{"url": "https://www.actualno.com/politics/bsp-se-vryshta-v-narodnoto-sybranie-news_753448.html", "text": "    Парламентарната група на \"БСП за България\" се връща в Народното събрание. Това реши Националният съвет на БСП на своето заседание, предаде репортер на Агенция \"Фокус\". Решението бе гласувано почти единодушно. Ръководството на парламентарната група и депутатите ще вземат решение кога да се случи това .      Припомняме, че на 17 февруари Националният съвет на БСП взе решение парламентарната група на „БСП за България“ . То бе взето със 74 гласа „за“, 3-ма „против“ и 33-ма „въздържали се“. Решението дойде на фона на напрежението около приетите промени в Изборния кодекс и заради среднощното заседание на парламента. Тогава БСП обяви, че би възстановила участието си в парламента при избор на нова ЦИК, отмяна на промените в Изборния кодекс, връщане на преференцията и на дебата за машинното гласуване. Това обаче не се случи в пълнота и от тогава вече повече от 3 месеца опозицията не присъства на заседанията на парламента.   В този период от БСП направиха само едно изключение и се включиха в тържествената сесия на парламента по повод 140-ата годишнина от Учредителното събрание и от приемането на Търновската конституция във Велико Търново. Тогава от БСП се аргументираха, че над партийните решения стоят държавността, уважението и благоговението пред учредителите и Търновската конституция. На пресконференция след изборите лидерът на БСП Корнелия Нинова отчете, че решението за напускане на парламента не е причина за резултата на партията на евровота.\r\nПрипомняме, че днес лидерът на партията Корнелия Нинова , а след това оставка даде и председателят на предизборния щаб на БСП Георги Свиленски, който обясни, че някои червени депутати изобщо не са помагали в кампанията. Действията на Нинова противоречат на изреченото на пресконференция от нея вчера (27 май), когато каза, че още не е в оставка и първо ще се определят правилата за избор на нов председател на червената партия. Идеята, лансирана от Нинова, е изборът на нов председател да стане от всеки редовен член на БСП т.е. един вид пълна вътрешнопартийна демокрация.  Късно тази вечер пленумът определи и дневния ред за на конгреса на БСП, който ще се проведе на 16 юни - анализ на изборите, констатиране оставката на Нинова, задачи за местните избори и като последна бе записана точка за стартиране на процедура по пряк избор на лидер. Отхвърлено бе предложението за точка, в която да се обсъдят промени в устава, както искаше вътрешната опозиция.\r\nАко се стигне до общопартиен вот на лято, има опасност партията да остане без лидер точно за местните избори, тревожат се социалисти. Те напомниха, че винаги може някой от кандидатите да оспори избора в съда, а докато той се произнесе, БСП ще остане без легитимно ръководство, което е много рисковано в ситуация на избори. Друг проблем била липсата на публичен регистър на членовете на БСП. Щом никой не знае колко точно са, вотът можело да се манипулира.    ", "date": "2019.05.28", "title": "БСП се връща в Народното събрание"}
{"url": "https://www.actualno.com/curious/ne-izmivajte-tezi-hrani-predi-gotvene-news_753450.html", "text": "    Ако мислите, че като измиете дадени продукти с вода, ще се отървете от бактериите, жестоко се лъжете. Има продукти, които трябва да се сготвят директно. Foodpanda ще ви запознае с тях и с причините.      •\tЧервено месо - когато измивате червените меса, вие добавяте влага и по време на готвене, това ще засегне вкуса. Попивайте месото с хартиена кърпа или салфетка. Ако планирате мариноване на месото, винаги го правете в хладилник. Същото важи и за пилешкото месо.   •\tГъби - както при месото, така и при гъбите вкусът и консистенцията се променят. Просто почистете повърхността като я обелите или изчеткате с влажна четка. Гъбите са изключително абсорбиращи, затова ги предпазвайте от излишна влага. При готвене, всички бактерии ще изчезнат.\r\n•\tЯйца - масова практика е да се измиват яйцата преди консумация. Ако са домашни, това е задължително. Но, ако са от магазина, те предварително са измити, преди да бъдат пуснати в търговската мрежа. Освен това се намазват с минерално масло, което да защити яйцето.  •\tТестени изделия - пастата не може да ви разболее, освен ако не прекалявате с нея. Много хора изплакват макароните си след готвене, което е голяма грешка, ако искате да имате най-доброто ястие. Изплакването на макароните служи само за изплакване на нишестето от него, което затруднява придържането на сосовете.\r\nЗърна като ориз или киноа, обаче, трябва винаги да се мият с вода преди да започнете да ги приготвяте, за да получите правилния вкус и консистенция.    ", "date": "2019.05.28", "title": "Не измивайте тези храни преди готвене"}
{"url": "https://www.actualno.com/crime/katastrofa-s-kon-na-magistrala-trakija-se-e-razmina-bez-jertvi-news_753452.html", "text": "    Катастрофа с кон на магистрала \"Тракия\" се e разминала без жертви, съобщи Нова телевизия.      На 26 май вечерта мъж и жена пътували с автомобила си, когато изведнъж пред тях излязло животното. Ударът в дясната страна на автомобила е бил неизбежен. По колата са нанесени сериозни материални щети, но пътуващите в нея не са пострадали. За кон на пътя сигнал е бил подаван на тел. 112 няколко пъти.   От АПИ твърдят, че първоначално животното е било отведено извън магистралата от служителите на пътноподдържащата фирма, но часове по-късно конят отново е излязъл на платното. Според Пътната агенция това е станало през един от пътните възли на магистралата. ", "date": "2019.05.28", "title": "Катастрофа с кон на магистрала \"Тракия\" се e размина без жертви"}
{"url": "https://www.actualno.com/society/novinite-naj-vajnoto-za-denja-28-maj-news_753402.html", "text": "    Редакционният екип на ви представя най-важните новини за изминалия ден, 28 май.       Председателят на БСП Корнелия Нинова е подала оставка пред Националния съвет на Столетницата, който днес (28 май) се събра на извънредно съвещание заради резултата от европейските избори.   Според информацията преди окончателните данни на ЦИК, ГЕРБ е с над 10% преднина в 9 града, ДПС - в 4, а БСП - в 3. БСП е първа политическа именно в Плевен и в Добрич.      Парното и топлата вода ще бъдат с по-високи цени от средно 4% от 1 юли, става ясно от изчисления на Комисията за енергийно и водно регулиране (КЕВР). Парламентарната група на \"БСП за България\" се връща в Народното събрание. Това реши Националният съвет на БСП на своето заседание.     Общо 334 български граждани имат офшорни сметки и сметки в чужди държави, в които всеки от тях държи поне 1 млн. евро активи. Това сочи статистика на Националната агенция за приходите (НАП) на базата на данните на ведомството от международния обмен на данъчна информация, посочва Mediapool. Исканията на Български лекарски съюз (БЛС) за повишаване на цените на редица клинични пътеки и най-вече на тези в Педиатрията са изпълнени. Това посочва БЛС в свое прессъобщение. Мисията на ООН в Косово (ЮНМИК) заяви днес, че двама служители на ООН са били задържани при операцията на косовските специални части, която предизвика гнева на Сърбия и повиши напрежението в региона. Решението на Върховния съд на Румъния да осъди Ливиу Драгня, лидерът на управляващата Социалдемократическа партия (СДП) в Румъния, на 3,5 години затвор, бележи най-ниската точка в румънската политика Правителствата на Беларус и Русия ще засилят съвместните си усилия за създаването на \"програма за действие\", свързана с обединяването на двете страни в обща държава до 21 юни, предаде беларуската държавна информационна агенция \"Белта\". \"Очакванията за антиевропейска вълна не се сбъднаха. Ще имаме силно проевропейско мнозинство\" - с тези думи ръководителят на Бюрото на Европейския парламент в София Теодор Стойчев откри дискусия в Дома на Европа, посветена на последиците от изборите за Европейски парламент.  ", "date": "2019.05.28", "title": "Новините: Най-важното за деня, 28 май "}
{"url": "https://www.actualno.com/america/bivshata-sypruga-na-bezos-shte-dari-polovinata-si-bogatstvo-news_753431.html", "text": "    Макензи Безос, бившата жена на Джеф Безос обеща да дари половината си състояние за благотворителност, съобщава BBC.      Тя се присъедини към милиардерите като предприемача Уарън Бъфет и създателят на Майкрософт Бил Гейтс в организацията „Даване на обет”.   Този обет бе започнат от Бъфет и Гейтс, които призоваха богатите да дадат поне половината от състоянието си за благотворителност.\r\nСъстоянието на бившата съпруга на Безос е около 37 милиарда долара. Двамата се разделиха по-рано тази година.  „В допълнение, към каквито и активи живота да ми е отредил имам непропорционално количество пари за споделяне”, написа тя в изявление.\r\n„Подходът ми към филантропията ще продължи да бъде внимателен. Ще продължа да отделям време, усилия и внимание”, допълва тя.   204 човека, двойки и семейства от 23 страни са се подписали под този обет.    Бившият кмет на Ню Йорк Майкъл Блумбърг и основателят на CNN Тед Търнър са част от хората подписали се под обета.\r\nДжеф Безос не се е подписал под обета, но миналата година дари 2 милиарда долара в помощ на бездомните и създаде нова мрежа от училища.\r\nНеговото богатство се равнява на около 114 милиарда долара.    ", "date": "2019.05.28", "title": "Бившата съпруга на Безос ще дари половината си богатство  "}
{"url": "https://www.actualno.com/society/kak-sofijanci-ocenjavat-jivota-v-stolicata-news_753388.html", "text": "           Представително социологическо проучване, проведено в Стъпка 3 от работата по Визия за София, разглежда обстойно как гражданите на София определят и оценяват качеството си на живот в града и какви са нуждите, желанията и дефицитите им по отношение на средата и различните нейни компоненти. Изследвани са удовлетвореността на гражданите от услугите, предоставяни от общинските институции, придвижването, градската природа, избора на работа, училище, жилище, щастието и начина на живот в града като цяло. Общото социологическо изследване обхваща и нагласите на гражданите, свързани с бъдещото развитие на града. Анализът на цялата обработена информация служи за основа за по-нататъшната работа на широкия мултидисциплинарен експертен екип на Визия за София във формулирането на стратегически цели, мерки, задачи и индикатори за дългосрочно развитие на София и крайградските територии, които ще бъдат представени за широко обществено обсъждане в следващите стъпки на инициативата.\r\nМетодологията на изследването включва качествено и количествено проучване, проведени от октомври до декември 2018 г. За подготовката на инструментариума, социологическият екип обрабва всички данни и анализи, събрани в предните стъпки от работата по Визия за София и интегрира информацията от мултидисциплинарната работа във всички направления на инициативата  - Градска среда, Околна среда, Транспорт, Икономика, Управление, Идентичност и култура. Проучени са международни изследвания за качество на живот и са очертани основните тематични и проблемни полета и сравнителни индикатори от международни изследвания. След това са проведени фокус групови дискусии и дълбочинни интервюта и е изработен прецизен инструмент за количествените изследвания. Анкетното допитване обхваща 13 предварително определени зони на града и е представително за всяка (15+ години), а сумарно обемът на цялата извадка е над 2500 човека. Изследването е реализирано от Обобщените резултати от проучването показват, че 91% от софиянците изразяват висока удовлетвореност от това, че живеят в столицата, и въпреки проблемите и критичните точки, 57% смятат, че като цяло градът се развива към по-добро място за живеене. Гражданите са удовлетворени в най-голяма степен от търговската мрежа, възможностите за култура, образователните възможности и публичният транспорт.  Приемливи за широко мнозинство от респондентите са публичните пространства и зелените зони, трудовите и бизнес възможностите, както и нивата на доходи, достъпността на жилищата и социалните услуги, природата и качеството на питейната вода. Столичани са най-критични към качеството на въздуха и нивото на шум, чистотата на града и състоянието на улиците и сградите в него, цените на живота и сигурността. Най-високите дялове на силна неудовлетвореност предизвикват материалният стандарт на живота и чистотата на града и качеството на въздуха. Най-голям ръст в одобрението в сравнение със сравнително изследване, проведено от Евробарометър през 2015 г., бележи градският транспорт.\r\nСоциално-демографският анализ на София показва, че развитието на София и утвърждаването й като основен икономически център на България привличат все повече хора в града през последните години и населението му непрекъснато нараства с плавни темпове. Според последните актуални данни на ГД ГРАО към 2017 г. жителите на столицата и крайградските територии са 1 311 348 души, без в това число да влизат пребиваващите без регистрация. Демографският ръст увеличава социално-икономическите възможности на града, но го изправя и пред редица инфраструктурни, урбанистични и екологични предизвикателства, които определят и ще определят средата и качеството на живот в близките десетилетия.\r\nОткрояваща се специфика на социално-икономическата структура на населението на София в сравнение със средното за страната е, че тук живеят значително повече млади хора в трудоспособна възраст - 77% под 60 г. спрямо 68% за страната. Относителният дял на висшистите в столицата е почти двойно по-голям от този за страната, а средният месечен доход на човек е 661 лв. спрямо 488 за страната за 2017 г. Тази благоприятна социално-демографска картина се отразява в по-високата удовлетвореност на софиянци от здравето и живота им като цяло, но удовлетвореността от нивата на доходи и цените на живота не са така високи.    Разглеждайки разликите между обособените зони на града, с висок образователно-културен и икономически капитал са най- вече централните градски части, където 2/3 от жителите са висшисти, а над 50% имат доходи над 1000 лв. на член от домакинството. В тези части е концентрирано както по-застаряващо, така и по-младо население – хора, заети в частния сектор, с професии, изискващи високо образование и квалификация. Квартали, които имат добро образователно-културно ниво, но икономическият капитал варира в по-широки граници са Лозенец, Дианабад, Гоце Делчев, Гео Милев, Яворов, Христо Смирненски. В тези квартали живеят предимно високообразовани хора, заети с неръчен труд, но с доходи около средното за София. Като зони с нисък както образователно-културен, така и икономически капитал ясно се открояват крайградските територии, както и кварталите Надежда, Орландовци, Свобода. В Дружба, Люлин и Обеля, където дяловете на хората, определящи доходите си като недостатъчни, надвишават забележимо средните.\r\nВ северните и западни части на града равнището на качеството на живот е по-ниско, което е съпроводено с по-ниски самооценки и по-ниски нива на удовлетвореност от различни измерения на градския живот. Запитаните смятат, че качеството им на живот може да се подобри чрез развитието на публичния транспорт, благоустрояването на уличната мрежа и сградния фонд, повишаване качеството на образованието в кварталните училища, децентрализация на културния живот и по-засилени мерки за сигурност.\r\nОбобщените резултати за обща удовлетвореност от града сочат, че като цяло софиянци харесват града си, въпреки че ясно изразяват чувствителност към неговите проблеми. Общите показатели отбелязват подобрение спрямо голямото сравнително изследване Евробарометър от 2015 г., когато малко над 40% са напълно удовлетворени да живеят в София. Закономерно е, че колкото по-млади и по-заможни са хората, толкова по-доволни са от живота си като цяло, а с това и от мястото, на което живеят. Удовлетвореността обаче се различава в различните градски зони. Напълно удовлетворените от живота си са над двойно повече от частично удовлетворените в централната градска част, в източните и южни райони (Дианабад, Красно село, Лозенец, Гоце Делчев, Яворов, Гео Милев, Подуяне, Смирненски, Кръстова вада, Малинова долина, Манастирски ливади, Павлово), както и в северната крайградска зона. Останалите запитани са далеч по-умерени. В западните квартали - Красна поляна, Западен парк, Фондови жилища, Разсадника напълно удовлетворените са едва 14%, а в Овча купел, Славия, Факултета – 20%. Следват жителите на кварталите Надежда, Орландовци, Свобода, Люлин и Обеля, където около 30% са напълно удовлетворени от живота си.\r\nУдовлетвореността от публичния транспорт е особено висока сред респондентите от старите южни квартали, централната градска част и крайградските зони. Важно изключение е зоната на Овча купел, Славия, Факултета, където напълно доволни от публичния транспорт са едва 14%, а 26% са частично недоволни. С изключение на тях, повечето респонденти посочват публичният транспорт като едно от несъмнените преимущества на града. Нещо повече, градският транспорт е на първо място сред спонтанно изброяваните предимства на кварталите им. Близо две трети от респондентите се придвижват основно с градски транспорт и го ползват всекидневно.\r\nСледващият най-удовлетворителен фактор в града е културният живот. Макар софиянци да не са масови потребители на култура и най-честите им напускания на квартала да са за посещения на търговски обекти и заведения за хранене, а най-разпространената културна практика да е посещението на кино, дистанционно те ценят възможностите за култура, които градът им предоставя. 91% от респондентите са удовлетворени от възможностите за културен живот в столицата, а 58% се чувстват напълно удовлетворени. В най-голяма степен доволни са младите и хората в най-активна възраст. Най-активните културни публики също са с възрастов профил от 18 до 40 години. По-диференцирано отношение има в западните квартали, но и в новите южни квартали на столицата, където общата неудовлетвореност надхвърля 30%.   Възможностите, които градът предоставя за образование, са високо оценени от респондентите – над половината от тях са напълно удовлетворени, а общата удовлетвореност достига 90%. Образователните възможности са една от характеристиките, които хората спонтанно посочват, когато биват запитани свободно да назоват предимствата на града си. Две трети от учащите заявяват пълна удовлетвореност от училищата и другите образователни институции в София. Общата неудовлетвореност е малка и категорично намалява с увеличаването на доходите. Потенциален риск за града носи фактът, че респондентите с най-ниски доходи са по-неудовлетворени от образователните институции и това е индикатор, че образователната система не успява да противодейства на социалните неравенства, което създава предпоставка те да се възпроизвеждат през поколенията.\r\nКартината на удовлетвореността от образователната инфраструктура обаче е доста различна в отделните градски зони. Най-доволни от възможностите за образование са центъра и източните квартали, останалите зони са по-скоро умерени, а най-висока е неудовлетвореността от кварталните училища в Хаджи Димитър, Левски, Христо Ботев (53%) и северните крайградски части (68%).\r\nСофиянци са силно удовлетворени от достъпа до магазини и търговски площи в града си и оценяват това като едно от предимствата му. Като цяло са доволни и от кварталния достъп до търговски обекти, макар и на места по-умерено. Отчетливото изключение е зоната на Овча купел, Славия и Факултета, където рехавостта на търговска инфраструктура може да бъде един от признаците на сегрегация на зони от града.\r\nМежду 30 и 49% варира неудовлетвореността на софиянци от публичните пространства и зелените зони, природата и качеството на питейната вода, трудовите и бизнес възможности, както и нивата на доходи, достъпността на жилищата и социалните услуги. Най-високо е неудовлетворението от публичните пространства (пазари, площади, пешеходни зони) сред респондентите от северните райони - от Люлин и Обеля, от Дружба и от новите южни квартали. Неудовлетвореността от зелените зони надхвърля удовлетвореността в северните и западните квартали, в новите южни квартали, Младост и Мусагеница. Към състоянието на природата в част от кварталите неудовлетвореността е нищожна, но в крайградските зони, южната част и кварталите Надежда, Орландовци и Свобода тя е висока. Качеството на питейната вода е проблем на подвитошките квартали и крайградските зони.\r\nДостъпността на жилищата в града е най-неудовлетворителна за респондентите от крайградските зони, Левски, Хаджи Димитър, Сухата река, Дружба, Люлин и Обеля.\r\nДостъпната работа е и на трето място (в челото на класацията) сред спонтанните отговори на въпроса кои са най-привлекателните черти на София, но същевременно участниците са на мнение, че повечето възможности за работа не водят до драстично по-висок жизнен стандарт. Софиянци оценяват трудовата ситуация като амбивалентна – многото възможности за работа привличат в града много хора, които обаче създават конкурентна среда и не получават достатъчно добри доходи. Най-критични към възможностите за достъп до пазара на труда са хората с по-ниски доходи, а северните и западните квартали, както и северната крайградска зона отново концентрират повече неудовлетвореност. Работещите в частния сектор са малко по-скептични към възможностите за бизнес в София от работещите на държавна или общинска работа, но и в двете групи общата удовлетвореност надхвърля 70%. Анализът показва преобладаващо мнение, че трудовите и бизнес възможности на града го карат да расте, но нивото на доходите остава недостатъчно удовлетворително.\r\nПо отношение на доходите, най-висока неудовлетвореност очаквано споделят пенсионерите и безработните, следвани от заетите с ръчен труд (60% неудовлетворени, от които половината са напълно неудовлетворени). Териториално най-голяма концентрация на недоволни от нивата на доходите си са в Левски, Хаджи Димитър, Сухата река, Христо Ботев, следвани от северната крайградска зона и Дружба.\r\nКато най-голям дразнител в живота си в града спонтанно запитаните посоват най-вече трафикът (46%), мръсният въздух (36%), презастрояването и чистотата. Мръсният въздух се посочва като основен проблем на София от близо три четвърти от софиянци - най-често от респондентите в пет от 13-те зони - северните квартали на града, част от западните (Люлин, Обеля, Овча купел, Славия, Факултета) и крайградските зони. Обобщаването на резултатите, свързани с въздуха обаче дава посока за анализи, че софиянци са чувствителни към проблема, но чувствителността им не е пряко свързана с тяхното участие и навици. В Овча купел, Славия и Факултета и крайградските зони например респондентите са доволни от чистия въздух в квартала си, но обявяват мръсния въздух за проблем номер едно на София.\r\n16% от запитаните посочват спонтанно чистотата като един от основните проблеми в града и 71% не са удовлетворени от чистотата. Близо две трети от жителите на южната крайградска зона обаче пък са напълно удовлетворени от чистотата в кварталите си, а около 50% са частично удовлетворените сред жители на северната крайградска зона, на градския център и на Овча купел, Славия и Факултета. Високото ниво на шум е стандартен проблем на големите градове и в София неудовлетвореността по този показател възлиза на 59%, макар че тоталната неудовлетвореност не е прекомерно висока. Софиянци по-скоро са свикнали с шума – той не се явява в списъка със спонтанно посочвани проблеми нито на града като цяло, нито на кварталите, в които живеят респондентите.\r\nСъстоянието на улиците и сградите в града е неудовлетворително за 56%. Според тези респонденти сградният фонд се санира на принципа „всеки за себе си“, а състоянието на уличната настилка и тротоарите е лошо. Уличната инфраструктура („дупките по улиците“) държи първото място в спонтанно посочваните проблеми на кварталите. Сигурността въобще не се споменава, когато молим хората сами да назоват проблемите на града и кварталите, а при въпрос дали са удовлетворени от сигурността в града, делът на неудовлетворените е 51%, а делът на удовлетворените - 47%.\r\nЕдин от подробно разгледаните индикатори за качеството на живот е мнението за жилищните условия за домакинствата. От събраните данни става ясно, че столичното население разполага с относително достатъчен жилищен фонд. Преобладаващият модел е на нуклеарното семейство, което обитава най-често 2-3 стаи. Основната част от респондентите обитават собствени или съ-собствени имоти (63%) или пък такива, които са им предоставени безвъзмездно (26%). На свободен наем живеят само 9%, а наемателите на общински жилища са пренебрежимо число. Най-голям е относителният дял на наемателите във възрастовите сегменти 18-30 и 31-40 години. Очаквано, най-много собственици на ипотекирани жилища има във възрастовия диапазон 31-40 с доходи над 1000 лв. на член от домакинството. Жилищният въпрос в София се решава изцяло частно и пазарно, но някои софиянци не разполагат с финансов ресурс да упражняват пазарен избор и остават да живеят в жилищата, които наследяват. Тази тенденция се забелязва най-вече в кварталите Овча купел, Славия, Факултета, Надежда, Орландовци, Свобода, Връбница, Красна поляна, Разсадника, Фондови жилища.\r\nНад 70% от респондентите живеят в жилища в сгради, строени преди 1989 г. Дяловете на живеещите в изцяло санирани сгради и на живеещите в сгради, строени след 1990 г. са почти еднакво големи – малко под една пета. Друга една пета живеят в изцяло несанирани сгради.\tПотенциален проблем на столицата, регистриран в изследването е, че сградният фонд остарява и се амортизира, а поддръжката му е изцяло инициатива на отделните собственици на фамилни имоти, които ги благоустрояват “на парче” и „навътре“. Това обяснява и фактът, че близо две трети от респондентите оценяват състоянието на сградата, в която се намира жилището им, като по-скоро добро или много добро, а по-малък дял от 38% намират състоянието на сградите и улиците в квартала си за удовлетворително.\r\nГенерално обаче повечето респонденти намират, че в последните години кварталите им се променят към по-добро и стават по-добри места за живеене. Най-доволни са жителите на южната крайградска част, центъра, следвани от живеещите в старите южни квартали (Красно село, Лозенец, Гоце Делче, Дианабад), както и тези в Яворов и Гео Милев, в новите южни подвитошки квартали и в северната крайградска зона. Най-много неудовлетворени от квартала си има в Дружба, в крайните западни квартали (Славия, Овча купел, Факултета), в северните квартали (Надежда, Орландовци, Свобода) и в западните (Красна поляна, Разсадника, Фондови Жилища), Люлин и Обеля. Като цяло софиянци са по-доволни от града си и по-умерено доволни от квартала си. Логично, когато бъдат запитани, дали центърът или кварталите да се развиват приоритетно, три четвърти от респондентите избират кварталите.\r\nВъзможностите за работа и нивото на заплащане в София се разглеждат еднозначно като по-добри от останалите населени места в страната. При предимствата на града, спонтанно посочвано от 24% от респондентите, излиза в челната тройка „работните места, възможностите за работа и реализация“. За 80% от участвалите в изследването, в София човек лесно може да си намери работа. Напълно съгласни с това твърдение са 37%, а отчасти го подкрепят 42%. Едва 15% са отчасти несъгласните, а само 4% категорично отричат тази възможност. Добрите възможности за намиране на работа в София са налице според всички възрастови и социални групи. Най-негативни към възможностите за работа в София са хората с по-ниско образование, най-възрастните, онези с най-ниски доходи и неработещите. Възможностите за подобряване на кариерното развитие чрез квалификационен курс са добри в града за 66% от анкетираните, а 26% са на противоположното мнение.\r\nНивото на доходите е друга изключително важна и подробно разгледана тема за качеството на живот. Възможностите за работа в София удовлетворяват нуждата от приличен живот на 58% от анкетираните. На противоположното мнение са 36%. По темата за нивото на доходи регистрираме поляризация в удовлетвореността (49%:49%). Доволни от доходите си в по-голяма степен са висшистите и онези с по-високи доходи на член на домакинството. По-големи възможности за приличен доход виждат частните собственици и самонаетите, а нивото на заплащане е по-добро за живеещите в центъра, новите квартали и в близост до Бизнес парка. Възможностите за бизнес в София се определят като добри от 66% от столичани, а негативизъм изразяват 28% от тях. Позитивен е и фактът, че самите частни собственици и самонаети изразяват по-висока удовлетвореност от възможностите за бизнес в София. Тази позиция се споделя от 86% от тях, като 32% са напълно удовлетворени, а 54% - отчасти.\r\nЗапитани за материалното състояние на домакинствата си, 48% споделят, че средствата им стигат за всички нужни неща, 34% са с добри доходи, а 3% са с високи доходи. Трудности изпитват 16%, като на 9% средствата не им достигат за част от нужните неща, а 7% посочват, че са с ниски доходи. Принудени да изпитват лишения са 45% от безработните и 41% от пенсионерите.\r\nВъпреки оптимистичната самооценка, на близо 1/3 от софиянци през последните 12 месеца се случвало да не могат да посрещнат сметките си за комунални услуги. 9% от участниците в изследването са използвали услуги на фирми за бърз кредит, а за 1/3 от тях използват такива нееднократно.\r\nРазвитието на туризма в София се оценява позитивно от 62% от участниците в изследването, като 34% не виждат съществена промяна, а за едва 2% развитието е в негативен план. Най-позитивните оценки дават жителите в центъра на града, които имат и най-преки наблюдения - 96%. За 68% привличането на още туристи трябва да продължи, а за 27% трябва само да се поддържа постигнатия им обем. Само 2% са биха подкрепили мерки за ограничаване на туристите.\r\nНай-разпространеният начин за отопляване сред домакинствата в София е ТЕЦ. Двама от трима анкетирани заявяват, че използват парно в отоплителния сезон. Всяко пето домакинство (19%) ползва само електричество. Общо 15% от домакинствата използват твърдите горива, сочени за един от основните замърсители на въздуха в София – изцяло или използвани в комбинация с електричество. Ако трябваше наново да изберат с какво да се отопляват в зимните месеци, софиянци отново биха избрали основно ТЕЦ (60%) и електричество (18%). Удовлетвореността от качеството на топлоподаването сред жителите на столицата е високо - 70% от тях заявяват, че са напълно или отчасти удовлетворени от него. Едва 5% са недоволни – най-вече живеещите в квартал Дружба. Предпочитанията към отопление на газ нарастват 6 пъти спрямо сегашното състояние, а към твърдите горива намаляват 4 пъти. Отоплението на газ, което е ниско застъпено към момента, би било предпочетено шест пъти повече, отколкото са реалните му потребители. Като един най-екологично чистите варианти за отопление, разработването на стратегия за популяризирането му би срещнало подкрепа от обществото. С оглед на факта, че това е скъпа и мащабна инвестиция, стимулирането и подкрепата от страна на общината повече домакинства да преминат на газ е един от възможните подходи към преодоляването на проблемите с чистотата на въздуха в града. Мнозинството от софиянци (56%) плащат до 800 лева през целия отоплителен сезон, друга 1/3 - между 801 и 1500 лева, а 9% от домакинствата имат разходи за отоплителен сезон над 1500 лв.\r\nЖителите на столицата са цялостно много доволни от качеството на водата и водоподаването в града. 89% от тях заявяват, че са напълно или по-скоро удовлетворени. Когато биват попитани конкретно за качеството на питейната вода обаче, положителните оценки стават малко по-умерени - 70% са напълно или частично удовлетворени от него, докато 27% заявяват, че не са.\r\nПо отношение на транспорта и транспортните навици, данните показват, че мнозинството от домакинствата в столицата притежават автомобил – 71%, а поне един велосипед има във всяко трето (31%) домакинство. Изследването засича пренебрежимо малко шофьори на мотоциклети и електромобили. По-голяма част от домакинства притежават един автомобил (73%), а всяко четвърто поддържа два. Малцина имат 3 и повече коли – 2%. В същото време, велосипедите в домакинствата са с равен дял по едно или две (по 43-44%), а тези с три или повече са 13%.Основният начин, по който жителите на София се придвижват в града, е градският транспорт – 63%. Автомобил използват ежедневно 27%, въпреки че три от четири домакинства притежават поне един. Делът на хората, които предпочитат да ходят пеша, според резултатите в изследването, е 8%.\r\nСофиянци прекарват най-често между 30 минути и 1 час дневно в придвижване – 37%. За всеки четвърти това време e от 1 до 2 часа, и за още 22% - до половин час. Най-много време (над 2 часа дневно) в движение прекарват около 14% от столичани. Най-много време средно на ден в движение прекарват живеещите в източните квартали. Най-често използваният градски транспорт е автобусът (58%), метро използват 42%, а в трамваи и тролеи се движат 20-23% от столичани. На един от трима анкетирани не се налага да се прекачва между различни транспортни средства при нормалното си придвижване в града. Значителен дял (40%) го правят веднъж, а 28% два или повече пъти.\r\nМненията на столичани относно това, какво трябва да се развива приоритетно в града – пътни артерии или пешеходни пространства, са поляризирани. С лек превес (51% спрямо 48%) надделява мнението, че това трябва да са пътните артерии. Мнозинството от софиянци (68%) смятат, че изградените велоалеи не са достатъчни и трябва да се изградят още, но не и по начина, по който са били изграждани до сега – за двама от трима анкетирани това трябва да стане по нов модел.\r\nЧистотата и сметосъбирането са спонтанно дефинирани и посочвани като проблем от 18% в кварталите и от 16% като такъв на града. При оценяването на чистотата в София, измерваме неудовлетвореност от 71% и позитивни нагласи на едва 28% от анкетираните. Едва 16% от столичани споделят, че събират и изхвърлят боклука си разделно винаги, а на 34% това се случва понякога. Основополагаща предпоставка за разделното събиране и изхвърляне на отпадъци от домакинствата е наличието на такива контейнери в близост до жилищата. Затова не е изненадващо, че 97% от извършващите тази дейност ежедневно и 66% от онези, които го правят понякога са с такива контейнери в близост.\r\nЗелената система в града е изключително важна както в ежедневието, така и при прекарване на свободното време. Състоянието на зелените зони, които включват паркове и градини, се оценяват преобладаващо позитивно (60%). Това до голяма степен се обяснява с извършеното през последните години подобряване на състоянието на големите паркове в София. Затова 39% от столичани споделят, че са се разхождали през последния месец в градски парк, а още 26%, че са го сторили през последните три месеца. По 12% определят като плюсове на кварталите си парковете и като минуси зелените площи, които не се поддържат (междублоковите пространства). Общата неудовлетвореност от зелените зони в града достига 39%.\r\nВитоша е основна ценност за софиянци. Не случайно 9% от анкетираните спонтанно я посочват при предимствата на София.  Прекарването на свободното време по пътеки й е едно от любимите им занимания – 12% са го сторили през последния месец, а още 40% през последната година. Анализът на отговорите във фокус групите и набелязаните проблеми, свързани с достъпа до планината, които са от изключителна важност за жителите на столицата, водят до изведената препоръката в доклада от изследването за изработване и реализиране на ясна визия за подобряване състоянието на отделните компоненти, свързани с Витоша.\r\nПо отношение на сигурността, 51% от софиянците са изцяло или отчасти неудовлетворени, докато 47% са на обратното мнение. Мнозинството от хората обаче се чувстват напълно или отчасти в безопасност в квартала си (61% срещу 38%, които не споделят такова усещане) и в София като цяло (54% срещу 45%). Те споделят и мнението, че градът е станал по-безопасен в сравнение с десетилетие назад. Сигурността, обаче, притеснява софиянци от източните и западните не много отдалечени от центъра райони, както и жителите на северозападните големи панелни квартали.\r\nПо отношение на здравното осигуряване и здравословното състояние на гражданите, данните от настоящото проучване сочат, че 96% от жителите на столицата на 15 или повече години са здравно осигурени и едва 4% - с прекъснати здравноосигурителни права. Това означава, че по отношение на здравно неосигурените лица данните за София са по-положителни от тези за страната, които са 9% според национално представително проучване на „Алфа Рисърч“ от 2018 г. по поръчка на Министерство на здравеопазването. Напълно удовлетворени от здравословното си състояние са 34% от столичани. Други 45% са отчасти удовлетворени. По-негативни към здравния си статус към момента са една пета от жителите на столицата - 17% - отчасти неудовлетворени и 3% - напълно неудовлетворени. Близо половината от жителите на столицата декларират, че са ползвали доболнична помощ (личен лекар или поликлиника) (52%) или услугите на клинична лаборатория/ изследвания (48%) в последната една година. Делът на софиянци, прибягнали до болнична помощ за последните 12 месеца, е три пъти по-малък (18%). Приблизително 72% от всички жители на столицата оценяват качеството на доболничната помощ като напълно или отчасти задоволително. Сходен е делът в изследването (77%) на удовлетворените от услугите на клиничните лаборатории. По-ниска е оценката за болничната помощ сред софиянци (42%), като основна причина за това е фактът, че голяма част не са се сблъсквали с подобни услуги и не могат да оценят тяхното качество.\r\nПо отношение на спорта, проучването регистрира тенденция, че мнозинството от жителите на София не спортуват активно. Всеки седем от 10 анкетирани (71%) признават, че не отделят време за спортни дейности през седмицата, а сред тези, които спортуват, най-голям е делът на респондентите, упражняващи физическа активност спорадично: до 2 часа седмично (9% от всички столичани или 1/3 от активно спортуващите). Едва 14% споделят, че използват колело през седмицата, като тук отново говорим по-скоро за спорадична, отколкото за редовна активност. Употребата на колело е сведена най-често до два дни в седмицата (посочена от 8% от всички анкетирани столичани или над половината от каращите велосипед в града).\r\n59% от анкетираните считат, че има добре развити платени спортни обекти в квартала им, а според 40% подобни съоръжения липсват. За безплатните спортни обекти (напр. общински фитнес площадки) 47% смятат, че има подобни обекти, а според 52% безплатни спортни съоръжения липсват в квартала. За 5% от столичани е необходимо да се запълни липсата на платени спортни зали и клубове в квартала им, а според 1⁄4 (26%) трябва да има повече безплатни спортни съоръжения.\r\nВ отговор на затворен въпрос „Какъв град е София за Вас?“, жителите я идентифицират с разнородни характеристики: както като град с възможности за образование (52%), така и с древна история (50%); както като бързо разрастващ се град (44%), така и като град с богат културен афиш (39%). В същото време, градът се разпознава и като привлекателен за туризъм (38%), бързо променящ се (34%), град с модерен градски транспорт (33%). 29% от столичани идентифицират София като град с красива архитектура, а 1 от 5 души смята, че тя е град с модерен облик. В дъното на класацията остават характеристики на София като „град с много зеленина“ – 11%, град със силна икономика - 10%, град с добро управление - 10%.\r\nБлизо една четвърт от софиянци участват в доброволни граждански организации, клубове и сдружения с най-разнородни дейности. Най-голям брой членове привличат синдикатите (5% от всички анкетирани), спортните сдружения (4% от респондентите), хоби сдруженията, самодейни групи и професионални сдружения (всяко с участие на 3% от столичани). На последни места по участие са сдруженията в полза на опазване на архитектурното наследство, потребителските организации и групите за взаимопомощ (между 0.1% и 0.6%) поради по-специфичния характер на проблемите и каузите, които отстояват.\r\nСофиянци продължават да бъдат недоверчиви, макар и по-малко в сравнение с 2015 г. 49% не са съгласни с твърдението, че на повечето хора може да се има доверие. Съгласните са малко повече, макар и да са предпазливи и да се съгласяват само отчасти. Доверието в анонимния друг е по-високо спрямо хората от квартала – 59% от респондентите споделят, макар и отчасти, твърдението, че на повечето хора в квартала им може да се има доверие. Доверието към съкварталците е драстично по-високо от доверието към съгражданите изобщо в централната градска част.\r\nСофиянци са умерено доволни от себе си и живота си – най-много от здравословното си състояние (34% напълно удовлетворени, други 45% – частично), а относително най-слабо – от финансовото състояние на домакинствата си (съотватно 13% пълна и 52% частична удовлетвореност) и от баланса между работно и свободно време (съответно 19% и 49%). Респондентите вярват, че имат свобода на избор и контрол върху живота си. Още по- силно вярват, че това, което правят в живота си, има смисъл. Тези данни са индикатори за това, че повечето софиянци се чувстват социално включени, въпреки ниското междуличностно доверие, регистрирано в изследването.\r\nВпечатленията на гражданите от работата на СО до голяма степен се определят от личния им опит при директен контакт. Близо половината от тях (48%) споделят, че не са имали взаимоотношения с администрацията през последните 2-3 години. Безспорно най-много впечатления гражданите са добили при ползването на административни услуги (49%). С далеч по-малки натрупвания са подаването на жалби и сигнали (4%), участието в инициативни комитети (2%) и обществените консултации и обсъждания (1%). Средните оценки, които гражданите дават на ползваните от тях услуги могат да се обобщят по следния начин: административните услуги и участието в обществени консултации и обсъждания се оценява като по-скоро удовлетворително, докато при участие в инициативни комитети и дискусии, и подаване на жалби и сигнали се изразява неутрална позиция (нито удовлетворен, нито неудовлетворен).\r\nИзследването показва, че са нужни усилия за подобряването на комуникацията с гражданите, за да се постигне по-добра видимост на резултатите в различните направления от развитието на града. Специално внимание следва да се обърне на информираността за събития, форми и канали за комуникация, в които гражданите могат да изразят мнението си за развитието на града и с цялостното усещане за прозрачност и отчетност пред гражданите. В този контекст е важно да се отбележи, че Наредба за обществените обсъждания работи от сравнително скоро и ефектите от нейното прилагане все още не могат да бъдат оценени напълно.\r\nЕфективната комуникация между граждани и община е изведена като ключов фактор за това гражданите да могат да защитават интересите си и да участват в управлението на града. Затова и обработените данни и отговори в изследването дават основание за препоръка за разработване на цялостна система за комуникацията на София, което да залегне като приоритет в дългосрочната стратегия Визия за София.  ", "date": "2019.05.28", "title": "Как софиянци оценяват живота в столицата?"}
{"url": "https://www.actualno.com/football/djenaro-gatuzo-podade-ostavka-ot-treniorskija-post-v-milan-news_753262.html", "text": "    Наставникът на Милан Дженаро Гатузо подаде оставка и няма повече да води \"росонерите\". Решението на Гатузо идва два дена след края на сезона в Серия А, който миланския гранд завърши на пето място и на една точка от топ 4 и участие в груповата фаза на Шампионската лига.      Легендата на Милан потвърди, че си тръгва сам и няма да иска никакво обезщетение от ръководството на клуба.   \"Това е болезнено, но обмислено решение. Отказвам се от договор за още две години, защото моята история с Милан никога не е била въпрос на пари. Не е лесно да реша да си тръгна от Милан. Но трябваше да взема това решение\", обясни Гатузо. \"Нямаше точен момент, в който взех решението, то е резултат на всички тези 18 месеца, в които водих отбора, които за мен винаги ще бъдат нещо уникално\", допълни 41-годишният Гатузо.\r\nВсе още не е ясно кой ще наследи Гатузо начело на Милан.   ", "date": "2019.05.28", "title": "Дженаро Гатузо подаде оставка от треньорския пост в Милан "}
{"url": "https://www.actualno.com/burgas/pratkite-ot-kitaj-sa-naj-mnogobrojna-chast-ot-dostavkite-na-bylgarski-poshti-news_753320.html", "text": "    Обновен пощенски клон в бургаския жилищен комплекс “Зорница“, блок 47 беше открит официално. На тържеството присъстваха заместник министърът в Министерството на транспорта, информационните технологии и съобщенията Димитър Геновски, главният изпълнителен директор на Български пощи Деян Дънешки, Директорът на районно управление Югоизточен регион Лиляна Драгоева, Областният управител Вълчо Чолаков и заместник кмета по ”Здравеопазване, социални дейности, спорт” в община Бургас Лорис Мануелян.      Преди да пререже лентата Деян Дънешки заяви: „Този обновен обект продължава традицията, защото Български пощи навършиха 140 години от създаването си. Искаме нашите клиенти да се чувстват по-добре, да бъдат по-обгрижени. Залагаме на традицията, защото пощата е единственото дружество, което обслужва населението на България във всяка една точка, а не само в големите градове. Над сто са операторите които се занимават с подобна дейност, но те са базиране в по-големите населени места. Работим с над 200 държави, а най-голям е броят на пратките от Китай.“ Заместник-министър Димитър Геновски поясни още: „Този пощенски клон обслужва жителите, фирмите и институциите в един от най-оживените комплекси на Бургас. Месечно около 15 хиляди клиенти посещават реновираното помещение. Изплащат се пенсиите на 12 хиляди и 700 души и са доставени 42 хиляди пратки за страната и 19 хиляди за чужбина, през миналата година.“   На въпрос на какви иновации са вложени в пощенския клон, освен реконструкцията на помещението, директорът на Български пощи Деян Дънешки каза: \"Сменяме софтуера, за да могат по-бързо да се обслужват клиентите във всички клонове и в този, а в края на годината ще закупим сортировъчна машина, която ще обработва по 10 хиляди малки пакети на час\".\r\nОт пощенския клон обявиха още, че са при ремонта са премахнати стъпалата на входа и подът е заравнен. По този начин хората със специфични потребности ще могат да влизат по-лесно в сградата.     ", "date": "2019.05.28", "title": "Пратките от Китай са най-многобройна част от доставките на Български пощи"}
{"url": "https://www.actualno.com/curious/zashto-v-bylgarija-se-mylcheshe-za-chernobil-news_752940.html", "text": "    Аварията в съветската в Украйна се приема за най-тежката в историята на ядрената енергетика. Тя става факт преди 33 години. На 26 април 1986 г. на площадката на 4-ти реактор в украинската централа се провежда учение на персонала за спиране на реактора при затруднени условия, както и тестване на самозахранваща система. В конструкцията на първото поколение реактори от тип РБМК обаче има допуснати редица грешки, една от които се оказва фатална. . Прътите с ядрено гориво започват да се топят, а налягането на парата бързо се увеличава и предизвиква голям взрив. Този взрив изхвърля и разрушава капака на реактора, тежащ 1200 тона, счупва охладителните тръби и разрушава част от покрива. Когато въздухът влиза в съприкосновение с графитния забавител от вътрешността на реактора, графитът се възпламенява. По-голямата част от последвалото радиоактивно замърсяване е резултат от пожара, който разпръсква радиоактивните частици в атмосферата. предизвиква облак от радиоактивни отпадъци, който преминава над части от СССР, Източна Европа и Скандинавия. Близо 60% от радиоактивните отпадъци падат на територията на Беларус. . СССР информира за аварията след 2 дни - с безобидно съобщение, пуснато по радиото и телевизията едва на 28 април вечерта, след като шведски станции засичат завишена радиация.       . Когато най-после властта съобщава за аварията, случаят се представя като нещо ограничено и не особено опасно. Особено се набляга на твърдението, че за България няма абсолютно никаква опасност, въпреки че радиоактивният облак достига страната ни за няколко дни.    . За периода 30  април - 2 май спрямо обичайните стойности  преди аварията.  Съобщения за българското население са давани от КИАЕМЦ на 2, 4, 6 май, но те са много кратки и закъснели. Провеждат се две правителствени съвещания - на 4 и 10 май. Посланикът на СССР Леонид Греков изразява мнение, че опасността се преувеличава и се \"шуми\" повече от нужното. Изготвя се доклад до Тодор Живков, в който се посочва, че има замърсяване и са взети мерки, но той не взима никакво решение по въпроса. . . По обвинение за омаловажаване на последиците от Чернобил и прикриване на истината обвиняемите са само двама - заместник-министърът на народното здраве и член-кореспондент на БАН и председателят на правителствената комисия за преодоляване на последствията от бедствията, катастрофите и авариите и зам.-председател на МС . .  Кръвните ракови заболявания в Европа са повишили честотата си 60 пъти в последните 20 години спрямо статистиките, правени през 70-те години на миналия век. Само в Русия над 1152 деца са оперирани от рак на щитовидната жлеза - директен ефект на . Същият тип \"чернобилски\" рак се наблюдава из цяла Европа. По данни на експерти, само в Беларус има 300 000 родени след аварията деца, които страдат от проблеми, причинени от нея. На база на тази статистика експертите правят извода, че между  0.05% и 0.1% от населението на Земята е пряко, а около 1% е  косвено засегнато от аварията. ", "date": "2019.05.28", "title": "Защо в България се мълчеше за Чернобил?"}
{"url": "https://www.actualno.com/europe/chernogorskijat-premier-otkaza-da-prekrati-diplomaticheskite-vryzki-s-rusija-news_753446.html", "text": "    Черногорският премиер Душко Маркович заяви, че неотдавнашната присъда за опит за терористична атака в деня на парламентарните избори през 2016 г. няма да застраши мира и стабилността в Черна гора, предаде МИА, цитирна от БГНЕС. Той също така подчерта, че Подгорица няма да спре дипломатическите си отношения с Русия заради този случай.      Изявлението на Маркович е отговор на парламентарен въпрос за отношенията с Русия след присъдата.   „Ако Русия е искала да убие премиера на Черна гора със своите служби за сигурност, няма ли да прекратите дипломатическите отношения с Русия?  С тази присъда вие установихте, че Русия е вражеска държава, и след решението на съда, трябва да действате на политическо ниво, т.е. да прекратите дипломатическите отношения с Русия”, заяви представител на опозиционната партия „Демократичен фронт” Небойша Медоевич.\r\nНо Маркович обясни защо Черна гора няма да действа така.  „Пренебрегнахте факта, че в обвинителния акт са бивши агенти, а не тези, които сега работят в тези служби. Нито пък е, че руските власти са участвали в опит за убийство на тогавашния премиер Мило Джуканович. Правителството няма да прекъсва отношенията с Руската федерация, но търпеливо ще работи за повишаването им на по-високо ниво”, каза черногорският премиер. ", "date": "2019.05.28", "title": "Черногорският премиер отказа да прекрати дипломатическите връзки с Русия "}
{"url": "https://www.actualno.com/politics/kornelija-ninova-poemam-cjalata-otgovornost-za-zagubata-news_753327.html", "text": "    Аз поемам цялата отговорност за тази загуба. Подавам си . Това каза председателят на НС на БСП Корнелия Нинова в изявлението си в началото на днешното заседание на Националния съвет на партията, съобщиха от пресцентъра на партията.      „Искам да започна с благодарност към вас, към листата, към народните представители, към общинските председатели, към областните активисти, към всички, които гласуваха за БСП в една много трудна ситуация и много оспорвана кампания.   Да, ние , но трябва да си кажем и доброто, което постигнахме. Факт е, че сме единствената партия, която повишава в абсолютен брой гласовете, които я подкрепят на Европейските избори - близо 30 хиляди.\r\nФакт е и че всички други партии, от най-голямата до най-малката - губят подкрепа в гласове спрямо предходните Европейски избори .  Факт е, че само ние увеличаваме евродепутатите си с един. Нека това ви служи за самочувствие и гордост. Да, знаем, че авторитарна власт се сваля трудно . Срещу нас беше изправена цялата държавна машина, медии, анализатори, купен вот, страх и изкарване на администрацията под команда да гласува. Дори и при тази ситуация, нашият основен опонент има около 500 хиляди гласа. Затова се обръщам към всички вас - да имате самочувствие, да не униваме и да продължаваме по същия начин и по същия път, с нови сили. Вярвам, че всичко, което направихме в последните 3 години, дава този резултат - подобряване в абсолютни стойности.    Но е факт и че ние загубихме тези избори. Смятам, че трябва всеки да носи отговорност за това в цялата партия, че трябва да се проведат конференции с обективен анализ за причините и да се вземат съответните решения там, където организациите преценят, че е необходимо да се носи персонална отговорност от ръководството“, заяви Нинова.    Тя отбеляза, че при демократичните партии, в правовите държави, в модерното общество, отговорността винаги се носи от председателя. „Затова аз поемам цялата отговорност за тази загуба. Подавам си оставката като председател на БСП. в съкратени срокове - от 15 дни, който да констатира по силата на Устава тази оставка. Дотогава да стартира кампания за номинации, приемане на правила и процедури за избор на председател по новия Устав, чрез пряк избор.\r\nАко приемете това решение, ще ви предложим хронограма, по която да се състои, и това да бъде съчетано с анализа на резултатите на изборите, отчетите на изборите, подготовка за местните избори, номинации за председател и до края на юли да изберем новия предател такъв, какъвто партията реши.   За да можем през август, септември, октомври- да се съсредоточим върху местната кампания и, дай Боже, да спечелим местните избори, в което вярвам. Благодаря ви още веднъж за всички усилия. Бъдете със самочувствие, че сме сила, че зад вас стоят хора, които ни вярват. Най-вече тях не трябва да предаваме. Да им дадем самочувствие, че сме на прав път и да им дадем енергия за местните избори“, каза още Нинова. ", "date": "2019.05.28", "title": "Корнелия Нинова: Поемам цялата отговорност за загубата"}
{"url": "https://www.actualno.com/politics/izbiratelnata-aktivnost-u-nas-vse-pak-e-bila-nad-30-news_753309.html", "text": "    При 100% обработени протоколи за евровота в Районните избирателни комисии (РИК) в страната се отчита . Това съобщиха пред БНТ от Централната избирателна комисия (ЦИК). Тези данни обаче все още не са оповестени на сайта на ЦИК.      За националната телевизия говорителят на ЦИК Александър Андреев уточни, че при повторното въвеждане и отстраняване на несъответствията ще бъдат уточнени и окончателните резултати.   Междинните резултатите при първото въвеждане на протоколите от изборите за Европейски парламент в България:\r\nГЕРБ - 31.07%  БСП - 24.26%\r\nДПС - 16.55%\r\nВМРО - 7.36%       \"Демократична България\" - 6.06%\r\nПредстои да бъдат приети протоколите от последната районна комисия - тази в Търговище. След като резултатите се обработят, ще започна и повторно въвеждане на протоколите на последните РИК.\r\nОт данните от първото въвеждане на протоколите става ясно, че 36.71% от избирателите са гласували с преференция.\r\nПреференциалното гласуване се наблюдава при всичките политически сили. Най-висок процент преференции - над 50% - се регистрира при ВМРО и \"Демократична България\".\r\nОчакванията на ВМРО са да вкарат в европарламента втори представител в лицето на .      Разпределението на мандатите ще стане ясно до утре, а в петък ще разберем кои са лицата на българските евродепутати в новия състав на ЕП. ", "date": "2019.05.28", "title": "Избирателната активност у нас все пак е била над 30%"}
{"url": "https://www.actualno.com/politics/na-komisija-padna-porednoto-veto-na-prezidenta-tozi-pyt-za-otchujdavaneto-news_753336.html", "text": "    С 14 гласа \"за\" Комисията по правни въпроси в НС отхвърли на президента Румен Радев върху Закона за изменение и допълнение на Закона за държавната собственост, предаде БГНЕС.      С приетите изменения се прави по-лесно отчуждаването на имоти, когато това касае обекти от национално значение - например магистрали.   Според президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С предложените промени към тях се добавят обекти с национално значение, определени като такива със закон или с акт на Министерския съвет. Предвид липсата на критерии, по които Министерският съвет обявява обектите с национално значение, приложното поле на предварителното изпълнение може да засегне множество частни имоти без гаранции, че това са обекти за общо ползване в обществен интерес, смята Румен Радев.\r\nДържавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин.   ", "date": "2019.05.28", "title": "На комисия - падна поредното вето на президента, този път за отчуждаването"}
{"url": "https://www.actualno.com/burgas/burgas-napravi-darenie-na-noi-za-da-otvori-vhoda-kym-obshtestvena-sgrada-news_753335.html", "text": "    Общественият посредник на Община Бургас изказа своята благодарност от решение на Общинския съвет. В писмо до медите Тодор Стамболиев казва: „Повече от месец беше прекратен достъпа на съгражданите ни до сградата на териториалното поделение на НОИ Бургас от към улица „Стефан Стамболов“. Лицата, които искаха да получат обществени услуги, предоставяни от НОИ, биваха принуждавани да ползват друг маршрут до сградата, неудобен и труден, особено за трудноподвижни лица и възрастни хора.“      За затруднения достъп информира директорът на териториалното поделение на НОИ Енчо Жеков.   Кметът на Община Бургас предостави решението на проблема на общинските съветници, които реагираха веднага на днешната сесия. Те гласуваха прехвърлянето на общинската собственост от смесените части с фирмата на Ивайло Дражев.\r\nКазусът е заложен през 1999 година, когато се е осъществила сделката. Тогава се е налижило НОИ да купи сграда, която се намира в чужд имот. Собствеността на общината в него е 2310 кв.м. от общо 5060 на улица „Стефан Стамболов“.  Тази стъпка към решаване на проблема накара омбудсмана да благодари на съветниците от името на трудноподвижните и възрастните хора, на които се налагаше да влизат в сградата на НОИ по обходен маршрут.        ", "date": "2019.05.28", "title": "Бургас направи дарение на НОИ, за да отвори входа към обществена сграда"}
{"url": "https://www.actualno.com/varna/dva-novi-mikrobusa-za-hora-s-uvrejdanija-zakupi-obshtina-varna-news_753343.html", "text": "    Специализираните автомобили за хора с увреждания в морската ни столица се увеличиха с две бройки. Новите микробуси бяха доставени днес до служебния паркинг на общината и бяха тествани. Превозните средства разполагат със 6 седалки, 2 броя места за инвалидни колички и мобилни рампи, които имат за цел да помогнат транспортирането на нуждаещите се. Общата стойност на двата микробуса е 140 000 лв. и по думите на кмета на община Варна, те напълно отговарят на всички съвременни изисквания. Пред журналисти Иван Портних заяви, че се очаква осигуряването на още два специализирани автомобила, с което общият им брой в морската столица ще стане десет. \"Дневно между 50 и 70 заявки постъпват за подобен вид услуга, а месечно заявките са над 1000. Надявам се, че в близките месеци ще успеем да закупим още два микробуса, които да имаме на разположение. Продължават усилията ни в тази посока, стремим се да осигурим по-добра инфраструктура за хората с увреждания. Това е част от социалната програма на Община Варна\", добави още кметът Иван Портних.       ", "date": "2019.05.28", "title": "Два нови микробуса за хора с увреждания закупи община Варна"}
{"url": "https://www.actualno.com/vraza/vraca-otlichava-pochetni-grajdani-news_753350.html", "text": "    Званието ще получат проф. Пенка Маринова, дългогодишен директор на врачанския филиал на Медицинския университет и строителният предприемач Огнян Бенински (посмъртно). Три бяха предложенията на комисията за за 2019 г.: Евелина Васкова, дългогодишен директор на Дома на науката и техниката, Сашо Ангелов – старши треньор на ФК „Ботев “и музикалният педагог, подпомогнал талантливите млади пианисти на Враца, Олга Младенова.      По време на сесията бе предложено Наградата на Враца да бъде дадена също на треньора по борба Юлиян Георгиев. Номинацията на Кръстю Трендафилов бе предложена отново, но не срещна одобрението на съветниците. Те се позоваха на факта, че Трендафилов е бил министър на земеделието в правителството на Жан Виденов и го обвиниха, че по време на неговото управление е имало продоволствена криза. Положителен беше вота за треньора по борба Юлиян Георгиев който ще получи Наградата на Враца.   Заседанието утвърди щестимата видни врачани, които ще бъдат отличени на  . ", "date": "2019.05.28", "title": "Враца отличава почетни граждани"}
{"url": "https://www.actualno.com/showbusiness/kris-braun-se-napravi-na-zvezda-i-ne-otide-na-syd-vyv-francija-news_753322.html", "text": "    Американската рап звезда Крис Браун не се яви на изслушването си в Париж, където бе призован да се срещне лице в лице с французойката, която го обвинява в изнасилване, каза нейният адвокат.      Жената, която е на 24 години, твърди, че Браун заедно с бодигарда си и негов приятел са я нападнали в луксозния хотел \"Мандарин Ориентал\" в нощта на 15 януари. и неговите предполагаеми съучастници бяха освободени без обвинение през януари, след като бяха задържани за разпит след обвиненията за изнасилване и престъпление с наркотици.   Но потърпевшата остана зад обвиненията си и полицията призова Браун на \"конфронтация\" с обвинителя. Жената, която не е идентифицирана по име, каза на полицията, че се е  срещала с Браун в нощен клуб близо до булевард Шанз-Елизе. След това тя  се е съгласила да се върнат в хотела му.\r\nГлория Олред, известният американски адвокат за правата на жените и защитник на Джени Суши в драмата с , представляващ потърпевшата, заяви, че неявяването на Браун е \"скандално\".  \"Защо не успя да дойде днес? Мисли си, че е над закона във Франция? Мисли ли си, че френската наказателна система е шега?\" каза тя пред репортери извън съда.\r\nАдвокатите  на спечелилия \"Грами\" изпълнител заявиха, че той е невинен и обмислят да заведат съдебно дело за клевета. Френският адвокат на Браун, Рафаел Чиче, не бе намерен за коментар.    ", "date": "2019.05.28", "title": "Крис Браун се направи на звезда и не отиде на съд във Франция"}
{"url": "https://www.actualno.com/society/parnoto-i-toplata-voda-shte-poskypnat-s-nad-4-ot-1-uli-news_753346.html", "text": "     и топлата вода ще бъдат с по-високи цени от средно 4% от 1 юли, става ясно от изчисления на Комисията за енергийно и водно регулиране (КЕВР).       Най-голям скок се очаква да има в Разград – със 17,5%, а най-малък във Варна – с под 2 на сто. Увеличението в Пловдив, Плевен, Бургас, Враца и Велико Търново се предвижда да бъде с между 6 и 7,5 процента, а парното и топлата вода в София ще поскъпнат 4,3 на сто.   Комисията за енергийно и водно регулиране предлага цената на отоплението и топлата вода да се увеличи почти в цялата страна като средното увеличение е 4,5% , показва докладът на ведомството. Окончателно решение комисията ще вземе в края на юни след като проведе открито заседание и обществено обсъждане.\r\nВчера стана ясно, че се  от 1 юли – с 3,5%. Предстои цените на тока и топлоенергията да бъдат обсъдени и окончателно приети.  Според анализатора от Центъра за изследване на демокрацията (ЦИД) Мартин Владимиров обаче това поскъпване на тока е трябвало да бъде повече.\r\n„Ако следваме динамиката на ценообразуването, която показва, че цената, на която НЕК ще продава на крайните снабдители, се увеличава с 13%, увеличението на цената за домакинствата и малките потребители на регулирания пазар би трябвало да е по-висока от обявената“, каза Мартин Владимиров в интервю за БНР.   Големите водноелектрически централи на НЕК и АЕЦ „Козлодуй“ винаги са се използвали като буфер, за да компенсират значително по-високите цени по преференциалните договори с двете американски централи, посочи Владимиров и добави, че тази тенденция се запазва.    „В случая КЕВР няма да компенсира разходите на ТЕЦ „Марица-изток\" 2. Това е казано и в доклада – че ТЕЦ „Марица Изток 2“ трябва да работи за оптимизиране на разходите си и за оптимизиране на търговията си на свободния пазар, за да компенсира загубите“, каза още той.\r\nСтруктурата на българския либерализиран пазар е такава, че на практика без ТЕЦ „Марица-изток\" 2 свободният пазар не може да функционира, категоричен е Мартин Владимиров и добави: „Ще има клиенти. Вероятно и затова очакваме по-висока цена на свободния пазар за следващата година, както е и заложено в КЕВР – очаквано увеличение на цената от 23% (референтната цена)“.\r\nПо думите му важно решение, което държавата трябва да вземе към края на септември, е да определи нов механизъм за подпомагане на бъдещите електроцентрали до 2025 г. ", "date": "2019.05.28", "title": "Парното и топлата вода ще поскъпнат с над 4 % от 1 юли"}
{"url": "https://www.actualno.com/crime/v-krajna-smetka-obvinjaemijat-za-jp-katastrofata-pri-kalojanovec-otiva-v-zatvora-news_753348.html", "text": "    5 години затвор и 8 години забрана да упражнява професията получи Христо Тиляшев, помощник-машинист от катастрофата на гара Калояновец през 2014 година, предаде в. \" \". Това е по-малко, отколкото .      Решението е на Върховния касационен съд и е окончателно. Той изцяло е потвърдил присъдата на апелативните пловдивски магистрати.   При катастрофата локомотивът и първите вагони дерайлираха, а машинистът Венко Тодоров загина. Няколко пътници получиха средни телесни повреди.\r\nСъдът отхвърля възможността катастрофата да е станала заради дефектни или повредени жп релси. Апелативните магистрати са обсъдили подробно и версията катастрофата да  се дължи на неправилни действия на ръководител движение на гара  Калояновец, но я отхвърлят, с което ВАС е съгласен. излезе след материал на Нова телевизия.  Върховният съд е приел, че е направена качествена съпоставка на обстоятелствата, които са свързани със справедливото определяне на наказанието. Отчетени са тежестта на допуснатите от подсъдимия нарушения на правилата за движение на влаковете. Преценен е и фактът, че той е бил в процес на въвеждане в работата на локомотивен машинист в пътнически влак, която позиция е заел само няколко дни преди датата на инцидента. ", "date": "2019.05.28", "title": "В крайна сметка обвиняемият за жп катастрофата при Калояновец отива в затвора"}
{"url": "https://www.actualno.com/politics/kornelija-ninova-e-podala-ostavka-pred-nacionalnija-syvet-na-bsp-news_753302.html", "text": "    Председателят на БСП Корнелия Нинова е подала оставка пред Националния съвет на Столетницата, който днес (28 май) се събра на извънредно съвещание заради резултата от , съобщава в. \" \".      Действията на Нинова противоречат на вчера (27 май), когато каза, че още не е в оставка и първо ще се определят правилата за избор на нов председател на червената партия. Идеята, лансирана от Нинова, е изборът на нов председател да стане от всеки редовен член на БСП т.е. един вид пълна вътрешнопартийна демокрация.   Сега вътрешната опозиция на Нинова е поискала оставка на цялото Изпълнително бюро, а по устав трябва да бъде избран временен лидер, докато тече процедурата за организация на конгрес. Самата Нинова настояла да се направи бърз конгрес, като се посочва срок от 15 дни.\r\nОще преди старта на заседанието, един от явните противници на Нинова - Атанас Мерджанов, поиска тя да подаде оставка преди да се правят каквито и да правила за избор на нов лидер и да се назначава конгрес. \"Политическата отговорност е присъща на лидерите и се изненадвам, че така се бяга от нея. Трябва оставка. Скандално е замитането по този начин на темата и е противоуставно това, което се предлага от ръководството\", заяви Мерджанов, който се присъедини към хора като в критиките, че БСП е излязла от парламента и е останала толкова дълго време извън него.  Като провал за БСП определи резултата от изборите Антон Кутев. За втори път губим спечелени избори, за съжаление, каза той. Кутев поиска да има \"рязка промяна в начина, по който работим\". БСП не може да бъде лидерска партия, смята той, но уточни, че това не означава, че Нинова не може да бъде лидер и поиска промяна в устава.\r\nИскам да се носи политическа отговорност за това, което се случи на изборите, каза лидерът на социалистите от Пловдив-област Георги Гергов. Няма опозиция в БСП, има здравомислещи хора и няма да позволим някой да си прави каквото иска в БСП, отсече Гергов.   Гергов критикува Нинова и, че е отишла по едно и също време с президента на празника на Асеновград и така го политизирала. Припомняме, че точно събитието в Асеновград като пример как ГЕРБ \"била накуп\" и Румен Радев, и самата Нинова.    6 месеца се старах да не преча, но не съм доволен нито от воаяжите, които се направиха, нито от схемите, които се готвят, допълни той. И критикува, че анализът се прави преди излизане на окончателните резултати от изборите. Очевадно е, че губим, искаме пълен анализ. Свиква се конгрес и той решава какво ще правим, каза още Гергов. Но не можем да прехвърлям от болната глава на здравата и да се караме с хората по места. Отговорността трябва да се носи отгоре, категоричен беше той. ", "date": "2019.05.28", "title": "Корнелия Нинова е подала оставка пред Националния съвет на БСП"}
{"url": "https://www.actualno.com/curious/dneven-horoskop-za-29-maj-news_753242.html", "text": "     Овен       Тази сряда може да си спечелите приятел, ако имате представа точно какво искате. Липсата на доверие няма да ви даде дълготрайната връзка, която искате. Телец През този ден е добре да обсъдите наболелите теми в семейството. Сега имате шанса нещата да се разрешат удовлетворяващо и за двете страни.   Близнаци Това не е удачен ден за търговия или покупки. Ако много искате да се отървете от дадена вещ, най-добре или намалете цената или помислете за дарение. Рак     Днес е добър ден за релакс. Дори да сте на работа правете всичко бавно и спокойно. Бързата работа ще ви гарантира грешки, които да отнемат от времето ви по-натам. Лъв Тази сряда е добър ден да потърсите нещо ново, което да грабне вниманието ви. Ако сте се замисляли за смяна на работата - това е моментът да проучите възможностите. Дева Тази сряда помислете за нещо, което да промените около себе си. Дъждовните дни ви лишиха от много от настроението ви затова действайте смело.   Везни Тази сряда потърсете сродната си душа. Ако отдавна не сте излизали с приятел сега е моментът да си подарите едно дълго и незабравимо излизане. Скорпион Тази сряда не се решавайте на крайни действия. За всичко си има обяснение, просто трябва да изчакате, за да получите своето. Стрелец Тази сряда не тръгвайте с рогата напред. Още в средата на деня ще съжалявате, ако сте реагирали по-остро на даден проблем. Козирог    Тази сряда бъдете внимателни с техника и при пресичане. Не използвайте и слушалки, докато шофирате или ходите из града. Водолей Тази сряда е ден, в който да се погрижите за здравето си. Днес с лекота ще се придържате към здравословните храни, а упражненията ще повдигнат тонуса ви. Риби Тази сряда не съдете другите. Ако нещо не ви харесва просто го отминете. Важното е вие да продължите напред, другите са отговорни за себе си. ", "date": "2019.05.28", "title": "Дневен хороскоп за 29 май "}
{"url": "https://www.actualno.com/society/naj-golemijat-reklamen-festival-v-bylgarija-fara-stava-na-20-godini-news_753369.html", "text": "    ФАРА – най-големият фестивал за реклама в България, отбелязва 20-тото си юбилейно издание през юни. Фестивалът е най-голямото и престижно събитие на рекламния и комуникационен бранш в България. Организатор на ФАРА е Българската асоциация на комуникационните агенции, която тази година провежда събитието в Пловдив  между 6 и 8 юни под мотото „Гладни за идеи“. В Европейската столица на културата по време на ФАРА могат да бъдат разгледани не само най-интересните рекламни и комуникационни решения през годината, но и ретроспективна изложба с емблематични реклами от предишните 2 десетилетия. Фестивалът ще представи изложбата във фоайето на Дом на културата „Борис Христов“ в Пловдив между 6 и 8 юни.  Експозицията е отворена за свободно посещение всеки ден между 9,30 и 18,00 часа в периода на събитието.      За поредна година фестивалът не само ще отличи най-добрите реклами за изминалата година, но организира богат и интересен лекционен панел със световни лектори в областта на маркетинга, рекламата и изкуството. Присъствието на лекционния панел и на откритите представяния на рекламните проекти за годината, както и участието в двете церемонни по награждаването на отличените проекти, изискват акредитация, която може да бъде закупена на Акредитираните участници във ФАРА ще могат да проследят състезанието на творчески проекти в 10 основни категории и 25 подкатегории, като тази година във фестивала участват 32 агенции с общо 324 рекламни проекта.\r\nЮбилейното издание е повод за включването на още една, 11-та категория, която не носи точки за крайното класиране в творческото състезание, но ще ни припомни интересни моменти от работата на агенциите през годините – категорията „The best of the first 20“.  И тази година ФАРА продължава новата традиция да бъде не само състезание, но и лекционен форум на международно ниво. На 7 юни акредитираните участници ще имат възможността да чуят световни лектори от сферата на маркетинга, бизнеса и рекламата. Сред тях са Оскар Фаринети, основател на Eataly, фотографът Димитър Караниколов, Charlotte Bufler Hans-Peter Albrecht от The Wunderwaffe, Munich, Фарид Чехаб - хоноруван председател и съветник на борда на Leo Burnett MEA и Фарис и Рози Якоб, съоснователите на номадската strategic creative консултантска компания Genius Steals. ", "date": "2019.05.28", "title": "Най-големият рекламен фестивал в България - ФАРА, става на 20 години"}
{"url": "https://www.actualno.com/actualno/andrej-slabakov-v-stranata-na-chudesata-i-malko-dimna-zavesa-news_753240.html", "text": "    Единственото успокоително в (евентуалния) гастрол на Андрей Слабаков в Европейския парламент е това, че вече преди него Николай Бареков общо взето подготви депутатите там, че могат да очакват всичко от България. Въпреки че не сме от хората, които държат на някаква представа за политика като човек, който трябва да има подготовка за тази работа, нека все пак посочим какво е CV-то на Слабаков.      1980-2002 - пушач\r\n2002-2005 - пушач, който тук-там се показва по телевизията\r\n2005-2010 - пушач, който малко повече се показва по телевизията  2010-2015 - пушач, който доста се показва по телевизията\r\n2015-2019 - пушач, който вече е превъртял телевизията\r\n2019-2024 - ЕВРОДЕПУТАТ    Разбира се, вие ще възразите, че Андрей Слабаков все пак е режисьор и има филми. И правилно бихте могли да намекнете, че аз дори не съм ги гледал, на което аз бих намекнал, че все пак и вие не сте ги гледали и може би броят на зрителите им не е по-голям от броя цигари в дневната дажба на този човек. Но оставете филмите.\r\nАндрей Слабаков е човек, който стана известен с това, че пуши, че обича да пуши, че му е готино да пуши и че по странен начин не разбира онези хора, които не са като него открили великия дар и великата тайна на пушенето. И по силата на това, че в журналистиката винаги трябват две гледни точки, а всъщност няма друг нормален човек, който толкова истерично да защитава пушенето на закрито, за да не му се развали кефчето - Слабаков винаги се оказваше на екран, понеже таквиз тъпанарски дискусии - \"За или против пушенето\", под път и над път. Постепенно обаче образът взе да се развива - към това пушене взеха да се закрепват разни неща. \r\nПушенето се оказа патриотично пушене. \r\nПушенето се оказа някак си така за Майка България пушене. \r\nПушенето се оказа абсолютно мъжко нещо, мъжкарско нещо, човек е мъжкар и пуши и това е. Пушенето се оказа антиджендър.   Пушенето се оказа исторически фундамент, балканска мощ, българска сила. \r\nПушенето също изведнъж стана и нещо страшно патриархално. Понеже жена му на Андрей Слабаков и тя пуши и някак си човек винаги си представя в комплект, но пък и йерархично - тоест мъжът пуши по-така някак, по-отгоре седи, докато жена му - щастлива с такъв хубаво разпушил се мъж, ѝ е дваж по-хубаво и на нея да палне цигара, признавайки тютюновото върхенство на съпруга си, но и присъединяваща се гордо към него. Навън се гонят и бягат педераси и лесбийки с европейското знаме между краката, но никой не може да пристъпи в гордата, патриархална, хетеросексуално, патриотично-българска ситуация на това семейство.\r\nЕдно време, за да постигнеш успех, трябваше да си умен и кадърен. Сега, оказва се, е достатъчно да кажеш, че си българин, християнин, хетеросексуален, цениш семейството и не искаш бежанци. Народът просто се побърква. Сякаш целият свят е от небългари, нехристияни, хомосексуалисти, мразещи семейството и бежанци, и всички те чукат на портите ни така, както мъртвите бяха поведени от Нощния крал в \"Игра на тронове\" срещу живите. И ето на, излиза пред тях Андрей Слабаков, пуска кълбо от дим, и разперва ръце пред свещените български земи, готов да ни брани от злото. И българският народ се сцепва просто и крещи - \"Да живей!\", \"Да живей!\". Нека го пратим на разузнавателна мисия в Европейския парламент, Отвъд Вала, да видим какво става там и може ли да им тегли една майна тоз човек, тъй както им тегли във Вип Брадър! Нещо такова се мисли от българския народ. И не мисля дори, че преувеличавам. Голямото пушене на Слабаков не е всъщност цигарено - има цяла димна завеса от народо-популизъм, за който той е идеалната фигура и пасна добре. \r\nВпрочем първото нещо, с което Слабаков ще лъсне като провал, е че точно пък там ще си пуши цигарата свито и кротичко някъде навън и на указаното място. Щото не е глупав и правилно е преценил - тук ставаш известен с това, че си разиграваш коня, за да си осигуриш блаженото бъдеще на европейска заплата, която обаче ще изиска от теб да оставиш коня на мира да си пасе и да вземеш да свършиш някаква работа. Но по отношение на работата имам известни съмнения. Може да проверите пак CV-то, с което започнахме.   ", "date": "2019.05.28", "title": "Андрей Слабаков в Страната на чудесата - (и малко димна завеса) "}
{"url": "https://www.actualno.com/plovdiv/zapochna-remonta-na-kuklensko-shose-v-plovdiv-podgotvjat-se-oshte-mashtabni-pytni-proekti-v-grada-news_753365.html", "text": "    Започна един от най-дългоочакваните ремонти в Пловдив – този на Кукленско шосе. Официален старт на дейностите дадоха днес кметът на Пловдив Иван Тотев и кметът на район \"Южен\" Борислав Инчев.         Първият етап на ремонта обхваща участъка от пресечката на улица \"Даме Груев\" до улица „Скопие“ и трябва да завърши за 90 дни. С отпуснатите 6 милиона лева ще бъде фрезована пътната настилка, ще се положи първият пласт асфалт – биндер, ще се стабилизира пътната основа и ще бъде положен втори пласт. Предвижда се да бъдат направени и две спирки на градския транспорт – след кръстовището с улица „Скопие“ и до висшето училище. Ще бъдат направени и асфалтови тротоари, които ще бъдат споделени между пешеходците и велосипедистите. Преди полагане на асфалта ще бъдат подменени и старите ВиК тръби.  „Това е един от най-натоварените пътища и е връзката на Пловдив с Родопската дъга. На ден оттук преминават около 12 000 автомобила. Заради Митницата голяма част от тежкия трафик също минава от тук. Ремонтът ще продължи до землищната граница на Пловдив, както и много малка част, която е в община Родопи“, обяви при стартирането на дейностите кметът на Пловдив Иван Тотев.   Той съобщи също така, че се подготвя споразумение с МРРБ за ремонт на бул. „Христо Ботев“. „Кандидатствахме за държавно финансиране – около 7,5 милиона лева. Тази година ще започнем обновяването откъм квартал „Коматево“, „Коматевския възел“ и по булевард „Копривщица“, където ще започне премахване на паважа“, заяви кметът на града. Предвижда се също така да се постави и бариера за ограничаване на движението в квартал „Капана“ по улиците „Алцеко“ и „Железарска“.     Промяна се предвижда и за улица „Младежка“, която ще бъде на едно ниво. „Идеята ни е изграждане на споделена зона за пешеходци и автомобили. Паркирането ще е в краищата на улицата и пред блоковете. Тя няма да се отваря към булевард „Васил Априлов“, като ще бъдат премахнати светофарите и ще се изгради кръгово кръстовище\", коментира Тотев. От община Пловдив планират и изграждане на ново голямо кръгово на кръстовището на булевардите \"Шести септември\" и \"Васил Априлов\". ", "date": "2019.05.28", "title": "Започна ремонта на Кукленско шосе в Пловдив, подготвят се още мащабни пътни проекти в града"}
{"url": "https://www.actualno.com/crime/kola-se-vrjaza-v-tramvaj-na-bul-konstantin-velichkov-v-sofija-news_753354.html", "text": "    Лека кола се вряза в трамвай 11 на бул. Константин Величков в София, предаде  Канал 3.      Шофьорът се опитал да направи неправомерен ляв завой, а ватманката не успяла да реагира и да спре на време. Пострадали няма.    На мястото вече са пристигнали полицейските служби. Движението на трамваите в тази посока към момента е спряно. ", "date": "2019.05.28", "title": "Кола се вряза в трамвай на бул. \"Константин Величков\" в София"}
{"url": "https://www.actualno.com/showbusiness/bylgarka-stana-snaha-na-majkyl-djordan-snimki-news_753245.html", "text": "    Българка стана снаха на баскетболната легенда  Майкъл Джордан.      Синът му - Джефри Джордан се ожени за приятелката си Радина Анева на пищна церемония.\r\nЗа щастливото събитие се похвали самата тя, публикувайки снимки от сватбата в профила си в Instagram.  Двамата се запознават преди три години, когато българката заминава в САЩ. Радина работи в американската филмова компания \"20th Century Fox\", като вече дори е повишена в ръководител на звено. Съпругът й пък е част от концерна за спортни стоки \"Nike\", където е мениджър на сектор.     През 2017 година те посетиха заедно България и така синът на Джордан се запознал със семейството на Радина. Той много харесал страната ни и е обещал да доведе у нас и своето семейство.\r\nДжефри е най-големият син от петте деца на спортната легенда Майкъл Джордан. ", "date": "2019.05.28", "title": "Българка стана снаха на Майкъл Джордан (СНИМКИ)"}
{"url": "https://www.actualno.com/europe/salvini-ochakvam-bruksel-da-ni-naloji-globa-ot-3-miliarda-evro-news_753334.html", "text": "    Италианският вицепремиер Матео Салвини заяви, че очаква Брюксел да наложи глоба на Рим в размер на 3 милиарда евро заради увеличаващия се дълг на страната и липса на структурен дефицит, разкрива AFP.      „Във времена, в които младежката безработица достигна до 50% в някои региони… някои в Брюксел изискват според старите правила да бъдем глобени с 3 милиарда евро”, заяви италианския лидер пред радио Ер Те Ел.   „Цялата ми енергия ще отиде, за да може тези правила да останат в миналото”, каза Салвини, чиято партия спечели евровота в неделя в Италия.\r\n„Ще видим това малко писмо от Брюксел, в което те ще ни санкционират заради дълга ни”, добави той.  Очаква се Европейската комисия да предприеме дисциплинарни стъпки против Италия на 5 юни, като според процедурата на Италия може да ѝ бъде наложена глоба от 0.2% от БВП на страната.\r\nОчаква се утре Брюксел да изпрати писмо до Рим, за да се разберат детайлите около италианския план за дълга.   Италианският държавен дълг е голям проблем, тъй като представлява 132.2% от БВП на страната през 2018 г., което е с 60% повече от допустимото от ЕС количество на дълга.     ", "date": "2019.05.28", "title": "Салвини: Очаквам Брюксел да ни наложи глоба от 3 милиарда евро "}
{"url": "https://www.actualno.com/crime/novi-sledi-ot-stojan-zajkov-no-mvr-oshte-ne-moje-da-go-hvane-news_753237.html", "text": "    Полицейско куче е надушило следи от 43-годишния Стоян Зайков, който се издирва на две убийства в Костенец.      През почивните дни, когато се провеждаха евроизборите, е подаден сигнал за разбита вила в местността \"Свети Спас\" край Долна Баня. Пострадалите хора казали на полицията, че са откраднати консерви и суха храна, както и три одеяла, информира trafficnews. Ползвана била и банята.\r\nНа място полицейско куче усетило следи именно от Зайков. Междувременно роми от махалата в Долна Баня също подали сигнал на тел. 112, че са видели Зайков, информира Канал 3.\r\nКучета са открили следи от издирвания и във вили до Костенец, поради което разследващите са убедени, че Зайков не е напускал района и се крие в гората, която познава добре.   ", "date": "2019.05.28", "title": "Нови следи от Стоян Зайков, но МВР още не може да го хване"}
{"url": "https://www.actualno.com/europe/belarus-napyt-da-stane-23-ata-ruska-republika-news_753383.html", "text": "    Правителствата на Беларус и Русия ще засилят съвместните си усилия за създаването на \"програма за действие\", свързана с обединяването на двете страни в обща държава до 21 юни, предаде беларуската държавна информационна агенция \"Белта\".      Сергей Румас нареди на правителството да \"помири мненията\" между двете страни след среща с руския му колега Дмитрий Медведев.   \"Имаме сходни възгледи по повечето неща, свързани с по-нататъшното развитие на интеграцията. Вече работим по повечето от тези въпроси в рамките на Евразийския икономически съюз, но като вземем предвид взаимната воля и мнения на двете страни, бихме могли да свърши това по-бързо в рамките на Съюзната държава Беларус и Русия\", обясни Румас.\r\nПо думите му двете страни имат различни мнения по около 30% от разпоредбите, включително в енергетиката.  Беларус и Русия са в процес на разговори в продължение на месеци с цел създаване на съюзна държава, основана на договор от 1996 г. Предложеният вариант се смята за ход, който да запази властта на руския президент Владимир Путин, след като последният му конституционно разрешен срок като руски президент бъде завършен.\r\nТака Беларус може да се превърне в 23-ата република в рамките на Руската Федерация. ", "date": "2019.05.28", "title": "Беларус напът да стане 23-ата руска република"}
{"url": "https://www.actualno.com/music/amerikanskata-legenda-illa-j-s-pozdrav-kym-bylgarskite-si-fenove-news_753268.html", "text": "    Легендарният американски изпълнител записа за феновете си в България, с който ги кани на първия си концерт в България, част от програмата на 2019.      За първи път фестивалът на връх Околчица ще продължи цели три дни - 26-ти, 27-ми и 28-ми юли 2019 г., a хедлайнер в последния ден ще бъде новаторската група DASHE.\r\nВ първият ден на фестивала Future Sounds of Sofia ще отпразнуват подобаващо своя 7-ми рожден ден със собствена сцена и шоукейс на най-актуалното от съвременната liquid и minimal drum bass сцена. За повода Phirah, Robustus, Hydrashock и Thrust са подготвили едно спиращо дъха аудио-визуално преживяване, в което ще се включат също и The Seismologist и Metastasys, и Factor и Behind You.\r\nКъм съботната програма пък се присъединяват още KALYAS, базираното във Виена дуо Electricfence с неповторим техно шоукейс и специалните им гости SHADE, Ivan Valchev – Wolfy и LOCONAZ.  Друга изненада, която са ни подготвили организаторите още този уикенд 1-ви юни е грандиозно парти с Djobry, Onslaught DJ и Ilko Mihaylov - Unkle Billy, които ще ни подгреят за тридневното музикално преживяване и ще ни припомнят колко е хубаво в Природен Парк \"Врачанския Балкан\". По време на партито освен яка музика ще има специални оферти за групови билети. Всеки желаещ ще може да вземе двоен билет за 40 лв. и/или 4 билета за 70лв.\r\nDASHE е формация от шестима души. Музиката им представлява съвкупност от Български народни мотиви, пеене, бийтбокс, откъси от речи и интервюта на велики български актьори и писатели, чиито послания се преплитат с тежък басов бийт с динамично Етно звучене. Стиловете препускат между бързи \"дръм енд бейс\" и \"брейк бийт\" ритми до тежък дъбстеп, хоро ритмики и аранжименти.    Билети за трите дни на фестивала на цена от 30лв. могат да бъдат намерени в мрежата на .\r\nЗа повече информация и всички новини около Vola Open Air може да следите страница на фестивала във Facebook: и интернет страницата:  ", "date": "2019.05.28", "title": "Американската легенда Illa J с поздрав към българските си фенове"}
{"url": "https://www.actualno.com/books/nad-160-izdatelstva-i-poveche-ot-10000-knigi-vi-ochakvat-na-proletnija-bazar-na-knigata-news_753272.html", "text": "    На 28-ми май , вторник, по случай Деня на българската просвета и култура и на славянската писменост и в навечерието на Международния ден на детето, започва най-голямото пролетно книжно изложение в България – традиционният Пролетен базар на книгата . В шестте дни на изложението (до 2-ри юни включително) на три нива Националния дворец на културата Ви очакват:       - Над 160 издателства  - Повече от 10 000 книги  - 1 200 кв.м. изложбена площ    - Специални нови предложения за всички възрасти  - Над 40 000 очаквани посетители  - Богата културна програма с над 50 събития - литературни четения, представяния на нови заглавия, срещи с автори, дискусии      - Софийски международен литературен фестивал за деца и младежи  Официалното откриване на Пролетния базар на книгата и Софийския международен литературен фестивал за деца и младежи е на 28-ми май в 10:30 ч. в Мраморно фоайе на НДК с участието на Детска вокално-театрална формация „Таласъмче”. Част от церемонията е и откриването на изложбата „Любен Зидаров. Майсторът на детската илюстрация”.\r\nВ рамките на дните на изложението гостите на Базара ще могат да се насладят на традиционната културна програма на Мраморно фоайе на Двореца, предлагаща събития за посетители с различни възрасти и интереси. Сред акцентите са представянето на програма Творческа Европа на 28-ми май от 17:00 часа, която дава възможности за субсидиране на литературни преводи; премиера на биографията на Павел Поппандов, изд. „Милениум” на 30-ти май от 16:00 часа; представяне на изследване на „Галъп интернешънъл” на тема как се информира младата аудитория на 30-ти май от 18:00 часа; за запалените пътешественици интерес би събудило представянето на книгата „ПОСОКА ЮГ - Пътуване към Антарктида” с автор Гергана Лаптева и специален гост Мариано Мемоли от Аржентина на 31-ви май от 17:00 часа; изд. Омофор ще представи книгата „Глобалната сексуална революция” от Габриеле Куби на 1-ви юни от 18:00 часа, актуална в контекста на обществения дебат около джендър идеологията; Божана Апостолова ще представи новия си роман „Завръщането на визона” на 28-ми май от 18:00 часа. Освен на Мраморно фоайе, Културната програма на Базара предлага и множество срещи с автограф на щандовете на издателите.\r\nПодробна информация за съпътстващите събития и участващите изложители можете да получите на сайта на , а също и страницата на .    ", "date": "2019.05.28", "title": "Над 160 издателства и повече от 10 000 книги Ви очакват на Пролетния базар на книгата "}
{"url": "https://www.actualno.com/cars/prognoza-sled-7-godini-elektromobilite-shte-sa-po-evtini-ot-avtomobilite-news_753271.html", "text": "    Агенция Bloomberg New Energy Finance преразгледа прогнозата си за бъдещето на електромобилите и вече смята, че през 2040 г. около 57% от продажбите на нови автомобили по света ще се падат на колите на ток. Бързото развитие на електромобилите ще помогне съвсем скоро те да се изравнят по цени с превозните средства с двигатели с вътрешно горене. Съответно, това ще им позволи да станат по-удачен и по-икономичен избор за клиентите. Предвижда се, че през следващите 20 години продажбите на електромобили ще бъдат увеличени от 2 млн. през 2018 г. зо 56 млн. през 2040 г. За същия период продажбите на автомобили с двигатели с вътрешно горене ще намалеят от 85 на 42 млн. годишно в цял свят. Отбелязва се още, че от 2010 г. стойността на акумулаторите е паднала с 85% благодарение на усъвършенстваното производство и икономиите, постигнати от увеличаването на мащабите. Това означава, че в средата на следващото десетилетие (след около 5-7 години) цената на електромобилите ще е аналогична на стандартните автомобили. При това става дума не само за стартовата цена за нов автомобил, но и за разходите по време на владеенето на кола на ток от нейния собственик. Той ще икономиса пари не само от по-евтината електроенергия (сравнена с дизела и бензина), но и от обслужването, тъй като електромобилът има по-малко движещи се детайли, които да се изхабят.       ", "date": "2019.05.28", "title": "Прогноза: След 7 години електромобилите ще са по-евтини от автомобилите"}
{"url": "https://www.actualno.com/healthy/lekarskijat-syuz-veche-e-dovolen-ot-predlaganite-ceni-na-klinichnite-pyteki-za-deca-news_753255.html", "text": "    Исканията на Български лекарски съюз (БЛС) за повишаване на цените на редица и най-вече на тези в Педиатрията са  изпълнени. Това посочва БЛС в свое прессъобщение.      Лекарският съюз изразява задоволство от написаното в проекта на Анекса към Националния рамков договор за медицинските дейности между НЗОК и БЛС, който вече е публикуван на официалната интернет страница на НЗОК.   Каква е промяната - всички клинични пътеки, които до този момент са общи за деца и възрастни, ще бъдат разделени в отделен пакет и ще бъдат финансирани изцяло като пакет \"Педиатрия\". Това беше основно искане при в СБАЛ \"Проф. Иван Митев\" (Педиатрията) в София.\r\n1. Цените на клиничните пътеки, изпълнявани в клиники/отделения по \"Педиатрия\"  в структури от трето ниво на компетентност се увеличават  с 30%, а тези от първо и второ ниво на компетентост с 20%  2. Поради значителните разходи за хирургично лечение на деца, както и необходимостта от по-продължително проследяване на състоянието на малките пациенти, беше договорено увеличение с 50% на цените на следните клинични пътеки: КП 172, КП 174, КП 176, КП 178. Става въпрос за пътеки, свързани с хирургично лечение - например операции на хранопровод, стомах, тънки и дебели черва и с различна степен на сложност.\r\nУвеличението на цените на пътеките в областта на Пулмологията ще бъде с 10%, като там, където има разделение на пътеки за деца и за възрастни, детските пътеки ще бъдат завишени с 20%.   Повишаване с 10% ще има и на цените на терапевтични клинични пътеки, изпълнявани в отделения по \"Вътрешни болести\", \"Кардиология\" и \"Анестезиология и интензивно лечение\" от първо и второ ниво на компетентност.    Увеличение от 20% е договорено в областта на \"Инфекциозни болести\".\r\nВ подкрепа на демографската политика със 100 лв. е увеличена цената на клинична пътека \"Раждане\" - от 750 на 850 лв.\r\nПроектът на Анекс към Националния рамков договор за медицинските дейности е публикуван на официалната интернет страница на НЗОК за 14-дневно обществено обсъждане.    ", "date": "2019.05.28", "title": "Лекарският съюз вече е доволен от предлаганите цени на клиничните пътеки за деца"}
{"url": "https://www.actualno.com/america/milioni-ostanaha-bez-tok-zaradi-moshtno-tornado-v-ohajo-news_753233.html", "text": "    Огромно торнадо, развилняло се в централната американска провинция Охайо, нарани няколко души и остави милиони без електроенергия, съобщи AFP, цитирана от БГНЕС.      Стихията се спусна над град Дейтън късно в понеделник, като нанесе щети на домовете и изкорени дървета. Досега няма съобщения за смъртни случаи.\r\nНационалната метеорологична служба заяви, че торнадото е прекъснало доставките на електроенергия до 5 милиона души, а част от щата е изправена пред риск от наводнения след бурята.      \"Няма електроенергия както за водните електроцентрали, така и за помпените станции. Първите спасители извършват операции по издирване, спасяване и по почистване на отпадъци\", пише в официалният отчет за град Дейтън.\r\nТорнадото е третото за седмица в централната част на САЩ.\r\nПрезидентът Доналд Тръмп, който се завръща във Вашингтон след посещение в Япония, пише, че е предложил федерални средства за справяне с последствията.     ", "date": "2019.05.28", "title": "Милиони останаха без ток заради мощно торнадо в Охайо"}
{"url": "https://www.actualno.com/business/otdelno-ot-cacarov-nap-gleda-za-bylgari-s-ofshorni-smetki-za-milioni-news_753286.html", "text": "    Общо 334 български граждани имат офшорни сметки и сметки в чужди държави, в които всеки от тях държи поне 1 млн. евро активи. Това сочи статистика на Националната агенция за приходите (НАП) на базата на данните на ведомството от международния обмен на данъчна информация, посочва Mediapool.      НАП проверява дали всичко в тези случаи е законно – откриването и притежанието на офшорна сметка само по себе си обаче не означава нарушение на българското законодателство. Данъчните казват и, че тези проверки не са част от да проверява за офшорни сметки и недекларирани доходи българската политическа класа. Проверките били почнати доста преди прокуратурата да се задейства, засега на думи, заради \"Апартаментгейт\". Всъщност съгласно европейското законодателство, НАП не може да дава данни на прокуратурата от свои собствени проверки на такива сметки, без преди това държавното обвинение да е почнало конкретна проверка или да е отворило досъдебно производство срещу съответния човек .   От 2016 г. насам България е една от общо 114 държави (към момента), включително към 40 офшорни зони, които са се съгласили на на обмен на данъчна и банкова информация за свои местни лица – граждани и фирми. В момента НАП може да иска данни за сметки и доходи на българи зад граница по три основни линии: а) две евродирективи за сътрудничеството и автоматичен обмен на данъчна информация в ЕС; б) международната конвенция за сътрудничество по данъчни въпроси, подписана от 128 държави и ратифицирана от 114 от тях, както и многостранното споразумение към нея; в) двустранно – по линия на спогодбите за избягване на двойно данъчно облагане (СИДДО). В автоматичния обмен се споделят данни за 5 типа доходи – по договори за управление, доходи от трудови възнаграждения, от застрахователни обезщетения, недвижимо имущество и пенсии. Освен това държавите изпращат и получават информация за авоарите по банкови и финансови сметки. Основно обаче се обменят данни за заплати, пенсии и директорски възнаграждения.\r\nДва са механизмите за получаване на данни – при поискване по всяко време по конкретен случай, например заради разследване или данъчна ревизия, и чрез автоматичен обмен на информация, който се прави веднъж годишно.  Що се отнася до възможните проблеми за хазната при отчитането на активи в офшорни зони, то според журналиста Георги Лилов те са няколко:\r\n1. Декларирането на една банкова сметка в офшорна зона от дадено лице не означава, че са декларирани и др. такива сметки в същата или друга офшорна зона.   2. Държавата не проверява съотношението между декларирани доходи у нас и финансови и материални наличности в чужбина и офшорите - т.е. дали няма укрити приходи и активи, твърди Лилов.    3. Държавата \"се разсея\" за скандалите с офшорните световни разкрития (например Panama Papers), отказа да вземе копие от предложените ни от Германия дискове със сметки в швейцарски банки и т.н. , че лично бившият ръководител на НАП Красимир Стефанов беше в Германия, но така и не стана ясно публично с каква информация се върна, кои българи са имали сметки в Швейцария, с какво и дали са ощетили държавната хазна.\r\n4. Не ми е известно НАП да е изисквала данни за което и да е лице. Това, което имат, е годишният списък, който се изпраща по евродирективите и Конвенцията автоматично - без поискване веднъж годишно. ", "date": "2019.05.28", "title": "Отделно от Цацаров, НАП гледа за българи с офшорни сметки за милиони "}
{"url": "https://www.actualno.com/football/v-ispanija-arestuvaha-futbolisti-za-cherno-toto-bivsh-igrach-na-real-zamesen-news_753285.html", "text": "    Няколко испански футболисти за задържани по подозрение, че са част от групировка за уреждане на резултатите от мачове, съобщават медиите в Испания.      Полицията потвърди пред АФП, че в момента се извършва подобна акция, но отказа да даде повече подробности.\r\nСпоред медиите в страната сред задържаните има и бивш играч на Реал Мадрид, за който се смята, че е водач на престъпната организация.\r\nВ ареста е и президентът на отбора на Уеска, който завърши на 19-то място в елита през изминалия сезон. Освен с уреждане на мачове, групировката се е занимавала с подкупи и пране на пари, допълват местните източници.  Вижте кой е замесеният екс играч на Реал и другите заподозрени в . ", "date": "2019.05.28", "title": "В Испания арестуваха футболисти за черно тото, бивш играч на Реал замесен"}
{"url": "https://www.actualno.com/starazagora/mitropolit-kiprian-e-novijat-pocheten-grajdanin-na-kazanlyk-news_753226.html", "text": "    Старозагорския митрополит Киприан стана „Почетен гражданин на Казанлък”, след като днес на сесията на общинския съвет в Града на розите беше одобрено предложението на кмета Галина Стоянова. Негово Високопреосвещенство се удостоява със званието като личност, допринесла за развитието и просперитета на Казанлък в духовната сфера и културното наследство и за укрепването на баланса между различните вероизповедания, е мотивировката на предложението.      В Почетната книга на Казанлък ще бъдат вписани Веселин Шивачев за принос и постижения в образованието, изкуството и културата и Мария Стоянова за обществено-полезна дейност и постижения в изкуството и културата.   Церемонията по награждаването им ще се състои на Тържествената сесия на празника на Казанлък 31 май, петък, в Исторически музей „Искра“.   ", "date": "2019.05.28", "title": "Митрополит Киприан е новият почетен гражданин на Казанлък"}
{"url": "https://www.actualno.com/health/kakvo-trjabva-da-napravite-ako-si-namerite-kyrlej-news_753247.html", "text": "     Високи, неокосени треви, влажно и топло време – любимият сезон на кърлежите (и не само). Ухапването от кърлеж само по себе си не е страшно, а случаите, в които се предават заболявания от тях са по-скоро редки, но за сметка на това се лекуват сериозно и продължително. От \"Дарик\" припомнят някои важни правила, които да спазвате при ухапване от кърлеж.       Ако ще посещавате тревисти места, пръскайте се с репелент и други препарати, продавани в аптечната мрежа (гривни, лепенки, етерични масла). След всеки излет навън преглеждайте кожата и косата си. Ако кърлежът е стоял по-малко от 12 часа, забит в кожата, не може да ви е заразил.   Ваденето – ако не сте сигурни как да извадите кърлежа, по-добре отидете при лекар. Никой няма да ви се смее за това, че баба ви си е вадила кърлежите сама, пък вие отивате на лекар. И това си има обяснение. Бабите ни научиха да задушаваме насекомото с олио, например, и тогава да го извадим. Това обаче го стресира и то може да върне кръв/отрова.    Решили сте все пак да го вадите сами – вземете пинсети или някоя от техните разновидности, специално пригодени за вадене на кърлежи. \"Кърлеж се вади, като се хваща най-близо до кожата - там, където е хоботчето му, и се дърпа нагоре. Кърлежът не трябва да се върти. Ако се скъса хоботчето, то се изважда с чиста игла. Вадещият да внимава да не изцапа ръцете си. Най-хубаво е да се вади с медицински ръкавици и след изваждането на кърлежа да се дезинфекцират ръцете. Мястото, където е бил кърлежът, също се дезинфекцира\", съветва проф. Тодор Кантарджиев от Института по заразни и паразитни болести.   Изваденият кърлеж се гори, освен ако не искате да го занесете в Центъра по заразни и паразитни болести, за да го изследват. Това може да спести изследване на вас самите. Но специалистите така или иначе съветват да се изследва самият ухапан, а не само кърлежът. И двете изследвания се плащат от Вас.    Няколко дни след ухапването наблюдавайте мястото. На 25-30 ден от ухапването, на човека може да се извърши серологично изследване за Лаймска болест с цел ...  ", "date": "2019.05.28", "title": "Какво трябва да направите, ако си намерите кърлеж"}
{"url": "https://www.actualno.com/bgfootball/cska-se-podsili-s-ruski-talant-ot-spartak-moskva-news_753283.html", "text": "    ЦСКА се подсили с руският футболист Денис Давидов. Навършилият наскоро 24 години играч премина успешно медицински прегледи и парафира с \"армейците\".      Още в първите си изяви при професионалистите футболистът загатва за огромен потенциал и е смятан в родината си за един от най-големите таланти.   През 2015 година под ръководството на Фабио Капело получава две повиквателни за националния тим и дори дебютира в контрола срещу Казахстан.\r\nВпечатляващ е активът му за юношеските и младежките гарнитури на \"Сборная\", където отбелязва 28 гола в 50 двубоя.  На каква позиция действа руснакът и какви са параметрите по договора му, вижте в .\r\nТова е вторият нов футболист при \"червените\" в рамките на последните 24 часа.   Преди това . нападателя Тони Уот, който получи договор с клуба за 3 години. Шотландецът идва от Сейнт Джонстън, където през изминалия сезон е отбелязал 8 попадения в различните състезания. Той ще се присъедини към тима за старта на подготовката.Уот, който в края на декември ще навърши 26 години. Той обаче не впечатлява с изявите си през последните години. Вижте статистика на отбелязаните от него попадения .    Междувременно стана ясно, че червените\" са на път да реализират и трети трансфер.Става въпрос за играч, който е желан също от \"вечния съперник\" на \"армейците\" - Левски. Подробности за него . ", "date": "2019.05.28", "title": "ЦСКА се подсили с руски талант от Спартак Москва "}
{"url": "https://www.actualno.com/sofia/moje-i-da-ima-globi-za-nekachestven-remont-na-grafa-news_753234.html", "text": "    По-скоро може да има глоба за лош ремонт на \"Граф Игнатиев\", отколкото за забавяне на ремонта. Това съобщава БГНЕС по информация от надзора, предвид течаща инспекция на свършеното от \"Джи Пи Груп\" на емблематичната за София улица. Припомняме, че днес, 28 май, е последният ден от .      Инспекцията как се е справил изпълнителят на ремонта ще продължи до края на деня. Основната задача е да бъде проверено дали са отстранени констатираните нередности на 21 май, когато е издаден акт 15 със забележки.   \"Няма да има санкция за забавяне във времето. Такава е възможно да има за лошо качество, но това ще стане ясно в края на деня. Размерът на този вид санкция може да достигне до 1 млн. лева \", заяви директорът на Дирекция \"Транспортна инфраструктура\" в Столична община (СО) инж. Даниел Евлогиев. Той поясни, че към този момент няма строително-монтажни дейности в обекта и затова няма как да бъде наложена санкция за забавяне.\r\n\"Срокът на строителството не е до днес. До днес е даден срок на строителя да отстрани дефектите, установени на 21 май. Приемането и експлоатирането на обекта е започнало. В момента няма огради и той е достъпен. Монтирани са пейките по цялото протежение\", обясни Евлогиев и добави, че предстои да се монтира пейката на баща и син Славейкови на едноименния площад, да се монтират два павилиона и чешмичката в градинката пред църквата \"Свети Седмочисленици\", както и да бъде възстановен книжният пазар на пл. \"Славейков\". \"В следващите 2-3 месеца трябва да се избере видът на сергиите, след това ще бъдат произведени и накрая ще се върне книжният пазар\", заяви още той.  Директорът съобщи още, че до 1-2 месеца ще бъдат подменени ограничителите на \"Графа\" - т.нар. \"акулски перки\". \"Това ще бъде извършено безплатно от строителя, който сам се съгласи да го направи\", заяви кметът Йорданка Фандъкова. Тя обясни, че вчера се е разходила в района и има забележки, но се надява те да са отстранени.\r\nПопитана защо е издаден АКТ 15 на строителя, Фандъкова каза, че той е издаден с много забележки. \"Затова комисията минава, за да види дали са отстранени\", мотивира проверката, която се извършва в момента от над 20 експерти.   Инж. Тодор Тодоров, който е от надзорната фирма, обясни, че строителят ще отстранява дефекти, докато фирмата не приеме обекта.    \"Обектът е в процедура на АКТ 15. В момента се установява годността му за приемане от държавна приемателна комисия. Чак след като я мине, обектът се счита за приет\", уточни инж. Тодоров и подчерта, че днес е крайният срок за приключване на строително-монтажните дейности на етап 2.\r\nПопитан дали ремонтът е качествен, той каза, че дейностите са извършени добре. \"Гаранцията на обекта е 8 години, така че и да се появят дефекти, строителят ще отстранява всичко за своя сметка\", подчерта Тодоров и добави, че до края на деня трябва да бъдат подменени всички тактилни плочи, които се установи, че водят незрящите под линиите на трамвая по \"Графа\", а на други места към сградите. Тяхното преправяне е заложено в последните изменения в проекта.\r\nПо искане на кмета на София допълнително ще бъдат монтирани дървени скари за сядане на всички каменни пейки на пл. \"Славейков\". Бронзовата пейка с Петко и Пенчо Славейкови в момента се реставрира. Възстановеният фонтан трябва да бъде въведен в експлоатация от главния архитект. Все още се чака решение на проектанта за чешмата и кафе-павилионите, които ще бъдат поставени в градината на \"Свети Седмочисленици\".    ", "date": "2019.05.28", "title": "Може и да има глоби за некачествен ремонт на \"Графа\""}
{"url": "https://www.actualno.com/curious/szo-prizna-burnout-a-za-zaboljavane-news_753298.html", "text": "    Състоянието на прегаряне на психическо ниво заради прекомерен стрес (burnout) вече е официално признато за заболяване от Световната здравна организация (СЗО), предаде CNN.      Заболяването е вписано в Международната класификация на болестите, като се намира в главата за , свързани със заетостта и професионалните задължения. Там са описани и основните симптоми, като те са тви вида:\r\n1. Чувство на изтощение\r\n2. Чувства на нарастващ цинизъм, негативизъм и отдалеченост от същината на дадена професия  3. Намаляващ коефициент на полезно действие що се отнася до дадена професия\r\nЗа пръв път терминът burnout се появява в научния труд на д-р Хърбърт Фройденбергер през 1974 година. За 4 десетилетия след това вече има хиляди проучвания на състоянието. За burnout не може да се каже, че е типично психическо разстройство, но е един от най-дискутираните психически проблеми на модерното общество. ", "date": "2019.05.28", "title": "СЗО призна burnout-а за заболяване"}
{"url": "https://www.actualno.com/crime/ivss-shte-proveri-dvama-sydii-ot-vas-zaradi-minu-stajkov-news_753290.html", "text": "    Инспекторатът към Висшия съдебен съвет (ИВСС) е получил сигнал срещу съдиите от Върховния административен съд (ВАС) Николай Гунчев и Светослав Славов и те ще бъдат проверени. Това съобщиха за в. \" \" от ИВСС.      Става въпрос за случая, при който в ловно стопанство на Стайков край Бургас. Нещо повече – таксите за лов на магистратите били платени от фирмата на Стайков \"Топаз мел\". съдиите да познават Стайков и да имат връзка с него.   Инспекторите имат правомощие да проверяват магистратите за почтеност, за конфликт на интереси, за действия, които накърняват престижа на съдебната власт или за действия, които нарушават независимостта на съдии, прокурори и следователи.\r\nПроверката трябва да приключи до 2 месеца. Има опция срокът ѝ да се удължи с нови 30 дни.   ", "date": "2019.05.28", "title": "ИВСС ще провери двама съдии от ВАС заради Миню Стайков"}
{"url": "https://www.actualno.com/ruse/malchugani-ot-ruse-shte-razkazvat-prikazki-s-nestandarten-kraj-news_753364.html", "text": "    С приказно шествие на 1 юни, в 10:30 ч. ще започне празникът на малчуганите, организиран от Община Русе с участие на деца и педагози от всички 19 общински детски градини. Приказни сюжети от класически световни и български народни приказки в шарено дефиле ще преминат по ул. „Александровска“ от Халите до площад „Свобода“, където в 11 ч. на пет сцени едновременно децата ще отворят вълшебния свят на приказките. Детските градини ще са групирани в пет трупи за сладкодумни разказвачи и приказни персонажи, като на всяка сцена публиката ще бъде изненадана от нови сюжетни линии на вечните приказни разкази и легенди, така както децата биха искали да се развива приказката, нейната фабула и развръзка.      Почитателите на приказки ще видят преплитане между различни разкази, фантазии и пълна свобода на детското въображение. Разказвачите с чувство за хумор пък ще изненадат със смешни интерпретации и забавни сценични решения. Идеята на педагозите е децата да тренират своето въображение като едно от основните умения за успешно развитие в годините на познание, които им предстоят. От друга страна - да  дадат простор на детската фантазия да твори и създава с новаторски дух и увереност. \r\nВ спектакъла ще участват общо над 150 деца от: ДГ „Пинокио“, ДГ „Русалка“, ДГ „Детелина“, ДГ „Здравец“, ДГ „Звездица“,   ДГ „Пролет“, ДГ „Радост“, ДГ „Слънце“, ДГ „Чучулига“, ДГ „Червената шапчица“, ДГ „Зора“, ДГ „Иглика“, ДГ „Снежанка“, ДГ „Ралица“, ДГ „Роза“, ДГ „Синчец“, ДГ „Незабравка“, ДГ „Райна княгиня“ и ДГ „Приказен свят“. Сцените ще бъдат разположени пред Паметника на Свободата, алеята до хотел „Дунав Плаза“, пред фонтана до Операта, пред Доходно здание и пред сградата на Община Русе. ", "date": "2019.05.28", "title": "Малчугани от Русе ще разказват приказки с нестандартен край"}
{"url": "https://www.actualno.com/viewpoint/nedoverie-bezrazlichie-ili-omraza-ot-vsichko-po-mnogo-news_753258.html", "text": "    Изборите за европейски парламент минаха и макар все още да няма окончателни резултати, вече могат да се направят някои изводи.       Много ниска избирателна активност Това не е изненада за никого. Въпреки това е от изключителна важност и не може да се подмине с лека ръка. Тя е симптоматична не просто за политическата ни класа, но и за обществото като цяло. Факт е, че българското представителство в Европейския парламент е твърде незначително, че да му се отдава огромна важност. В голяма степен повечето избиратели са дълбоко незаинтересовани кой точно ще взема в Брюксел. От друга страна голяма част от хората са на принципа \"всички са маскари\" и изобщо не си правят труда да проверяват посланията на политиците. На трето място вече е тоталното откъсване и незаинтересованост от политиката. Тези хора обаче е добре да си припомнят крилатата фраза \"Ти може и да не се интересуваш от политика, но тя се интересува от теб\". Или поне ти се отразява, дори и да не го виждаш. ГЕРБ получи прошка - да, ама не. Светът е голям и \"Апартаменгейт\" дебне отвсякъде   След като стана ясно, че ГЕРБ ще е първа политическа сила на изборите, водачът на европейската листа на партията Мария Габриел заключи, че с този вот хората са дали прошка. За далаверите и злоупотребата с влияние на опаричилите се партийци обаче прошка няма. Подкрепата за ГЕРБ продължава да пада на всеки следващи избори, както в проценти, така и в абсолютна стойност на избирателите. Причините ГЕРБ все още да печели каквито и да било избори са липсата на адекватна алтернатива, разделената опозиция, организацията на структурите по места и раздутата държавна администрация. Твърде малко са хората, които харесват и подкрепят политиката на Бойко Борисов и подопечните му. Просто хората махват с ръка и залагат на \"познатото зло\". Гейт след гейт и накрая хейт. Провалът на БСП - орел, рак и щука не могат да бъдат припознати за алтернатива Процесите в Столетницата са интересни. БСП влезе в кампанията с ясното убеждение, че ще спечели изборите, разчитайки на отвращението на избирателите от ГЕРБ. Но от Позитано 20 изглежда не познават добре спецификата на българската народопсихология. Корнелия Нинова тръгна да печели избори, преди да е овладяла собствената си партия. Истината е, че БСП е разделена и това си личи повече от ясно. Лидерът на партията е на диаметрално противоположни позиции с другото ядро на партията, което издигна за свой символ Сергей Станишев. Ако трябва да разгледаме разделението в идеологически измерения, това са две отделни крила - едните с комунистически уклон, а другите със социалдемократически. Няма как БСП да бъде единно тяло с две ядра. След края на изборите, приближените до Нинова запазиха мълчание, а вътрешната ѝ опозиция тръгна на кръстоносен поход срещу нея. Разделението вътре в партията се пренесе и върху избирателите на социалистите. Преференциалната подкрепа за Елена Йончева на практика беше вот на доверие към политиката на Нинова, а тази към Станишев - за опозицията в БСП. Макар и доста по-малобройна вътре в партията и сред избирателите, тази опозиция е достатъчна за раздялата на партията. Освен това, тя има и своята олигархична подкрепа с лица като Гергов начело, както и на \"стари кучета\" в партията като Пирински и Дърева. Ако БСП иска да печели някакви избори и още повече да бъде алтернатива - първо трябва да се самоопредели. Не може хем да си социалист, хем олигарх. Първият човек в партията да е против Истанбулската конвенция, а вторият да я подкрепя. Другият проблем на БСП, който лъсна на евроизборите беше самонадеяността на висшите партийни кадри. Когато излизаш преди изборите и кажеш на избирателите \"Ние ще спечелим\", обикновено следва \"Това ние го решаваме, хайде да видим\". E, видяхме. БСП успя да раздели малко си останал твърд електорат. Да не говорим колко далеч е от това да върне разочарованите от години избиратели.     ДПС - с двама или трима евродепутати, но остава фактор Това е партията, която печели най-много от ниската избирателна активност. Като се има предвид твърдото ядро и етническата принадлежност, при ДПС не може да има скок на избирателите. Процентите им зависят единствено от това, колко хора ще отидат до урните да упражнят правото си на глас. Докато българският избирател остава апатичен към изборите партията на неформалния лидер Ахмед Доган ще остане фактор в българския политически живот.  Пакт \"Мобилност\" вкара Джамбазки в европарламента, Каракачанов си повярва отново ВМРО записа много добър резултат на изборите за европейски парламент, но не трябва да си прави никакви заблуди. Победата се дължи предимно на борбата на водача на листата Ангел Джамбазки за правата на българските превозвачи по пакта \"Мобилност\". След първите резултати обаче лидерът на ВМРО Красимир Каракачанов окупира медиите, като изля доста жлъч върху другите формации от \"Обединени патриоти\", явно опиянен от победата. Тази заблуда обаче бързо ще бъде развенчана, защото паметта не е толкова къса и паспортната афера дебне отвсякъде, също като \"Апартаментгейт\". Всъщност раздялата на националистическите формации ясно показа защо те са заедно в управлението. Поотделно просто не са основен фактор. Тям различията са много, а единствената събирателна е властта. \"Демократична България\" не може да надскочи сянката си    Поредната кампания със заучени фрази и игра на ръба. \"Дясната\"  формация просто не може да убеди избирателите, че е повече от шепа  \"веселяци\" с периферна роля в българската политика. Макар да обедини  повечето малки десни партии, потенциалът си остана същия като на  Реформаторския блок. Дори и към този момент още не е ясно дали  обединението ще бъде представено от евродепутат, макар че 99,99% отговорът е \"да\". Крещяща е липсата на  нови лица и различни послания. Борбата с \"торбалана\" комунизъм,  прословутата и останала неизяснена съдебна реформа вече са скучно позната  плоча. На този етап обединението е като асансьор - ще се качва малко  над бариерата, а после отново ще пада. Зависимо от вятъра и течението. Протестният вот за Иванчева - безнадеждната реалност Вотът за обвинената в корупция кметица на \"Младост\" показа отчетливо пълната липса на доверие в българската съдебна система. Макар и без реални шансове да влезе в Европейския парламент, Иванчева получи много голяма подкрепа, въпреки че е осъдена на първа инстанция. Тя се превърна в символ на обругания от държавната репресивна машина 'малък човек\" и получи симпатиите на множество хора. Какво би станало, ако имаше бюлетина - политиците в затвора? Разбира се, че това няма как да се случи. Но би дало добра представителна извадка за хората, които вече изпитват отвращение и дори омраза към цялата политическа класа. Депутатите трябва да бъдат народни представители, но такива ли са наистина? И тук отново се връщаме в началото - ниската активност в голяма степен се дължи и на това, че онези - богоизбраните, нито защитават, нито дори се интересуват от нас, избирателите. Защото ние не сме само избиратели, а хора. За чието съществуване се сещате само на избори, после отново ни забравяте. И така... до следващите избори! Автор :  ", "date": "2019.05.28", "title": "Недоверие, безразличие или омраза - от всичко по много!"}
{"url": "https://www.actualno.com/ruse/rodolubci-shte-pochetat-deloto-na-tanio-vojvoda-i-negovata-cheta-news_753232.html", "text": "    От 30 май до 2 юни ще се проведе XXXIV национален поход „По стъпките на четата на Таньо войвода“, организиран от Културно-просветно дружество „Родно Лудогорие“. Инициативата е под патронажа на президента на Румен Радев и се осъществява със съдействието на вицепремиера и министър на отбраната Красимир Каракачанов. Походът се реализира и благодарение на общините и музеите в градовете Силистра, Тутракан, Исперих, Разград и Попово.      В проявата ще участват акад. Георги Марков от БАН и проф. Христо Матанов от СУ „Климент Охридски“ като научни консултанти, както и Теодосий Спасов и неговата група. Броят на участниците се очаква да надхвърли 450 души. На 1 юни, участниците в похода ще посетят следните селища в Русенска област: град Сеново и село Кривня в 8.30 ч., а в 10 ч. трябва да бъдат в град Ветово, като преди това ще направят преход през резервата „Бели Лом“. Походът ще приключи на 2 юни пред паметника на войводата в местността Керчан баир до село Априлово, Поповско. Историята на бойния път на четата е следната: На 17 май 1876 г. 28 четници, водени от 30-годишния, роден в Сливен, Таньо войвода (Таньо Стоянов Куртев), преминават Дунав при тутраканското село Пожарево. Четата е втората, образувана от българската емиграция в Румъния и по идея на самия Христо Ботев. Формированието на поета и революционер е трябвало да действа в помощ на Врачанския революционен окръг, а четата на Таньо войвода в подкрепа на Сливенския революционен окръг за подсилване на въстанието и създаването на север от Балкана на свободна територия. Бойният път на четата продължава 11 дни, преминава покрай 28 селища на Лудогорието и Поломието и през три битки. Таньо войвода загива на Керчан баир край село Априлово, а по-късно четата е разбита.    ", "date": "2019.05.28", "title": "Родолюбци ще почетат делото на Таньо войвода и неговата чета "}
{"url": "https://www.actualno.com/dobrich/lubitelski-teatri-se-sybirat-v-kavarna-news_753185.html", "text": "    За седмица Каварна отново ще е домакин на XXII Национален фестивал на любителските театри с международно участие „Каварна 2019“.      От 2 до 8 юни на сцената в морския град ще излязат актьори от 22 трупи. Под светлината на прожекторите ще оживеят персонажи на Добри Войников, Сава Доброплодни, Ст. Л. Костов, Любен Каравелов, Йордан Йовков, Станислав Стратиев и др. А трупа от Свищов ще предложи нов прочит на творбите на Чудомир – „Фейсбукът на Чудомир“. От чуждите автори ще бъдат поставени Чехов, Карло Голдони, Харолд Пинтър, Нийл Саймън и др.   В съпътстващата програма на фестивала е предвиден концерт на „Теодосий Спасов фолк квинтет“ и изложба, съчетана с поезия. На 2 юни – Деня на Ботев и загиналите за свободата и независимостта на България, участниците във фестивала ще поднесат цветя на паметника на поета-революционер. ", "date": "2019.05.28", "title": "Любителски театри се събират в Каварна"}
{"url": "https://www.actualno.com/politics/kristalina-georgieva-shte-iznese-publichna-lekcija-vyv-velikotyrnovskija-universitet-news_753287.html", "text": "             В качеството си на главен изпълнителен директор на Световната банка от 2 януари 2017 г. и временно изпълняващ длъжността президент на Групата на Световната банка в периода от 1 февруари до 8 април 2019 г., Кристалина Георгиева работи за премахване на крайната бедност с времеви хоризонт до 2030 година и подпомагане на споделения просперитет по света. Госпожа Георгиева подкрепя международната общност за мобилизиране на ресурси за бедните държави и държавите със средни доходи, и за създаване на по-добри възможности за най-уязвимите хора по света.  Професионалната кариера на Кристалина Георгиева започва през 1977 г. като асистент/доцент в икономическия факултет на Университета за национално и световно стопанство в София, където работи до 1993 година. През 1987 и 1988 г. е научен сътрудник в Икономическия факултет на Лондонското училище по икономика и политически науки. През 1993 г. става част от Групата на Световната банка, където се издига до вицепрезидент през 2008 г. Остава на тази позиция до назначаването й за български еврокомисар в Комисията Барозу II. Между 2010 г. и м. октомври 2014 г. е член на Европейската комисия, отговарящ за международното сътрудничество, хуманитарната помощ и реакцията при кризи. От м. ноември 2014 г. до м. декември 2016 г. е заместник-председател на Европейската комисия, отговарящ за бюджета и човешките ресурси.\r\nИнтересите на г-жа Георгиева са свързани с музика, танци и спорт, а също и животни и природа. Вярва, че всички ние имаме задължението да опазваме околната среда и че всяка стъпка е от значение - от рециклиране до ефективно използване на енергията, до ходене или вземане на метрото. Тя е правнучка на Иван Попхристов Кършовски – виден възрожденец и съратник на Васил Левски.     ", "date": "2019.05.28", "title": "Кристалина Георгиева ще изнесе публична лекция във Великотърновския университет"}
{"url": "https://www.actualno.com/society/zashto-edno-zdravo-dete-ne-moje-da-si-nameri-osinoviteli-news_753177.html", "text": "    2-годишно дете не може да си намери осиновители, въпреки че е напълно здраво. Причината е заболяване на майката, което евентуално детето може да отключи в бъдеще.      Веднага след раждането детето се оказва в ръцете на социалните, след като майката е във видимо неадекватно състояние. Това разказва пред \"Нова телевизия\" директорът на РДСП – Враца Мария Търнавска.   След това попада в приемно семейство и до днес детето живее с тях.\r\nСлед като шест месеца биологичната му майка не подава документи, с които да си поиска детето обратно, през януари тази година го вписват в регистъра за осиновявания.  \"То е от български произход и е здраво. Това е детето мечта за осиновителите\", поясни Мария Търнавска\r\nА кандидати за осиновители по принцип  не липсват. Информацията за тях е събрана в томове и класьори. Томовете са 97. Във всеки от тях има информация за 100 чакащи семейства. Допълнително има и десетки класьори с досиета. Отново на кандидат осиновители.   Именно в  страниците на тези томове социалните експерти започват да търсят родители за вече 2-годишното дете. На всеки, който е подходящ, обясняват, че бащата е неизвестен, а майката с психическо заболяване. Въпреки това кандидат осиновителите искат среща с детето.    Те много го харесват. После обаче идват колебанията. Въпреки че е здраво имат сериозни опасения, че заболяването на майката може да се отрази и на детето един ден. Отказалите се до момента са 4 семейства.  Ако скоро не се появи българско семейство, което да приеме без предразсъдъци и бъдещи опасения малкото дете, то след месец, папката му ще попадне измежду документите на децата, чакащи за международно осиновяване.\r\n\"Чужденците нямат такива притеснения по отношение на здравословното състояние на детето. Никога не се притесняват от фамилната обремененост\", каза още Мария Търнавска.\r\nЗатова социалните са сигурни, че дори в продължение на месеци никой да не е пожелал да чуе думите мама и тати от 2-годишното дете, то намирането на осиновители в чужбина ще се случи за броени седмици.    ", "date": "2019.05.28", "title": "Защо едно здраво дете не може да си намери осиновители?"}
{"url": "https://www.actualno.com/crime/incident-s-tramvaj-na-bul-konstantin-velichkov-v-stolicata-news_753181.html", "text": "    Запалиха се спирачките на трамвай, който се движи по линия 10. Инцидентът е станал в района на бул. \"Константин Величков\", предаде репортер на БГНЕС.      Няма пострадали. Проблем със спирачките е причинил най-вероятно запалването. Пожарът не е голям, мотрисата е спряна. Затруднено е движението на трамваите в района.    ", "date": "2019.05.28", "title": "Инцидент с трамвай на бул. \"Константин Величков\" в столицата"}
{"url": "https://www.actualno.com/analysis/liviu-dragnja-svalenijat-ot-trona-moderen-chaushesku-news_753147.html", "text": "    Решението на Върховния съд на Румъния да осъди Ливиу Драгня, лидерът на управляващата Социалдемократическа партия (СДП) в Румъния, на , бележи най-ниската точка в румънската политика. Драгня, който не е само ръководител на управляващата партия, но и председател на Камарата на депутатите, третата най-висока позиция в държавата, е най-могъщият политик, изпратен в затвора в Румъния през последните 30 години. Той е и първият румънски политик, чието лишаване от свобода се празнува по улиците.      След почти 28 години щателно планиране на пътя си към управленския връх, Драгня не успя да се наслади на трудно спечелената си власт и прекарва последните две години и половина в битки срещу местната съдебна система, за да запази свободата си, и срещу президента Клаус Йоанис, опозицията, и опонентите в собствената му партия, за да запази своята власт, като се превърна в най-презирания човек в Румъния. Но той загуби всичко - и силата си, и свободата си.\r\n\"Г-н. Драгня е история в Румъния\", побърза да заяви един от заместник-председателите на СДП, преди официалното обявяване на в изборите за Европейски парламент. Възходът на авторитарния лидер   През последните две години много статии на Ливиу Драгня, описвайки го като един от автократичните лидери на Европа, наред с унгарския премиер Виктор Орбан заради начина, по който използваше властта си, опитвайки се да пречупи съдебната система, като пренебрегне принципите на Европейския съюз.\r\nДрагня обаче не винаги е бил могъщ. Той не идва от старото комунистическо ръководство и не се ползва от подкрепата на мощно семейство, както повечето от неговите предшественици. Властта не му е завещана. Неговото издигане беше дълъг и внимателно планиран процес, който го направи най-опасният лидер, който Румъния е имала през последните 30 години.\r\nДрагня е роден на 28 октомври 1962 г. в село Грация, окръг Телеорман. Баща му е началник на полицията в това село. Завършва гимназия в Турну Мъгуреле и след това транспортния факултет на Политехническия университет в Букурещ, през 1987 г. След това работи като инженер във фабрика в Крайова.    В годините непосредствено след революцията, наближавайки 30-те, Драгня отваря няколко селски бара в Телеорман. Той е карал бурета с бира със стария си автомобил ARO, според биография, написана от Recorder.ro, една от малкото автобиографии за лидера на СДП.\r\nОт самото начало обаче той знае как да използва други хора, за да постигне целите си и след това да ги захвърли, подчертават от Recorder.ro. Тъй като по това време държавата раздаваше активите си, Драгня поема управлението на хотел и няколко ресторанта в Турну Мъгуреле, град с 22 000 души в южна Румъния. После ги купува за \"жълти стотинки\". Той продължава да развива тези бизнеси и до 1995 г. става един от най-добрите бизнесмени в окръг Телеорман.   После се обръща към политиката. През 1996 г., на 33-годишна възраст, той става префект на окръг Телеорман, а именно - върховният представител на правителството в окръга. За да постигне тази цел, той влага пари в предизборната кампания на Демократическата партия (ДП), водена по онова време от бившия премиер Петре Роман. Роман е и един от учителите на Драгня в Политехническия университет. Драгня, местният барон През 2000 година Драгня става ръководител на окръжния съвет на Телеорман, след като убеждава членовете на съвета да го изберат вместо друг кандидат, предпочитан от ръководството на партията за тази работа. За да постигне това, Драгня очевидно е поканил всички членове на съвета на вечеря в един от неговите хотели и им е обещал различни позиции в администрацията, според хора, запознати със събитията, цитирани от Recorder.ro.   Една година по-късно Драгня напуска Демократическата партия, която потъва, за да се присъедини към Социалдемократическата партия (СДП) на Йон Илиеску и Адриан Нъстасе, която спечели изборите през 2000 г. Само няколко месеца преди това Драгня заявява в интервю, че няма да се присъедини към СДП или че ако го направи, ще подаде оставка като председател на окръжния съвет. По-късно той ще обоснове решението си да остане на поста си, като заяви, че интересите на окръга са над всякакви лични интереси, според Recorder.ro.\r\nВ края на 2001 г. Драгня прави най-голямата си сделка. На последното заседание на окръжния съвет през тази година той одобрява възлагането на голям договор за рехабилитация на пътища на строителна компания, наречена Tel Drum, собственост на окръжния съвет, който отговаря за големите инфраструктурни проекти в страната. Няколко месеца по-късно Драгня приватизира Tel Drum чрез официалния купувач Мариан Ф., който е негов бивш колега.   През годините Tel Drum получава много договори от Съвета на окръг Телеорман, ръководен от Ливиу Драгня, някои от които се финансират от . Така през 2016 г. Националната дирекция за борба с корупцията (DNA), водена все още от Лаура Кьовеши, започна разследване срещу Tel Drum за измами със средства на ЕС и Драгня се превърна в олицетворение на корумпирания румънски политик за международните медии.\r\nВъпреки това още в началото на 2000 г. Драгня консолидира своята позиция на барон на Телеорман (мощните регионални политически лидери, възникнали през този период, са известни като местни барони). Той създава мрежа от хора на ключови позиции в местната администрация, подчинява местната преса и успява да задържи властта от 2000 до 2012 година. Именно през този период Драгня задължава ръководителя на Дирекцията за социални грижи и закрила на детето в Телеорман да наеме и плаща на две жени, които всъщност са работили за местния офис на СДП, ръководен от Драгня. Дирекцията е платила на двете жени около 108 000 леи (23 000 евро), въпреки че те изобщо не са работили за институцията. Това е престъплението, заради което сега Драгня влиза в затвора.\r\nДокато Драгня се прави на невинен, твърдейки че не е знаел, че двете жени са били на заплата в държавна институция без да работят там, свидетелите, изслушани по време на процеса, го описват като много силен лидер, с който никой не смее да се конфронтира. Макар и да не е нещо необичайно (други местни барони вероятно са правили подобни неща), това показва начина на работа на Драгня, а именно: използването на влияние, пари и позиции, за да контролира хората и да ги накара да му се подчиняват. Скокът към голямата лига През юли 2009 г. Ливиу Драгня се издига в управленския екип на партията, като временен генерален секретар на СДП. Лидерът на партията по това време е Мирча Джоана. На конгреса на партията през 2010 г. той подкрепи Виктор Понта във вътрешните избори срещу Джоана. После става генерален секретар на СДП.   През лятото на 2012 г. той координира кампанията на партията за референдума за освобождаване на бившия президент Траян Бъсеску за предполагаемо нарушение на Конституцията. Неговите усилия да привлече повече хора в избирателните секции по-късно водят до това да му повдигнат обвинения за изборни измами и получаването на 2-годишна присъда с лишаване от свобода в началото на 2016 г.\r\nПрез декември 2012 г. той печели място в Камарата на депутатите. Лидерът на СДП по това време Виктор Понта го назначи в неговото правителство като министър на администрацията и регионалното развитие. Това беше идеалната позиция за амбициозния Драгня, който я използва, за да консолидира властта си над местните лидери на партията. Министърът на администрацията разпределя правителствените средства на местната администрация, като по този начин има значителен контрол върху кметовете и председателите на окръжните съвети в Румъния. Драгня дори създаде национална програма за развитие на стойност няколко милиарда, чрез която да се отделят средства на местните власти за инвестиционни цели, като алтернатива на фондовете на ЕС.\r\nПрез 2013 г. той е избран за изпълнителен президент на СДП, втори по ред след Понта, но именно той контролира местните лидери на партията, а не Понта. По-късно, след като се оттегли като лидер и беше принуден да подаде оставка като премиер заради  уличните протести, Понта призна, че една от най-големите му грешки като ръководител на партията е да позволи на Драгня да контролира местните барони.\r\nПонта подаде оставка като ръководител на СДП през лятото на 2015 г., тъй като е разследван от антикорупционния отдел в случай на фиктивни правни услуги, включващ и бившия му колега и член на кабинета Дан Сова. Фактът, че той е бил съден за изборни измами, не спря Драгня от поемане на ръководството на СДП. А оттам насетне историята вече е ясна - няколко години, в които Драгня беше \"крал в сянка\", защото заради случая с Бъсеску нямаше как да стане премиер, тъй като румънското законодателство не му го позволяваше. Затова Драгня мащабни промени в законите, но това срещна , така и . За да се стигне до 27 май - денят, в който окончателно Драгня пое по пътя към затвора. Автор:  ; Превод:   ", "date": "2019.05.28", "title": "Ливиу Драгня - сваленият от трона модерен Чаушеску"}
{"url": "https://www.actualno.com/sciencelogy/litespeed-ueb-syrvyr-za-byrzi-sajtove-news_753205.html", "text": "         е комерсиален уеб сървър, който е напълно съвместим с Apache и се отличава с по-голяма бързина, сигурност и ефективно използване на ресурсите на сървъра.\r\nНай-популярните уеб сървъри са Apache и Nginx и те обслужват по-голямата част от сайтовете в интернет, защото са лесни за използване и в същото време не са платени. Nginx стана много популярен в последните няколко години поради многото предимства, които натрупа пред Apache, който все още е най-използваният уеб сървър.\r\nNS1.bg използва и трите уеб сървъра, като изготвя персонални конфигурации в зависимост от нуждите на клиента.  – това прави софтуерът изключително лесен за внедряване. Той чете и разпознава конфигурационните файлове на Apache и вашият уеб сайт ще работи на LiteSpeed без допълнителни промени по кода на сайта. Всички конфигурационни настройки в се прочитат, разпознават и работят по същия начин както при Apache. – аз бих казал изключително ефективен, защото използва много малко процесорни ресурси и оперативна памет, за да обслужва хиляди заявки към вашия сайт едновременно, като по този начин ви спестява пари за и .    – LiteSpeed обработва статично съдържание от Apache и от Nginx. Това го прави най-бързият уеб сървър в света за статично съдържание. – това предимство е от основните и може би най-голямото, защото почти всички уеб сайтове използват PHP и бързината на изпълнението на PHP кода е от огромно значение за бързото зареждане на всеки сайт. LiteSpeed изпълнява PHP кода до по-ефективно. Това го прави най-бързият уеб сървър в света при изпълнението на PHP скриптове. – за разлика от безплатните уеб сървъри като Apache, LiteSpeed има поддръжка, която е на ваше разположение 24 часа в денонощието, за да отговори на вашите въпроси или да разреши възникнал проблем със софтуера. LiteSpeed има вградена DDoS защита, а също така работи с mod_security правилата за блокиране на уеб атаки. Фактът, че уеб сървърът е платен, дава възможност на компанията да инвестира в сигурността на платформата, което да я отличи от нейните алтернативи на пазара.  ", "date": "2019.05.28", "title": "LiteSpeed уеб сървър за бързи сайтове"}
{"url": "https://www.actualno.com/europe/prezidentyt-na-avstrija-razpuska-pravitelstvoto-na-kurc-news_753207.html", "text": "    Президентът на Австрия Александер Ван дер Белен ще разпусне правителството под ръководството на канцлера (АНП), след като ден по-рано кабинетът във Виена не получи доверие в гласуването в парламента, предава държавната информационна агенция APA, цитирана от \"Фокус\".      След това държавният глава ще възложи официално на финансовия министър Хартвиг Льогер временното ръководство на страната. Той ще изпълнява задълженията, докато не бъде назначен нов канцлер, който да води правителството до новите избори през есента. Льогер ще представя Австрия и на срещата на върха на държавните и правителствените ръководители на ЕС в Брюксел, която ще се проведе в рамките на деня.    ", "date": "2019.05.28", "title": "Президентът на Австрия разпуска правителството на Курц"}
{"url": "https://www.actualno.com/healthy/drastichno-e-narasnal-brojat-na-bolnite-ot-morbili-v-stranata-news_753182.html", "text": "    Продължават да се увеличават случаите на у нас. В момента има 759 заразени, разкри националният здравен инспектор д-р Ангел Кунчев пред БТВ.      В сравнение с миналата година увеличението е повече от 40 пъти . В София са две трети от заразените. Голям е броят им и в областта на Благоевград, от където тръгна заразата. Първите случаи бяха в детското отделение на болницата в Разлог.   Вече има болни от морбили в Пазарджик, Бургас, Перник и Пловдив. Случаи са регистрирани в Самоков и Ихтиман, но и в столицата и Кюстендил. Около 90% от случаите са сред ромското население , затова натам са насочени усилията за по-голям имунизационен обхват.  Личните лекари и родителите на децата, които не са ваксинирани, се глобяват. Установява се, че доста често вината за липса на ваксинация при децата е на родителите.\r\n„Това е най-заразното инфекциозно заболяване”, припомни Кунчев.   Макар в повечето случаи да протича леко, все пак то отслабва имунната ни система и има един смъртен случай при 1000 заболели, сочи статистиката.     ", "date": "2019.05.28", "title": "Драстично е нараснал броят на болните от морбили в страната "}
{"url": "https://www.actualno.com/crime/kmetyt-i-zam-kmetyt-na-bojurishte-ostavat-v-aresta-za-24-chasa-news_753228.html", "text": "    В повечето малки градове всички се познават и има оплетен кръг от зависимости. Принципната ситуация в страната е, че се краде много и нагло, и затова се намираме на това положение. Това заяви на пресконференция в Божурище зам.-главният прокурор Иван Гешев, предаде БГНЕС.      Думите на Гешев де факто са същите като тези след преди два месеца. А за Божурище още в края на януари тази година - за продажба на 80 декара общинска земя на скандално ниска цена от 1,68 лева на квадратен метър. Тогава кметът Димов просторно обясни как обвиняващият го председател на Общинския съвет в Божурище всъщност също бил подкрепил продажбата.   \"За конкретния случай в Божурище става дума за 4 поземлени имота, които в момента са частна собственост, а преди това държавата ги е предоставила безвъзмездно на община Божурище. В резултат на манипулирани търгове са продадени на цена около 150 000 лева, а реалната им цена е друга. Всеки знае, че за по-малко от 40-50 евро на кв. метра едва ли може да се намерят такива имоти. Разликата от 8 млн. до 150 000 лева не е влязла в общината. Ще бъдат задържани за 24 часа кметът на община Божурище, зам.-кметът и още едно длъжностно лице. Работи се в посока на престъпление по служба\", каза Гешев. ", "date": "2019.05.28", "title": "Кметът и зам.-кметът на Божурище остават в ареста за 24 часа"}
{"url": "https://www.actualno.com/balkani/vuchich-objavi-bojna-gotovnost-zaradi-aresti-v-kosovo-news_753173.html", "text": "    Най-малко петима сърби са арестувани тази сутрин от косовските специални части за предполагаемо участие в организираната престъпност.      Арестите бяха извършени във всичките четири сръбски общини в северната част на Косово.   Според друга информация арестуваните до момента са шестима сръбски членове на косовската полиция – трима в Митровица, двама в Звечан и един в Зубин Поток.\r\nСръбският президент разпореди привеждането на всички части на сръбската армия в състояние на пълна бойна готовност.  По-рано Министерството на вътрешните работи на Сърбия постави специалните полицейски части в пълна готовност. Заповедта е издадена след нападението на специалните полицейски части на косовската полиция в северната част на републиката.\r\nДиректорът на сръбската правителствена канцелария за Косово Марко Джурич съобщи, че косовските специални части с оръжие в ръка са нападнали северно Косово „с цел да заплашват и да предизвикат паника с арестите“. Той добави, че е имало изстрели.   В северната част на град Косовска Митровица голям брой граждани се е събрал на централния площад.     ", "date": "2019.05.28", "title": "Вучич обяви бойна готовност заради арести в Косово"}
{"url": "https://www.actualno.com/interest/paradoks-myj-kojto-iska-da-e-kato-apolon-riskuva-potentnostta-si-news_753215.html", "text": "    Учените откриха еволюционен парадокс, при който мъжете увреждат способността си да имат деца заради усилията си да изглеждат по-привлекателни.      Вземането на стероиди, за да се постигне впечатляваща физика или на лекарства против плешивост, за да се поддържа гъста коса, може да увреди плодовитостта. Това е наречено и от учените, които го описват за първи път. Те казват, че това причинява много от проблемите на двойки, които се опитват да заченат дете, пише БГНЕС.   \"Забелязах, че някои от мъжете, които идват, за да тестват плодовитостта си, са огромни\", казва д-р Джеймс Мосман от университета Браун в САЩ. Той защитава докторска степен в Шефилд, свързана със злоупотребата със стероиди.\r\nЛекарят говори пред BBC: \"Те се опитват да изглеждат наистина големи, да изглеждат като върха на еволюцията. Но всъщност се превръщат в много негодни в еволюционен смисъл, защото без изключение въобще нямат сперматозоиди при еякулацията си\". Проф. Алън Пейси от Университета в Шефилд добавя: \"Не е ли иронично, че  мъжете отиват във фитнеса, за да изглеждат чудесно, в по-голямата си  част за да привличат жени и по невнимание намаляват плодовитостта им.\"  Анаболните стероиди имитират ефекта на мъжкия хормон тестостерон в организма и се използват като медикаменти за подсилване на мускулния растеж. Те се използват редовно от културистите. . Така че жлезите реагират чрез затваряне на производството на два хормона, наречени FSH и LH, които са ключовите хормони, стимулиращи производството на сперматозоиди.\r\nИзследователите твърдят, че подобно нещо се наблюдава и при мъжете, които използват медикаменти, за да предотвратят мъжката плешивост. Лекарството финастерид променя начина, по който тестостеронът се метаболизира в организма и може да ограничи загубата на коса, но страничните ефекти могат да включват еректилна дисфункция и удар за фертилитета.   Професор Пейси казва следното: \"Бих казал, че повечето от употребяващите анаболни стероиди вероятно ще останат стерилни - 90% вероятно. Медикаментите за плешивост са малко по-щадящи, но продажбите минават  всякакви граници и това ги прави все по-често срещан проблем\"    Мярката за успех в еволюционно отношение е предаване на вашите гени (инструкции във вашата ДНК) на следващото поколение. Това не е еквивалент на екстравагантната опашка на пауна, която прави мъжките по-привлекателни за женските и увеличава шансовете на гените да преминат към следващото поколение, твърди доктор Мосман. Има някои примери в естествения свят, където едно животно жертва способността си да се размножава.\r\nНякои видове птици извършват кооперативно размножаване, в което индивидите се отказват от собственото си потомство, за да помогнат за отглеждането на потомците на близки родственици. Но дори това може да има смисъл в еволюционните условия, тъй като половината от гените ви се споделят с братя и сестри, така че те все още се предават, дори косвено.\r\nД-р Мосман подозира, че \"мислите, че сме по-привлекателни за противоположния пол, убивайки потомството си\" вероятно са присъщи само за хората.    ", "date": "2019.05.28", "title": "Парадокс - мъж, който иска да е като Аполон, рискува потентността си "}
{"url": "https://www.actualno.com/interview/vselenskijat-patriarh-objasni-zashto-ukrajna-moje-da-ima-svoja-cyrkva-a-pri-severna-makedonija-e-razlichno-news_753178.html", "text": "             И украинската, и северномакедонската автокефалия повдигат въпроси,  свързани със статута на националното православно духовенство и техните  имоти. Например, Вселенската патриаршия призова Българската православна  църква да не се намесва в духовните дела на Северна Македония, а Ваше  Светейшество заяви, че този въпрос ще бъде под вашето директно  наблюдение. Означава ли, че това е част от апелацията? Молбата за обжалване е привилегия и едновременно голяма  отговорност, която е дадена на Константинополската църква от Четвъртия  Вселенски Халкедонски събор през 451 г. 9 и 17 Канони на този Събор  постановяват, че ако епископ или свещеник се съди от своя митрополитски  или местен синод и смята, че е бил оскърбен, тогава канонически той  може да се обърне към Константинополската патриаршия, която има  отговорността да преразгледа неговата петиция и да вземе окончателното  решение. Тази прерогатива на Вселенската патриаршия е била използвана  много пъти в историята по въпросите на епископите от другите патриаршии и  автокефални църкви.  В този контекст Вселенската патриаршия изразява своята голяма  болка във връзка с изживяния от Българската православна църква вътрешен  разкол през 90-те години на миналия век. По същия начин тя разгледа  молбите на Филарет и Макарий, които са съответно бивши митрополити на  Киев и Лвов. Вселенската патриаршия също получи молбата на митрополит  Стефан, глава на така наречената \"македонска църква\". Всъщност всеки  случай е уникален - Църквата-майка разглежда всеки един случай в дух на  любов и единство, като винаги се стреми към духовна полза и спасение на  вярващите. И тя винаги ще продължи да управлява с любяща грижа в същия  дух през следващите години. С \"провъзгласяването\" на украинската православна автокефалия беше направена много смела стъпка, която някои православни християни смятат за причина за разделението в православието. Бихте ли обяснили как е взето това решение? За да разкрием причините, поради които Синодът на Вселенската патриаршия след много сериозно обмисляне реши да предостави автокефалия на Украйна на 22 април 2018 г., ще трябва първо да разгледаме историята на Киевската митрополия, въпреки че това трудно може да се направи в рамките на едно интервю. Но преди това пред Бога и хората ние сме длъжни да изложим някои исторически истини.    Вселенската патриаршия след покръстването на княз Владимир и Киевското княжество през 988 г. основа Киевската митрополия. Тя заема 60-то място в Ноифийския епископат на Константинополската църква. Киевската митрополия канонично е принадлежала на Вселенската патриаршия, дори и след създаването на Московската патриаршия през 1589 г. След освобождаването на Малорусия от монголското иго през 1685 г., московският патриарх Йоаким /1674-1690 г./ нахлу в диоцеза на Киевската митрополия, която, както казахме по-рано, принадлежи канонично на Вселенската патриаршия, и избра епископ Гидеон за Киевски митрополит. . И това стана с нарушаването на свещените и светите канони в полза на Московската патриаршия и във вреда на Константинополската църква. . Няма официален документ, който да доказва такова подчинение или отстъпка от страна на Константинополската църква. Прочутите писма на Вселенския патриарх Дионисий IV само дават канонично разрешение на Московския патриарх да ръкополага всеки Киевски митрополит, като в същото време той остава подчинен на Константинополския патриарх. . Ние не искаме да се връщаме към историческите събития от миналия век, защото те са познати на всички ни. Само ще отбележим, че доскоро в Украйна съществуваха три църковни юрисдикции: едната под властта на Московската патриаршия като автономна църква на Украйна начело с митрополит Онуфрий като неин предстоятел; другата под ръководството на самопровъзгласилия се патриарх Филарет, като \"Патриаршията\" на Киев; третата, под ръководството на самопровъзгласилия се митрополит Макарий, като автокефална църква на Украйна.\r\nНа 11 октомври 2018 г. Синодът на Вселенската патриаршия след продължителните молби на Филарет и Макарий възобнови каноничността на двамата лидери на каноничните групи, признавайки тяхното архиерейство, но не и техния ранг. Това означава, че Филарет повече не е патриарх на Киев, а бивш Киевски митрополит, а Макарий не е архиепископ на Лвов, а по-скоро бивш архиепископ на Лвов. Добрата новина в това решение на Църквата-майка е, че двете църковни юрисдикции на Филарет и Макарий са обединени под духовното водачество на Вселенската патриаршия. Те участваха в събор, който избра митрополит Епифаний за глава на новата автокефална украинска църква. Смятаме за голяма благословия от Бог, че Вселенската патриаршия успя да възстанови каноничността на цяла нация от много милиони хора, които се намираха извън Църквата без да има догматични причини за това. Слава на Бога. Следователно решаващият фактор, който накара Вселенската патриаршия да даде автокефалност на Украйна, е изцелението на разкола и възстановяването на църковното единство. Трябва ли да се търси консенсус в рамките на другите национални православни църкви относно \"провъзгласяването\" на украинската православна автокефалия?    Още през първото хилядолетие, с решенията на Вселенските събори, са установени границите на петте древни патриаршия (Стария Рим, Нов Рим-Константинопол, Александрия, Антиохия, Йерусалим) и Кипърската църква. През следващите години, Вселенската патриаршия, въз основа на Свещените Канони (сред които са 9, 17 и 28 канони на Четвъртия Вселенски Събор, 36 канон на Трулския събор, и 1 канон на Събора от 879/880, който се проведе в църквата Света София в Константинопол), пое отговорността да предостави Томос за автокефалия на всички новосъздадени църкви, превръщайки ги в архиепископии, или патриаршии, без да обсъжда това или да си сътрудничи с останалите църкви. В случая с Украйна не действахме по различен начин. Ние приложихме същата практика, която беше следвана при признаването на всички новосъздадени автокефални църкви. Очевидно, след разпадането на СССР и обявяването на украинската независимост, Русия желае да запази своето господство в постсъветското пространство. Каква е политиката на Ваше Светейшество във връзка с руската намеса в религиозните дела на православните украинци? Говорейки за религиозни въпроси, ние имаме предвид всяка институционална намеса на Руската православна църква в религиозните дела на украинското православие. Вярваме, че си струваше да бъде дадена автокефалност и църковна независимост на украинския народ – нещо, за което той се бореше да постигне от векове. Автокефалията, предоставена на Украинската църква от Вселенската патриаршия, дава възможност за вътрешно самоуправление, което винаги подкрепя развитието на местна църква. Същевременно нека не забравяме и последните социално-политически промени, които създадоха нови обстоятелства. Освен независимостта на страната и създаването на новата държава Украйна през 1991 г., след анексирането на Крим през 2014 г., условията за руското присъствие в Украйна станаха още по-трудни. . По тази причина е напълно разбираемо защо голяма част от украинския народ желае църковно освобождение от Църквата, която съдейства или дори служи на интересите на държава, която е в конфликт с Украйна. Можем ли в близко бъдеще да очакваме визита на Ваше Светейшество в България? Патриарх Вартоломей: В момента няма такива планове. Ние, обаче, се ангажираме с братско общуване с Негово Блаженство българския патриарх Неофит, както и с много братски йерарси на Българската църква.  ", "date": "2019.05.28", "title": "Вселенският патриарх обясни защо Украйна може да има своя църква, а при Северна Македония е различно"}
{"url": "https://www.actualno.com/society/vremenno-spirat-prodajbata-na-elektronni-vinetki-news_753191.html", "text": "     Заради планирана актуализация, услугите за продажба на е-винетки няма да са достъпни в сряда.      От Пътната агенция съветват шофьорите, които планират пътуване, да купят електронна винетка преди този период, за да избегнат санкции.    ", "date": "2019.05.28", "title": "Временно спират продажбата на електронни винетки"}
{"url": "https://www.actualno.com/health/domashnite-sredstva-sreshtu-onihomikoza-i-naturalnija-sprej-fresh-fingers-news_753208.html", "text": "             Пчелният Мед – Народен Способ за Разкрасяване и Оздравяване Всички сме чували за безбройните ползи от пчелния мед – събиран неуморно от трудолюбивите пчелички, за да можем ние, хората, да се радваме на по-висок имунитет и хубава кожа. Лечебната храна от векове се прилага като метод за спиране на кръвотечението, противовъзпалително и почистващо средство за отворени рани, правилно хидратиране на дермата и косата, важен компонент в сиропа за кашлица и успокояване на болното гърло.  Онова, което повечето хора не знаят, е, че за да бъде прилаган като съставка в домашна маска за лице или коса, той трябва да е в своя суров вид – да не преминавал през термична обработка на прекалено високи градуси в процеса на производството си. Веднага, щом бъде закупен от съответния магазин, той следва да бъде потопен във вряла вода, за да се втечни и да бъде годен за добавяне към натурални козметични средства.\r\nЧаст от удивителните му способности включват: - Противовъзпалително и антибактериално средство за отворени рани и заздравяване на белези по кожата.      - Повдига естествените нива на имунитета.  - Подходяща съставка е за маски за кожа за суха, мазна или комбинирана дерма.  - Натурален способ за намаляване на честотата на изблиците на акне.  - Абсолютно естествен шампоан, който заздравява и подсигурява нормални pH-нива за кожата.  - Облекчава кашлицата и възпалителните процеси в гърлото.    - Благоприятства работата на червата и стомашно-чревния тракт.  Въздейства положително на храносмилането.  - Създава предпоставки за наистина здравословен сън.     Кои Натурални Съставки Влизат в Био-Формулата на Спрея Фреш Фингърс? Производителят на средството за положително повлияване на кожа, преминала през онихомикоза счита, че най-силното качество на спрея за нормализиране на текстурата и изравняване на тена по повърхността на дермата Fresh Fingers е натуралната му формула. Тя е и основната причина да има толкова доволни отзиви и оценки от клиенти по онлайн форумите за био-козметични продукти за локално епидермално прилагане. Техните коментари и мнения посочват още, че цената на лосиона е съобразена със средните възможности на българина. Основните компоненти в био-козметичната формула са следните: - Екстракт от Пчелен Мед: Спомага за възвръщането на нормалната текстура и структура на дермата, благоприятствайки нейното по-бързо зарастване и правилно хидратиране. Допринася за изравняването на тена. Силен антисептичен агент. - Клотримазол: Антибиотик и почистващ препарат, който се бори с разрушаването на клетъчната стена на гъбичките и техните дрожди. - Лимонов Сок: Дезинфекцира, почиства и премахва потенето, сухотата, неприятния мирис и сърбежа. Освежаващ агент. - Витамини C и E: Повдигат и подсилват имунитета.\r\nЖелаещите да се сдобият със спрея за повлияване на козметичния вид на кожата в засегнати от гъбична инфекция части на тялото може да го направят чрез попълването на бланка на официалния уебсайт. Те трябва да очакват прозвъняване от дистрибутора. Методът за плащане е чрез наложен платеж. Текущата промо кампания дава шанс на всеки да закупи продукта с от обичайната му стойност. Натуралните Средства Благоприятстват Имунитета! Използването на продукти с органични съставки предполага, че тялото е изложено на много по-малък риск от развиване на противопоказания, отколкото, когато се прилагат такива със тежки химикали. Микотичните организми навлизат в телата ни именно тогава, когато имунната ни защита е свалена. Затова и винаги, когато състоянието не е прекалено тежко, използвайте био-козметични средства за въздействие върху кожата. ", "date": "2019.05.28", "title": "Домашните средства срещу онихомикоза и натуралния спрей Fresh Fingers"}
{"url": "https://www.actualno.com/curious/6-neshta-koito-vsjaka-jena-iska-ot-myja-no-ne-si-priznava-news_753214.html", "text": "     са сложно нещо и ако трябва да бъдем напълно честни, не винаги получаваме от тях това, от което наистина имаме нужна. Всяка една жена има нужда от няколко универсални неща, но никога не би си го признала. Все пак има дами, които знаят точно как да получат това, което искат.           1. Комплименти - Напълно нормално е една жена да скромничи и да не признава, че има нужда да чува от любимия човек ласкви думи. Каквото и да казват, всички жени искат да усещат подкрепата на мъжа до себе си. Също така искат усилията и постиженията им да се забелязват. Всъщност за голяма част от жените дори е обидно това, че даден мъж не забелязва успехите им.    2. Подкрепа - Жените са наистина много силни същества, които могат умело да прикриват болката си. Това обаче не означава, че те нямат нужда от подкрепата на мъжа до себе си. Дори напротив, те искат точно това. Искат да имат възможността да се почувстват слаби в прегръдките на любимия човек. Те искат да бъдат прегръщани и обгрижвани, когато се чувстват зле. Всяка една жена има нуждата от рамо, на което да може да поплаче, когато вече няма желание да бъде силна. 3. Малки жестове - Нямаме предвид скъпи подаръци и прекалено много романтика. Имаме предвид малки жестове, но поднесени с много любов и желание. Жените забелязват всеки един малък детайл. Могат да бъдат зарадвани дори само от едно съобщение за добро утро. Малките неща значат наистина много за всяка една дама. Достатъчно е да поднесете палачинки в леглото, да подарите роза или просто да казвате \"Обичам те\" по-често. Всички тези неща са малки жестове, които обаче значат много повече от какъвто и да било скъп подарък.    4. Приоритет - За една жена е достатъчно само понякога да чува, че наистина значи много за човека до себе си. Всяка жена има нуждата да бъде уверявана, че е неизменна част от ежедневието на любимия си. В противен случай започва да се съмнява, а това не води до нищо хубаво. Жените просто имат нужда да бъдат приоритет за любимия си, искат да се чувстват ценени и обичани. Дори малките жестове, придружени с няколко мили думи, могат да покажат на една жена, че е приоритет.      5. Окуражаване - Няма жена, която няма нужда да бъде окуражена, колкото и уверена и сигурна да е в себе си тя. Всяка жена иска да чуе от любимия човек, че е най-добрата и ще успее в каквото и да се захване. Точно мъжът е този, който има задачата да стои зад гърба на жената до себе си и да дава увереност. Подкрепата е наистина много важна във всяко едно начинание, а жените наистина я ценят, когато я получават. 6. Обвързана - Жените искат да чувстват, че мъжа, с когото са, е истински отдаден на връзката. Не говорим за предложения за брак или нещо подобно, жените просто имат нуждата да знаят, че мъжът е изцяло в тази връзка. Отношения, в които той показва интерес, но не се обвързва напълно, могат да бъдат наистина разрушителни за една жена.    ", "date": "2019.05.28", "title": "6 неща, които всяка жена иска от мъжа, но не си признава"}
{"url": "https://www.actualno.com/sofia/konsultant-pravi-otstypka-ot-25-mln-lv-na-obshtina-kostinbrod-news_753115.html", "text": "    Отстъпка на стойност около 2,5 млн. лв. прави консултантът Арбен Хавальов на община Костинброд. Предложението за съдебно споразумение на „Протико ил“ ЕООД е вече входирано в местната администрация.       Припомняме, че е бил подписан преди 10 години в община Костинброд от кмета Красимир Кунчев (БСП). Той е за инвестиционно консултиране, проектиране и създаване на готовност на община Костинброд да кандидатства с проекти до максимално допустимия размер за финансиране по ПРСР. Става въпрос за ВиК-проекти в селата Голяновци, Драговищица и Опицвет. Контрактът между „Протико ил“ и общината е на стойност 1 955 830 лв. без ДДС. След изпълнението му управата е трябвало да плати 424 хиляди лева, но тя не го прави . Три години по-късно сумата набъбва на повече от 4,5 млн. лв., защото за забавянето се начисляват по 4239,67 лева на ден!   Причина за това е следната клауза: \" \". Тя се оказва и решаваща впоследствие.  Дружеството на практика изпълнява договора. На 20.12.2011 г. то подава в общината изискващата се документация на хартиен и електронен носител, а тя ги приема без възражения. Към онзи момент вече има сключен договор с ДФ „Земеделие“ за предоставяне на безвъзмездна финансова помощ от 5,1 млн. лв. за водопровод на село Драговищица.  \r\nСлед първото плащане изпълнителят изпраща покана да му бъдат платени 70% от одобрените разходи: по одобрения проект за село Драговищица – 423 967 лв. с ДДС, и общо 996 749 лв. за останалите. Наследникът на Кунчев - Милен Димитров (ГЕРБ), не плаща нищо с мотив, че ДФ „Земеделие“ е отказал да признае разходите за консултанта заради неправилно проведена процедура и съмнение за нагласена тръжна документация. На това основание през октомври месец 2014 г. и договорът с одобреното от ДФ „Земеделие“ финансиране е прекратен.\r\nМиналата година след запор от „Протико ил“ община Костинброд плаща сумата, за която дружеството спечелва дело. Общината е осъдена да плати 423 967 лв. незаплатено възнаграждение по договора, 44 246 лв. разноски. Освен това обаче има и 200 000 лева, които представляват частично предявена претенция за мораторна неустойка в размер на 4 527 967 лв.    Последната сума, без платените вече 200 000 лева, е предмет на настоящ съдебен процес, който е вече стартиран. И за нея предлага споразумение, за да не я плаща община Костинброд цялата.\r\n\"Официално входирахме в деловодството на община Костинброд до кмета и до Общинския съвет предложение за съдебна спогодба. Предвид факта, че сме на първа инстанция и дружеството, което представлявам, е платило таксата за завеждане на дело в размер на около 180 000 лева. Проведено е едно съдебно заседание, очаква се второ, насрочено за 26 юни, на което ще се реши предполагам спорът на първа инстанция. Искът е за около 4,3 млн. лв. за дължими неустойки по договора. Аз съм убеден, че до края на процеса община Костинброд ще бъде осъдена за цялата сума“, заяви Хавальов пред .\r\nТой обясни, че на първото заседание адвокатите на общината не са спорили дали това вземане съществува, или не, а относно прекомерността. Според него в най-лошия за общината случай сумата след като приключи процесът, преминавайки през три инстанции, ще стане около 4,8 млн. лв. Той предлага на кмета и общинските съветници три опции за споразумение.   „Първият вариант е общината да плати на „Протико ил“ сумата от 1 990 000 лв., вместо цялата. 100 000 лева директно дарявам за деца, ученици в неравностойно положение. Тук изборът е пак на ОбС да преценят в коя детска градина или училище да ги преведа.\r\nПредложили сме и варианти за разсрочено плащане. Там сумите са по-високи: 2 950 000 лв. за пет години на 10 вноски по 295 000 лв. два пъти годишно. Има и среден вариант - сумата за плащане да е 2 750 000 лв. Първата вноска тук предлагаме да е 750 000 лева, а остатъкът от 2 млн. лв. на 10 равни вноски по 200 000 лева да се плаща два пъти годишно в рамките на 5 години“, посочи собственикът на фирмата.\r\nТой каза, че ако общината направи контрапредложение, е готов да го обсъдят. „Не всичко е пари“, отново подчерта той. И допълни: “Прочетох в във вашата медия, че ние сме искали да фалираме общината, но трябва да припомня, че който си поръчва обяд в ресторанта, трябва да си го плати“.  \r\n„Ние сме си изпълнили работата. Аргументът, че фонд \"Земеделие\" не им е одобрил тръжна процедура и т.н. не издържа, защото тя се изготвя и провежда от общината. Ние нямаме вина за наложената й санкция за неправилно проведена процедура по възлагането. Проектите, които сме изработили, са приети без забележка от общината. Одобрени са от Областна разплащателна агенция - първата проверка от ДФ \"Земеделие\". Нямаме абсолютно никакви забележки по четирите заявления за подпомагане. Изпратени са в централна Разплащателна агенция. Одобрени са за финансиране“, припомни той.\r\nНа въпрос защо проектът за Драговищица получава финансиране, а другите три не, отговори, че за всеки т.нар. „прозорец“ ДФ \"Земеделие\" отпуска примерно 300 млн. лв. за финансиране.\r\n„Чертата удари точно между първия и втория проект. Парите на ДФ \"Земеделие\" просто свършиха не само за Костинброд, за много други общини. Ние получихме достатъчно ранкинг точки, но парите не стигнаха за следващите проекти“, поясни Хавальов.\r\n„Това, което община Костинброд трябваше, но не го направи - по Наредба 25 се изтеглят останалите проекти и се чака следващият „прозорец“. Тогава станаха скандалите с кмета Милен Димитров. Той отказа да работи с нас, отказа да ни послуша. А ДФ \"Земеделие\" отвори много „прозорци“ след това. Трите нефинансирани проекта можеха да бъдат на първо място в следващия „прозорец“. Ние настоявахме, но той отказа по непонятни за мен причини. Просто трябваше да упълномощи представител на общината, да се актуализират някои документи като лична карта на кмет, актуални разрешителни за водовземане и др, чиито срок изтича. Всичко това трябваше да го свършат заедно с нас като консултанти. Затова не се получи финансиране за още около 12 милиона лева. Не можах да разбера защо бившият кмет Милен Димитров така прецени. В крайна сметка с проекти, одобрени от общината, одобрени от фонда, общината проигра всичките си шансове“, каза Арбен Хавальов.\r\nТой добави, че разбира настоящия кмет.\r\n„Донякъде с основание не одобрява управленските решения на предшественика му. Той в момента нищо не може да направи, защото проекти от предишния програмен период 2007-2014 не се одобряват. Той свърши. Оттук-насетне те трябва да признаят допуснатите управленски грешки, да ги приемат и осмислят. Както се вижда, съдът гледа документи, доказателства. Ние им предлагаме да се посъветват с три независими юридически кантори. Да прегледат документацията, нашата искова молба, претенции и т.н. и да вземат адекватно решение. Би следвало общинските съветници, понеже сумите безспорно са големи, да имат ясна преценка за ситуацията и кой вариант е най-добър за тях“, добави собственикът на „Протико ил“ ЕООД. ", "date": "2019.05.28", "title": "Консултант прави отстъпка от 2,5 млн. лв. на община Костинброд"}
{"url": "https://www.actualno.com/politics/partiite-shte-bydat-prinudeni-da-vyrnat-186-mln-lv-v-budjeta-news_753119.html", "text": "    Правителството спешно внесе , с които да поправи гафа с надписаните партийни субсидии. Нещо повече - кабинетът предлага политическите партии и коалиции да върнат със задна дата раздадените от 2016 г. досега пари в повече. Става дума за общо 18.6 млн. лв. Решението е гласувано неприсъствено в понеделник,       В Закона за политическите партии изрично ще бъде записано, че държавната субсидия на правоимащите партии или коалиции ще се определя на базата на действително получените за тях гласове, умножени по размера на субсидията за един действителен глас, който е фиксиран на 11 лв. Промяната влиза в сила със задна дата - от 26 май 2016 г.    На практика надвнесените от 2016 г. 18.6 млн. лв. субсидии ще бъдат удържани от политическите сили от следващите траншове. Според Закона за политическите партии те се получават на четири пъти в рамките на годината. Засега няма информация в какъв срок се предвижда да се случи това - проектът за изменение на Закона за политическите партии все още не е публикуван никъде.\r\nОт данните за действително раздадените само за 2018 г. субсидии,  съобщени в \"Шоуто на Слави\", излиза, че ГЕРБ ще трябва да върне малко  над 2.5 млн. лв., БСП - 2.1 млн. лв., ДПС - 705 хил. лв., \"Обединени  патриоти\" - 711 хил. лв. За 2018 г. \"Воля\" ще трябва да върне 325 хил.  лв., а \"Възраждане\", която не успя да влезе в парламента, но получи над  1% гласове - 85 хил. лв.  Предложението за поправка в закона идва седмица след като главния прокурор Сотир Цацаров разпореди законно ли е разпределена държавната субсидия за партии и коалиции за миналата година. Държавното обвинение се самосезира след изнесената информация в \"Шоуто на Слави\", която показва, че през 2018 г. политическите сили с право на субсидия, минали бариерата от 1%, са получили по 13.23 лв. за всеки действителен глас, а не по 11 лв., както определя Законът за държавния бюджет. Така за 2018 г. шест правоимащи партии и коалиции са били подпомогнати от бюджета с общо 38.648 млн. лв., което е с 6.5 млн. лв. повече, отколкото би трябвало по закон.\r\nОт съобщението на пресцентъра на МС не става ясно защо законовата поправка ще действа със задна дата от 26 май 2016 г. Вероятно от тогава е в сила , с което преди дни, в навечерието на изборите, се оправда финансовият министър Владислав Горанов. \"Няма как при сега действащия Закон за политическите партии да се получат точно 11 лева на глас. Законът е разписан така, че общата сума на гласовете на всички участници в изборите в крайна сметка да се разпредели само между правоимащите партии и коалиции“, обясни тогава разминаването Горанов. Премиерът Борисов пък прехвърли вината на БСП. \"Не ме интересува. Този закон за субсидиите БСП го направи, не съм го направил аз\", каза преди седмица той.  И обясни защо не е спазил обещанието си от миналата година субсидиите да бъдат орязани до 1 лев на всеки действително получен глас с натиска на \"червените олигарси\": \"Вижте, олигарсите дават много пари. Ние ясно сме казали, че може да се намалява субсидията, можем да участваме в това, но не трябва да се оставят партиите в ръцете на червените олигарси\".   В понеделник финансовият министър Владислав Горанов поясни от Габрово, където бе на обиколка с премиера: \"Предлагаме от 26 май 2016 г., от когато са последните промени в Закона за политическите партии, субсидията да бъде фиксирана, така че да е равна на 11 лв. и да няма съмнение как се определя\". По думите му кабинетът прави корекцията, \"за да отговори на обществените очаквания и на това, което винаги е било справедливо\". А : \"Така че, ако някой е надвзел повече - да ги върне веднага\".    \"Това, че партиите години наред са си трайкали, че им отпускат повече от законово установения размер субсидия, не е проблем на никакъв закон. Проблемът е в незаконното прилагане на закона. Прилагане на принципа „Ако мине“. Това коментира вчера във Facebook. Според него партиите трябва да върнат парите и без тази законова промяна заради сега действащия закон. \"Освен това трябва да върнат не само надвзетите пари след 26 май 2016 г., а и надвзетите пари от 2002 г. насам. Правителството и финансовият министър обясниха, че искат законовата промяна и връщането на надвзетите пари заради „обществените настроения“. Само ще припомня на правителството и финансовия министър, че обществените настроения са за 1 лев държавна субсидия, а не за 11 лв. Така решиха над 3 милиона и половина българи, гласували на национален референдум. Управляващите не се съобразиха с волята на тези 3 милиона и половина избиратели и обявиха референдума за невалиден. Само ще отбележа, че на вчерашните избори гласуваха под 2 милиона души. И изборите са валидни\", добавя Трифонов. ", "date": "2019.05.28", "title": "Партиите ще бъдат принудени да върнат 18.6 млн. лв. в бюджета"}
{"url": "https://www.actualno.com/books/startira-proletnijat-bazar-na-knigata-news_753138.html", "text": "    Днес, 28-ти май, по случай Деня на българската просвета и култура и на славянската писменост и в навечерието на Международния ден на детето, започва най-голямото пролетно книжно изложение в България – традиционният Пролетен базар на книгата.      Любимото пролетно събитие отново ще предложи на многохилядната си публика вълнуваща разходка сред хиляди книги, представяйки над 160 български книгоиздатели и книготърговци на три нива в НДК. В шестте дни на изложението (до 2-ри юни, включително) на три нива Националния дворец на културата, на 1 200 кв.м. изложбена площ, ще има повече от 10 000 книги - специални нови предложения за всички възрасти. Организаторите от Асоциация \"Българска книга\" очакват над 40 000 посетители. Културната програма е изключително богата с над 50 събития – литературни четения, представяния на нови заглавия, срещи с автори, дискусии.   В рамките на шестте дни на изложението посетителите ще могат да се насладят на традиционната културна програма, наситена с премиери на книги, четения и срещи с автори. На щандовете на издателствата, както и на сцената на културната програма, която ще се проведе на Мраморно фоайе, предстоят десетки срещи с автограф с писатели и поети, сред които Божана Апостолова, Боян Биолчев, Деян Енев, Димо Райков, Здравка Евтимова, Костадин Филипов, Петър Величков, Таня Иванова, Цочо Бояджиев и други.\r\nПаралелно с Пролетния базар на книгата ще се проведе и Софийски международен литературен фестивал за деца и младежи. Програмата на второто издание на Фестивала също ще бъде на Мраморно фоайе и ще се състои от разнообразни събития, подходящи за всякакви възрастови групи - срещи с автори, преводачи и художници от България и чужбина, сред които Алесандро Гати (Италия), Борис Стоилов, Бьорн Суртлан (Норвегия), Гюдрюн Скретинг (Норвегия), Иглика Дионисиева, Петя Миладинова; майсторски клас по творческо писане с Петя Кокудева; творчески работилници; изложба на илюстратора Любен Зидаров.  Официалното откриване на Пролетния базар на книгата и Софийския международен литературен фестивал за деца и младежи е на 28-ми май в 10:30 ч. в Мраморно фоайе на НДК с участието на Детска вокално-театрална формация \"Таласъмче\". Част от церемонията е и откриването на изложбата \"Любен Зидаров. Майсторът на детската илюстрация\". Автор на богато и разнообразно творчество в областта на илюстрацията и изкуството на книгата, простиращо се през последните седем десетилетия, Любен Зидаров е илюстрирал повече от 200 книги. През 2016 г. и 2017 г. е номиниран за най-престижната награда за детска литература в света – Мемориалния приз \"Астрид Линдгрен\". Често определян като създател на модерното течение в илюстрацията за деца у нас, с голяма доза вероятност, в момента Любен Зидаров е най-възрастният действащ илюстратор на планетата. ", "date": "2019.05.28", "title": "Стартира Пролетният базар на книгата "}
{"url": "https://www.actualno.com/celebrate/jitie-na-sv-prepodobni-nikita-episkop-halkidonski-news_753108.html", "text": "    От млади години Никита се подвизавал в пости молитва. Той бил образец на всяка добродетел. По-късно станал епископ в Халкидон. Той ръководел своето паство с личния пример на своя съвършен живот и неуморимо добротворство всред отрудените люде, които се нуждаели от съвет, утеха, закрила и помощ. Той бил особено милостив и благодетелен към сираците и вдовиците.      Свети Никита много пострадал заради иконопочитанието от император Лъв Арменец (813–820 г.), когото той открито изобличавал, като му обяснявал православното учение за иконите. Той бил пратен на заточение, където и умрял.     ", "date": "2019.05.28", "title": "Житие на св. преподобни Никита, епископ Халкидонски"}
{"url": "https://www.actualno.com/balkani/vuchich-kaza-kakvo-trjabva-da-napravjat-albancite-v-kosovo-za-da-prodyljat-pregovorite-news_753104.html", "text": "    Сръбският президент Александър Вучич, който представи снощи в доклад за Косово и Метохия, каза, че е време да се избира открито между сладките лъжи и горчивата истина. Той оцени преговорите между Белград и Прищина като много важни, защото това е успяло да върне темата за Косово и Метохия на масата за преговори. Ако има компромис, хората ще трябва да заявят волята си по този въпрос, а референдумът ще бъде задължителен, каза президентът на Сърбия според БГНЕС.      Александър Вучич изнесе речта си на извънредно заседание на парламента, на което присъстваха министър-председателят Ана Бърнабич, кабинетът и Марко Джурич, благодари на всички, които искат да говорят отговорно за проблема, който е голям и труден за целия сръбски народ.   \"Сърбия трябва да признае, че вече не контролира ситуацията в Косово\", категоричен е Вучич. \"Реших да не продължавам с лъжата и самозаблудата, казах на всички, че няма сръбско правителство, няма наше правителство в Косово и Метохия, което е изключително важно за здравеопазването и образованието, и трябва да спрем да лъжем собствената си общественост\", добави сръбският президент.\r\nОсвен това Вучич заяви, че Сърбия е претърпяла голямо национално поражение, загубила е територия и е инкасирала значителни икономически загуби. В допълнение, държавният глава на Сърбия подчерта, че Сърбия трябва да избере как ще продължат да се развиват отношенията с Косово - запазването на замразения конфликт или развитието на контакти с непризнатата република.   Задължителен референдум, ако бъде постигнат компромис \"Ако Прищина премахне данъците (бел. ред. - ), ще направя всичко възможно, докато съм президент на Сърбия, да се опитам да намеря решение\", каза Вучич и посочи, че ако не се постигне компромис, ще бъде загубено много.   Той повтори, че ще се застъпи за някакво компромисно решение и подчерта, че прецизните анализи сочат, че \"последствията ще бъдат катастрофални за нас в икономически, социален и демографски аспект\", информира \"Данас\".    В обръщението си в парламента сръбският президент подчерта, че в първата фаза се очаква да се види дали американците и европейците ще убедят албанците да премахнат данъците.\r\n\"Няма да има продължаване на важни преговори без отмяната на данъците\", заяви президентът на Сърбия. ", "date": "2019.05.28", "title": "Вучич каза какво трябва да направят албанците в Косово, за да продължат преговорите"}
{"url": "https://www.actualno.com/showbusiness/stefan-ilchev-e-golemijat-pobeditel-v-kato-dve-kapki-voda-news_753199.html", "text": "    Стефан Илчев е големият победител в седмия сезон на \"Като две капки вода\". След оспорвана битка певецът грабна първото място и голямата награда – чисто нов лек автомобил.       На второ място се класира Мария Илиева, а трето и четвърто заеха Милко Калайджиев и ТИТА.\r\n\"Всеки следващ лайв ми вдъхваше увереност. Аз безспорно бях най-малко популярният артист сред участниците, а \"Като две капки вода\" е едно изключително предизвикателство.  Образът на Примата е подарък за всички зрители, които искаха да ме видят като Лили Иванова\", разказа Стефан Илчев, след като изправи публика и жури на крака с изпълнение на \"Камино\". ", "date": "2019.05.28", "title": "Стефан Илчев е големият победител в \"Като две капки вода\""}
{"url": "https://www.actualno.com/europe/berluskoni-stava-evrodeputat-news_753097.html", "text": "    Бившият италиански премиер Силвио Берлускони, който оглавява \"Форца Италия\", спечели 557 000 гласа на за Европейски парламент (ЕП), като стана кандидат номер едно на партията, предаде БГНЕС.      Берлускони стана първи сред своите партийни членове във всичките четири от петте избирателни района, в които той реши да се кандидатира за Европейския парламент. В петия избирателен район в Централна Италия списъкът на \"Форца Италия\" оглави сегашния председател на Европейския парламент и заместник на Берлускони в партията Антонио Таяни.   По този начин Берлускони влиза в новия състав на ЕП като получил най-голям брой гласове сред италианците, като се има предвид, че лидерът на партията Лига, спечелила изборите, Матео Салвини, трябва да се откаже от поста вицепремиер и да заеме мястото на парламентарен представител.\r\n\"Както и преди сме незаменими, без нас дясноцентристите губят\", цитира вестник \"Република\" Берлускони.  През 2013 г. Берлускони загуби възможността да заеме държавна длъжност и да се кандидатира за изборите поради присъдата по случая с финансова измама в своята група \"Медиасет\". Преди година забраната бе отменена.\r\nСпоред от изборите \"Форца Италия\" е спечелила само 8,8% от гласовете. Убедителна победа пред тях отбеляза дясната партия Лига, която последователно критикуваше политиките на сегашното ръководство на Европейския съюз и настояваше за необходимостта от премахване на антируските санкции на ЕС. За Лига са гласували 34,3% от италианците, като за първи път я превръщат в най-влиятелната политическа сила в Италия. Второ място заема Демократическата партия, която подкрепиха 22,7% от избирателите. Първите три се допълват от спечелилото 17% обществено-политическо Движение 5 звезди.    ", "date": "2019.05.28", "title": "Берлускони става евродепутат"}
{"url": "https://www.actualno.com/politics/kolko-hubavo-e-da-si-evrodeputat-vyv-finansovo-otnoshenie-news_753160.html", "text": "     8757 евро основна месечна заплата – това получава всеки евродепутат, но става въпрос преди удръжките, които свалят надницата с около 2000 евро.      Заплатата на евродепутатите е 38,5% от заплата на съдия от Европейския съд. Отделно всеки евродепутат получава 4513 евро за офис разходи, но парите могат да се променят според определени индекси. Парите се дават обаче само срещу документи за направени разходи. А евродепутатите вземат и 320 евро дневни – за посещение на заседания на самия парламент и съответните комисии.   Най-голямото перо за евродепутатите обаче е за сътрудници – почти 25 000 евро максимално. Сътрудниците не може да са роднини, като поправката е в сила от 2009 година. Допълнителната пенсия на евродепутатите е 3,5% от заплатата му – при навършени 63 години.\r\nСпециално по отношение на сътрудниците имаше няколко скандала през годините, като например случай от 2014 година с партията на Марин Льо Пен – Националния фронт. Причината – подозрение, че с пари за офиси са \"хранени\" важни кадри на партията.  Годишният бюджет на ЕП е 1,838 млрд. евро, а над 400 млн. евро отиват за заплати на евродепутати, но за преводачи отиват повече – над 600 млн. евро, показват сметките на bTV. Годишно обаче могат да се спестяват 103 млн. евро от работата на ЕП, ако тя не се осъществява в два града, както и сега – и в Брюксел, и в Страсбург.\r\nПрипомняме, че днес, 28 май, започва срещата на върха на Европейския съвет. След като евроизборите минаха и със сигурност е ясно, че в Европейския парламент не може да има управляващо мнозинство от по-малко от три партии, Европейският съвет със сигурност ще е водещ фактор в избора на нов председател на Европейската комисия. Европейската народна партия (ЕНП) е първа сила, със 180 депутати, следвана от Партията на европейските социалисти (ПЕС), със 146 депутати и АЛДЕ (либералите) със 109 депутати, а \"Зелените\" са четвърти, с 69 депутати. Мнозинството в ЕП предвид все още неосъществения Brexit остава 376 депутати. А на политическите семейства в ЕП може и да останат до един на заден план за поста председател на ЕК. ", "date": "2019.05.28", "title": "Колко хубаво е да си евродепутат във финансово отношение?"}
{"url": "https://www.actualno.com/balkani/lideryt-na-upravljavashtite-v-rumynija-socialisti-e-otkaran-v-zatvora-news_753116.html", "text": "    Лидерът на управляващата румънска Социалдемократическа партия (СДП) Ливиу Драгня е бил закаран с полицейска кола до затвора \"Рахова\" в покрайнините на Букурещ, предаде БГНЕС, позовавайки се на BBC.      Драгня влиза в затвора за 3,5 години заради окончателна присъда за корупция. Политикът отива зад решетките, защото ходатайства две работещи за социалдемократите жени да бъдат назначени на работа в Социалната служба в Телеорман, като твърди, че са безработни. Щетата е общо 23 000 евро - заплатите, платени на двете, докато работят за социалните.\r\nДрагня се смята за най-мощната фигура в румънската политика. Но сега партията му - социалдемократите, остана . А докато пускаше бюлетина, Драгня отговори на журналистически въпрос  дали е готов да отиде в затвора така: \"Вие готова ли сте? Никой не е  готов, госпожо\". ", "date": "2019.05.28", "title": "Лидерът на управляващите в Румъния социалисти е откаран в затвора"}
{"url": "https://www.actualno.com/crime/kmet-sherif-za-poreden-sluchaj-s-romi-kato-ne-iska-da-raboti-v-zatvora-news_753155.html", "text": "    Поредно напрежение, този път в плевенското село Буковлък, в което живеят 5000 души. Там, в края на изборния ден, десетина души от местна ромска фамилия нападнаха кмета Росен Росанов и полицаи заради пореден случай със силна музика.      Такива хора с нисък интелект не искат да се социализират и да се интегрират в обществото, каза Росанов пред Нова телевизия. Росанов, който е бивш полицай, е с репутация на „кмет-шериф” и беше даван за пример преди време точно от Нова. Сега той е с лека телесна повреда след сблъсъка.   По думите на Росанов, целият скандал продължил 1 час, като имало дори замеряне с камъни. \"Неграмотността е основното - няма един, завършил IV клас\", каза кметът.\r\nСпоред Росанов, административните санкции в такива случаи не вършат работа. Той (бел. ред. – ) има 12 000 лева глоби, но на хартия няма нищо и не го интересува. \"Като не иска да работи, в затвора – кучето скача според тоягата\", красноречив беше кметът. Той добави, че ще търси начин Маринчо да не остава в Буковлък - чрез проверки на имоти и дали фамилията е незаконно в селото.  Директорът на плевенската полиция Красимир Начев заяви, че няма пострадали полицаи, но има потрошена патрулка. Има прокурорско постановление за задържане за 72 часа на арестуваните от Буковлак, както и на други нарушители на обществения ред от съседно село. Снимка:   ", "date": "2019.05.28", "title": "Кмет-шериф за пореден случай с роми: Като не иска да работи, в затвора"}
{"url": "https://www.actualno.com/crime/zapaliha-kolite-na-kmetica-preminala-v-gerb-news_753202.html", "text": "    Семейните автомобили на кметицата на тервелското село Зърнево Гюлхай Бекир са изгорели тази нощ. Сигналът за огъня е подаден в 3:35 часа. Колите „Шевролет“ и „Фолксваген“ са били паркирани в близост. Единият автомобил е напълно унищожен, а по другия има частични поражения. Експерти ще установят дали пожарът е умишлен, или се дължи на техническа неизправност.      Гюлхай Бекир е два мандата кмет на селото от листата на ДПС, но преди месец заедно със 130 нейни съграждани премина в редиците на ГЕРБ и лично Цветан Цветанов пристигна в Зърнево, за да връчи членските карти на новите си съпартийци.   Подозрението на кметицата е, че автомобилите ѝ са подпалени заради резултата от изборите, на които ГЕРБ получи 210 гласа. Тя припомня, че на предишния вот за управляващата партия са били пуснати едва 7 бюлетини.\r\nПо случая е образувано досъдебно производство.    ", "date": "2019.05.28", "title": "Запалиха колите на кметица, преминала в ГЕРБ"}
{"url": "https://www.actualno.com/sofia/gafovete-po-grafa-bijat-na-ochi-den-predi-kraja-na-remonta-news_753121.html", "text": "    Незавършените дейности по улица „Граф Игнатиев” в София остават не една и две, въпреки че финалът на превърналия се в кошмар ремонт на т.нар. Зона 2 е днес. Изпълнителят „Джи Пи Груп” още не е отстранил множество проблеми и дефекти, въпреки че за тях се знае и говори от месеци. Не са взети предвид и забележки за качеството на строителството, направени от живеещите в района и от граждани, установи проверка на           \"По ул. \"Граф Игнатиев\", площадите \"Славейков\", \"Гарибалди\" и градината на „Св. Седмочисленици“ се отстраняват недобре извършени работи, констатирани от надзора и възложителя. В рамките на утрешния ден (днес - б.р.) представители на възложителя, надзора, проектанта и строителя ще проверят отстраняването на забележките, описани в подписания на 21 май акт 15“, обясниха от общината. Ако недобре извършените дейности не бъдат отстранени до 28 май, ще бъде наложена санкция за качество, уточняват оттам.\r\nОт съобщението на общината става ясно какво още има да се прави - по искане на кмета на София допълнително ще бъдат монтирани дървени скари за сядане на всички каменни пейки на пл. „Славейков“. Бронзовата пейка с Петко и Пенчо Славейкови в момента се реставрира. Възстановеният фонтан трябва да бъде въведен в експлоатация от главния архитект. Все още се чака решение на проектанта за чешмата и кафе-павилионите, които ще бъдат поставени в градината на „Свети Седмочисленици“.  Краят на ремонта очевидно ще дойде, без да са подменени т.нар. перки на акули, които отделят трамвайната линия по „Графа” от зоните за пешеходците, установи проверка на \"Сега\". Не са окончателно подредени и каменните елементи на \"Славейков\". Причината е несполучливо решение на проектанта „А.Д.А.”, поради което има опасност композициите да се озоват опасно близо до трамвайната линия.\r\nЗле свършена работа и претупани детайли могат да се видят и на още много други места. По новите плочки на „Графа” до градинката на „Св. Седмочисленици” трайно се е наслоила ръжда. Замърсяването е видимо повече от месец, но по всичко личи, че изпълнителят няма намерение да го изчисти. По цялото протежение на улицата продължават да бият на очи и новите пластмасови улуци, чийто цвят контрастира на останалия фон по „Графа”.   След продължително отлагане на 20 май Столичната община съобщи, че краят на ремонта е днес. Датата бе изчислена, като към първоначалния срок на договора с „Джи Пи Груп\" – 300 календарни дни от 8 май м.г., се прибави времето, през което изпълнителят не е работил по уважителни причини. Това означава, че ако строителните дейности продължат и утре, Фандъкова би трябвало да глобява изпълнителя с по около 200 хил. за всеки просрочен ден и до 20% от общата стойност на контракта. При некачествено изпълнение на дейностите пък санкцията за „Джи Пи Груп” трябва да е до 1 млн. лв.  Кметът на София вчера бе на инспекция на обекта.     ", "date": "2019.05.28", "title": "Гафовете по \"Графа\" бият на очи ден преди края на ремонта"}
{"url": "https://www.actualno.com/cite/tova-li-e-rabotata-na-ministyr-predsedatelja-da-vozi-nankov-news_753163.html", "text": "    Това попита в ефира на bTV председателят на предизборния щаб на БСП Георги Свиленски, визирайки много активната кампания в последните дни преди евроизборите на Бойко Борисов.      Според Свиленски, категорично Борисов се е възползвал от държавни ресурси, за да води кампанията си. \"Ние с Борисов равностойни ли сме – той в служебната \"Тойота\" или аз, ходещ по улиците\", възмути се червеният депутат. ", "date": "2019.05.28", "title": "Това ли е работата на министър-председателя – да вози Нанков"}
{"url": "https://www.actualno.com/politics/priblijen-do-dps-jurnalist-dogan-da-razbere-koj-go-zabludi-za-evroizborite-news_753154.html", "text": "    Порталът на Доган за евроизборите е хакнат. Това заяви главният редактор на сайта \"Родопи 24\" Илхан Андай пред bTV.      Причина за това твърдение е, че Доган е правил разчет за 431 000 гласа на евроизборите, но дотук при 95,20% преброени изборни протоколи. Ахмед Доган трябва да разбере кой му подаваше грешна информация, след като по места областните лидери на ДПС предупреждаваха, че гласоподавателите ги няма, уточни журналистът. Той добави, че Ахмед Доган вече е готов да прави промени в структурите, въпросът е в каква степен, а днес (28 май) предстои заседание на Централното оперативно бюро на ДПС.   Що се отнася до Пеевски, Андай коментира, че никой в ДПС не говори за бъдещето му. Според Андай Пеевски би искал да е в Европейския парламент, но зависи от АЛДЕ, където са позиционирани ДПС. Журналистът вярва, че АЛДЕ ще прави анализ дали ползата от Пеевски ще е по-голяма от безспорно репутационната катастрофа като имидж, която носи „успелият млад мъж”. ", "date": "2019.05.28", "title": "Приближен до ДПС журналист: Доган да разбере кой го заблуди за евроизборите"}
{"url": "https://www.actualno.com/balkani/turski-iztrebiteli-pak-narushiha-vyzdushnoto-prostranstvo-na-gyrcija-news_753140.html", "text": "    За пореден път турски изтребители навлязоха във въздушното пространство на Гърция над Егейско море, предаде БГНЕС      Четири турски F-16 и два изтребителя F-4, летящи в три формации, навлязоха няколко пъти в Полетната информационна зона на Атина (ПИЗ) в североизточната и югоизточната част на Егейско море вчера (27 май).   След като са били засечени, изтребителите са били ескортирани от гръцките ВВС. Съобщава се, че два от шестте турски изтребителя са носели оръжие.\r\nПрипомняме, че през миналата година Турция стигна дотам в агресивното си поведение, че прати изтребители .   ", "date": "2019.05.28", "title": "Турски изтребители пак нарушиха въздушното пространство на Гърция"}
{"url": "https://www.actualno.com/america/desetki-zaginali-zatvornici-v-brazilija-news_753125.html", "text": "    Властите в щата Амазонас в северозападната част на Бразилия съобщиха за смъртта на 42 затворници в четири затвора в столицата на Манаус, съобщава РИА Новости, позовавайки се на бразилския информационен портал Globo.      Според Изпълнителния надзор на държавните затвори (Seap) смъртта на затворниците е настъпила в резултат на задушаване. Не се дават подробности за обстоятелствата около смъртните случаи, пише БГНЕС.   По-рано беше съобщено, че в неделя поне 15 души са били убити в сблъсък между затворници в един от затворите на Манаус. През 2017 г. в същия затвор имаше бунт на затворници, който продължи повече от 17 часа и доведе до смъртта на 60 души. ", "date": "2019.05.28", "title": "Десетки загинали затворници в Бразилия"}
{"url": "https://www.actualno.com/chronicles/nepal-oficialno-e-objavena-za-republika-news_753103.html", "text": "    Непал, официално Федеративна демократична република Непал е държава в Южна Азия, граничеща на север с Китайската народна република, а на юг, изток и запад с Индия. Непал няма излаз на море и е разположен в близко съседство с Хималаите, като на границата между Непал и Китай се намира връх Еверест. Столица на държавата е град Катманду. Около 80% от населението изповядва хиндуизма. Тази вяра беше единствената официална религия в Непал преди той да бъде обявен за светска страна на 18 май 2006 г. На 28 декември 2007 г. временното правителство обяви Непал за федерална демократична република, за да свали монархията.      Настоящият крал Гянендра е последният крал на Непал, защото монархията е премахната след изборите през април 2008 г. На 28 май 2008 г. Непал е обявен официално за федерална република.   Релефът на Непал е разнообразен за малката държава, като в южната част се намира влажната Тераи, а на север се издигат Хималаите. Осем от десетте най-високи върха в света се намират на територията на Непал. Столица и най-голям град в Непал е Катманду. Произходът на топонима Непал не е установен със сигурност, но според най-разпространената теория той идва от думите „не“ (свещен) и „пал“ (пещера).\r\nСлед като дълги години държавното управление на Непал е абсолютна монархия, през 1990 г. държавата последва модела на конституционна монархия. Това води до нестабилност както в парламента, така и в страната. След 1996 г. избухват много маоистки бунтове. Маоистите се опитват да свалят монархията и да осъществят своята идея за република. Така се разразява гражданска война, в която отнема животът на 12 000 души.  Земетресение с магнитуд 7,9 по Рихтер разтърсва Непал на 25 април 2015 година. Официално броят на жертвите е 6600 души, като 14 040 души са ранени. Земетресението е най-силното в Непал от 1980 година насам. На 2 май има втори силен трус с магнитуд 5 по Рихтер. ", "date": "2019.05.28", "title": "Непал официално е обявена за република"}
{"url": "https://www.actualno.com/politics/andrej-slabakov-izglejda-syvsem-blizo-do-evropejskija-parlament-za-smetka-na-liljana-pavlova-news_753143.html", "text": "    Все още неофициално, но изглежда, че заради силния преференциален вот режисьорът Андрей Слабаков ще стане евродепутат, тъй като ВМРО ще вземе още един мандат – но не от „Демократична България”, а от ГЕРБ, пише в. \" \".      Причината са сметки на медията, че ВМРО имат втори най-висок остатък като дроб от всички партии и коалиции, които минават бариерата от 5,88% - 0,47. Първият е на БСП, което всъщност им дава пети мандат – иначе биха имали четирима евродепутати. Засега ГЕРБ остава назад, с остатък едва 0,19 и това вероятно ще струва мястото на Лиляна Павлова в Европейския парламент т.е. седмото за ГЕРБ. А листата на ВМРО е преподредена заради силния преференциален вот за .   \"Очевидно някои хора ми имат доверие и им обещавам, че няма да го продам, както направиха някои от другите български депутати. Аз съм от хората, които говорят това, което мислят. Смятам да защитавам само и единствено интересите на България. Каквото съм казвал, това съм и правил. Никога не съм подвеждал някого и съм изключително благодарен, че хората ми вярват. Освен това обещавам това, което говоря в Брюксел, да го говоря и в София, защото има много голям проблем с една част от другите евродепутати, които едно говорят в Брюксел, а друго - у нас\", коментира Слабаков.\r\nВ листата на ГЕРБ бившият регионален министър и министър на европредседателството Лиляна Павлова също се е представила силно с преференциите, но недостатъчно силно, пише в. \" \". Неофициално сметката сочи над 25 500 гласа за нея, но това не ѝ е достатъчно да отиде напред в листата, защото ѝ трябват над 28 000 гласа. Това обаче са неокончателни данни – дотук резултати при 95,20% изброени протоколи.  Припомняме, че също неофициално изглежда е стигнал с преференции от пето до второ място в листата на БСП, макар че председателят на Столетницата Корнелия Нинова не потвърди новината. Все пак Елена Йончева е получила над два пъти и половина повече преференции от него.\r\nБи трябвало утре, 29 май, ЦИК окончателно да обяви разпределението на мандатите по партии (общо 17 мандата), а до петък (31 май) да бъде уточнено кои точно са новите български евродепутати. ", "date": "2019.05.28", "title": "Андрей Слабаков изглежда съвсем близо до Европейския парламент за сметка на Лиляна Павлова"}
{"url": "https://www.actualno.com/curious/japonec-probva-da-prenese-246-paketa-kokain-v-stomaha-si-no-pochina-news_753113.html", "text": "    Японец, погълнал 246 пакета кокаин, почина в средата на полет от Богота до Токио, съобщиха властите в северната част на Мексико, където самолетът е направил аварийно кацане.      42-годишният мъж, идентифициран само като Удо \"Н\", се прехвърля на самолет след пътуване от колумбийската столица до Мексико Сити и улавя свързващ полет до Япония, заяви прокуратурата в град Сонора според БГНЕС.   \"Стюардесите забелязали човек, страдащ от гърчове, и поискали разрешение за аварийно кацане в Хермосило, Сонора\", се казва в изявление на властите.\r\n\"Когато самолетът се приземява, парамедиците, които са се качили на борда са обявили Удо \"Н\" за починал\", съобщава АФП.  Аутопсията е установила, че мъжът е погълнал 246 пакета кокаин, всеки от които е с размери от по 2,5 сантиметра. Причината за смъртта е подуване на мозъка, причинено от свръхдоза наркотици, се казва в изявлението, на местните власти в Мексико.\r\nСамолетът на Aeromexico, осъществяващ полет от Мексико Сити до Токио, който е превозил 198 други пътници, е продължил полета си след като тялото на починалия японец е било свалено от самолета. ", "date": "2019.05.28", "title": "Японец пробва да пренесе 246 пакета кокаин в стомаха си, но почина"}
{"url": "https://www.actualno.com/showbusiness/gospodari-na-efira-se-otkaza-ot-televizionnija-efir-i-go-smenja-s-internet-news_753146.html", "text": "    Популярното телевизионно шоу \"Господари на ефира\" намери нов пристан, но извън телевизионния ефир - в Интернет. Това съобщиха от самото шоу на интернет страницата си.      Ето какво заявяват от \"Господарите\", които за последно бяха в Нова телевизия:   \"          \".    Първият \"господарски\" интернет материал след официалното съобщение е на актьорите Димитър Рачков и Зуека, като идеята е всички водещи на предаването да минават в ролята на влогъри. ", "date": "2019.05.28", "title": "\"Господари на ефира\" се отказа от телевизионния ефир и го сменя с Интернет"}
{"url": "https://www.actualno.com/asia/turcija-otricha-che-sasht-sa-postavili-kraen-srok-za-otkaz-ot-s-400-news_753141.html", "text": "    Министърът на отбраната на Турция отрече твърденията, че САЩ са поставили на Турция краен срок за преразглеждане на закупуването на ракетни системи за противовъздушна отбрана С-400 от Русия.      В изказване пред местния канал \"Хабертюрк\" Хулуси Акар каза, че Турция не е получила такъв краен срок, предаде БГНЕС.   Относно мерките, които Турция ще предприеме в случай на евентуални санкции от страна на САЩ за закупуването от Анкара на система за противоракетна отбрана С-400 от Москва, Акар отказа да коментира \"предположения\".\r\n\"Ние извършваме дейности по начин, който напълно ще изпълни задълженията, които сме поели\", каза Акар и добави, че Турция е направила пълно плащане за изтребителите F-35 във Вашингтон.  Напрежението между САЩ и Турция достигна връхна точка в последните месеци след като Турция скоро ще започне да получава усъвършенстваната руска ракетна система С-400, която според Вашингтон ще застраши ролята на Турция в американската програма за  F-35 и може да доведе до санкции от Конгреса.\r\nАкар каза, че четири изтребителя F-35 вече са доставени в Турция и свързаните с това дейности продължават в базите в САЩ. \"Обучението на нашите четирима пилоти е в ход и стотици сержанти са преминали обучение за поддръжка и са се върнали в Турция\", каза той, добавяйки, че наскоро са били обучени 37 души.    доставките на части и услуги, свързани с получените от Турция  изтребители за милиони долари.    След продължителни усилия за закупуване на система за противовъздушна отбрана от САЩ без успех, през 2017 г. Анкара реши да закупи руската система С-400.\r\nСАЩ обаче съветват Турция да купи американската ракетна система \"Пейтриът\", а не С-400 от Москва, като твърдят, че руската система ще бъде несъвместима със системите на НАТО и ще изложи F-35 на възможен руски шпионаж. Турция обаче подчерта, че С-400 няма да бъде интегрирана в системите на НАТО и няма да представлява заплаха за Алианса. ", "date": "2019.05.28", "title": "Турция отрича, че САЩ са поставили краен срок за отказ от С-400 "}
{"url": "https://www.actualno.com/society/prognoza-za-vremeto-28-maj-vtornik-news_753106.html", "text": "    Днес ще бъде предимно слънчево. След обяд над планинските райони в Западна България ще се развие купеста облачност и на отделни места ще превали и прегърми. Ще духа до умерен южен вятър и дневните температури още малко ще се повишат и максималните ще са между 28° и 33°. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология (НИМХ). Атмосферното налягане ще се понижава и ще бъде по-ниско от средното за май.      Над Черноморието ще бъде предимно слънчево. Ще духа до умерен южен вятър. Максимални температури на въздуха: 22-25°. Температура на морската вода е 16-18°. Вълнението на морето ще е 2-3 бала.   Над планините ще бъде предимно слънчево. След обяд над масивите от Западна България ще се развие купеста облачност и на отделни места ще превали и прегърми. Ще духа силен, по билата и временно бурен южен вятър. Максимална температура на височина 1200 метра около 22°, на 2000 метра – около 14°.\r\nВ сряда около и след обяд над Западна България ще се развие по-значителна купеста облачност и на отделни места ще превали краткотраен дъжд с гръмотевици. В часовете преди обяд, както и в Източна България ще бъде слънчево. Дневните температури ще се задържат високи. В четвъртък и петък въздушната маса ще е неустойчива. Ще се развива купеста и купесто-дъждовна облачност и много места, главно в Западна и Централна България, ще има валежи и гръмотевични бури. По-висока е вероятността за локални интензивни валежи и градушки в петък. В източните райони ще се задържи почти без валежи, с повече слънчеви часове. В четвъртък вятърът ще се ориентира от северозапад и дневните температури в западните райони ще се понижат, на изток ще са до 27°-28°.   ", "date": "2019.05.28", "title": "Прогноза за времето - 28 май (вторник)"}
{"url": "https://www.actualno.com/politics/svilenski-otreche-che-ninova-gotvi-mashtabna-smjana-na-hora-v-bsp-v-svoja-polza-news_753162.html", "text": "    Корнелия Нинова заяви своята воля за явяване на нови избори в БСП и искане на нов кредит за доверие. Това заяви зам.-председателят на БСП и председател на щаба за евроизборите на Столетницата Георги Свиленски.      На въпрос може ли по места нещата с организационната структура на БСП така да се променят, че Нинова да си гарантира нова победа, Свиленски увери, че това не е така и всичко си зависи от местните общински и областни структури – дали да си сменят ръководството или не, ако са недоволни от конкретните резултати на евроизборите. Нека всеки един член на БСП има право да гласува за нов председател, каза още той пред bTV.   Свиленски изрично уточни, че Нинова още не е подала оставка, както вчера (27 май). Докато още няма изработени правила за новия избор за  председател, Нинова си остава водач на червените, повтори депутатът.\r\nПартията показа на тези избори, че е мобилизирана, продължи с бодър тон Свиленски, който благодари на ядрото на БСП, че е излязло да гласува. Той отрече и, че по време на кампанията имало знаци какъв провал ще има за БСП и колко ще е ниска избирателната активност. Свиленски посочи и, че имало секции с 85% изборна активност, а от тази активност 95% била в посока една партия, с което намекна, че това е явен знак за купен вот, но не даде конкретни примери, а каза единствено, че БСП продължава с анализите си.  Попитан дали е било грешка отношението към Сергей Станишев, Свиленски пак използва думата \"демократична\" за БСП и организацията ѝ и че било нормално да има различни мнения и позиции. \"Като направим анализа, поканете ме и ще ви кажа грешка ли е било или не\", добави червеният депутат. И уточни, че не му се вярвало да има боричкания и по места да има кампании \"за или против Корнелия Нинова\", \"за или против Сергей Станишев\".\r\nСвиленски счита и, че анализаторите, говорещи за агресивната кампания на БСП против ГЕРБ, всъщност водят кампания срещу БСП. \"Ние с Борисов равностойни ли сме – той в служебната \"Тойота\" или аз, ходещ по улиците”, възмути се червеният депутат, който е категоричен, че Борисов се е възползвал от държавни ресурси. \"Това ли е работата на министър-председателя – да вози Нанков\", попита народният представител.   \"Учудващо е, че още 5% от вчера от 12 часа на обяд не са преброени. А при тези малки разлики – БСП изостава с 6-6,5%. Може да се окаже, че тази разлика е още по-малка. На фона на това, че БСП е единствената партия, която вдигна резултата от предишните избори\". Това заяви в предаването \"Здравей, България\" Атанас Зафиров, член на Изпълнителното бюро на БСП.     ", "date": "2019.05.28", "title": "Свиленски отрече, че Нинова готви мащабна смяна на хора в БСП в своя полза"}
{"url": "https://www.actualno.com/politics/sochen-ot-borisov-za-nikoga-ne-poznal-izbori-sociolog-borisov-me-poslusha-i-izbegna-razgromna-zaguba-news_753164.html", "text": "    Г-н Борисов явно ме слуша внимателно и направи ходовете, които трябваше да направи, за да избегне очертаващата се разгромна загуба. Това заяви социологът Кольо Колев, чиято агенция \"Медиана\" редовно дава преди избори оптимистична картина за БСП.      Колев реагира на вчерашни думи на премиера Бойко Борисов, който попита задочно дали някога е познал и едни избори или пък е дал точна прогноза за времето. Прогноза за времето не съм давал никога, уточни Колев пред Нова телевизия.   Не бих позволявал публикуване на прогнози преди 17:00 часа в изборния ден, защото всеки специалист ще ви каже, че числата дотогава играят много. Но след 17:00 часа вече дори няма технологично време за каквато и да е партийна реакция, коментира Колев прословутата забрана в изборния ден да се публикуват екзит полове как вървят нещата преди 20:00 часа.\r\nКолев прогнозира и, че занапред Цветан Цветанов ще продължава да бъде крит, както се случи във финалната фаза на кампанията за евроизборите. Той беше категоричен и за друго - всички са загубили, както гласове, така и възможности.   ", "date": "2019.05.28", "title": "Сочен от Борисов за никога не познал избори социолог: Борисов ме послуша и избегна разгромна загуба"}
{"url": "https://www.actualno.com/curious/nikoga-ne-napuskaj-tezi-5-zodii-shte-syjaljavash-cjal-jivot-news_753222.html", "text": "    Всеки се справя по различен начин с разделите, някои го преживяват трудно, други захвърлят всичко с лека ръка. Има хора, които си заслужават и раздялата с тях, сякаш отнема част от самите вас.      Тези пет са най-подходящите половинки и никога не трябва да ги изпускате. Преживяването им ще бъде тежък и дълъг период.    Ракът е сантиментален и чувствителен, а стане ли въпрос за връзка, любовта и другите им чувства се удвояват. Когато нещата не вървят и отиват към своя край, биха направили всичко възможно, за да спасят връзката. Ако сте решили да разбиете сърцето на рака, намерете си много добра причина. Предпочитат раздялата пред това да разберат, че са им изневерили. Направите ли подобно нещо, тези представители автоматично ви изключват от живота ви. По-добре не рикувайте.       Нежни любовници, които изцяло се отдават на половинката си в любовта. Разбиете и сърцето им, това се променя изключително бързо. Не подкрепят твърдението, че в любовта и войната всичко е позволено. Спазват стриктно нормите на връзката и очакват същото от човека до себе си. Не харесват компромисите, но нараните ли ги, ще направят всичко, за да го разберете. Не само това – ще направят всичко, за да разбият и вашето сърце. Битката ще бъде толкова сурова, че никога няма да можете да се погледнете по същия начин.     Правят всичко с много страст, особено любовта. Трудно се влюбват, а още по-трудно приключват една връзка. Ако решите да се разделите със скорпиона, бъдете готови за голяма бъркотия, докато не се успокои. Предпочитат истината. Стигне ли се до раздяла, кажете истинската причина, не овъртайте. Скорпионът е готов да те нарани, само за да разбереш как точно се чувства самия той.     ", "date": "2019.05.28", "title": "Никога не напускай тези 5 зодии, ще съжаляваш цял живот"}
{"url": "https://www.actualno.com/business/sled-dni-otpadat-ogranichenijata-za-bylgari-da-rabotjat-i-prebivavat-v-shvejcarija-news_753225.html", "text": "    След по-малко от седмица българските граждани вече няма да бъдат ограничавани да работят в Швейцария, съобщава Министерството на труда и социалната политика (МТСП).      Съгласно съобщението, всеки български граданин ще може да пребивава свободно в Швейцария, стига да има работа там. От 1 юни българските граждани няма да се нуждаят от разрешение, за да  започнат работа в Швейцария (Arbeitsbewilligung/work permit). Така отпадат въведените за България и Румъния квоти - заради промяна на регламента за изпълнението на Споразумението за свободно движение на хора между Швейцария и ЕС. По последни данни на миграционните служби към края на март тази година в страната пребивават около 11 400 български граждани.   При  заетост с продължителност до 3 месеца сънародниците ни не трябва да   кандидатстват за получаване на разрешение за пребиваване. Необходимо е   обаче да бъдат регистрирани от своя работодател по електронен път.\r\nПри започване на работа за повече от 3 месеца в една календарна година работникът/служителят следва да получи разрешение за пребиваване срещу представяне на своя трудов договор. Документът е валиден за цялата територия на Швейцария и дава право на смяна на професията или работното място. За да го получат, българските граждани следва да направят адресна регистрация в общината по местоживеене и да заявят получаване на разрешение за пребиваване. За целта следва да представят лични документи (лична карта или паспорт) и писмен трудов договор с работодател. Това трябва да се случи до 14 дни след пристигането в Швейцария и преди заемането на работното място.  Разрешенията са два вида: за краткосрочно пребиваване (категория „L“ при договори за работа между 3 месеца и една година (364 дни) и за продължително пребиваване (категория „В“ при представяне на договор за работа за срок по-дълъг от година или при безсрочен договор), което е валидно до 5 години.\r\nКомандированите работници могат да пребивават в Швейцария до 90 дни за една календарна година без разрешение за пребиваване. Въпреки това имат задължението за регистрация. При командироване за повече от 90 дни важат други правила, които са определени извън рамките на Споразумението с ЕС за свободно движение.   Българските граждани, които искат да работят в Швейцария като самостоятелно заети, е необходимо до 14 дни след пристигането си в страната да направят адресна регистрация в общината по местоживеене и да заявят получаване на разрешение за пребиваване за извършване на самостоятелна дейност в компетентните служби по въпросите на заетостта и трудовата миграция в съответния кантон. За целта следва да носят лични документи (лична карта или паспорт) и да могат да докажат пред тези служби, че ефективно ще упражняват самостоятелна заетост в Швейцария (например доказателства за наличие на начален капитал, регистрация в търговския регистър и др.). Самостоятелна заетост се осъществява само след получаване на разрешение, което важи за 5 години.     ", "date": "2019.05.28", "title": "След дни отпадат ограниченията за българи да работят и пребивават в Швейцария"}
{"url": "https://www.actualno.com/balkani/predsrochnite-izbori-v-gyrcija-shte-se-provedat-v-kraja-na-uni-news_753144.html", "text": "    Предсрочните избори, обявени в неделя вечерта (26 май) от премиера след поражението на партията му на европейските избори, най-вероятно ще се проведат на 30 юни, предаде БГНЕС.      След преброяването на 87,12% от гласовете на евроизборите, \"Сириза\"  изостава от консервативната \"Нова Демокрация\" с 9,44 процентни пункта.   През месеца преди изборите няма да има служебно правителство, какъвто беше случаят през лятото на 2015 година, като се очаква Ципрас да назначи нови министри на правосъдието и вътрешните работи.\r\nОчаква се той да избере и нов говорител на правителството, който да замени сегашния Димитрис Цанакопулос.  Припомняме, че така или иначе парламентарни избори в Гърция трябваше да има през тази есен. ", "date": "2019.05.28", "title": "Предсрочните избори в Гърция ще се проведат в края на юни "}
{"url": "https://www.actualno.com/society/novini-ili-novini-kartinata-na-pechata-za-28-maj-news_753117.html", "text": "    Редакционният екип на Actualno.com ви представя краткия преглед на печата, посветен на акцентите за днешния ден, 28 май.       Правителството спешно внася проект за законови промени, с които да поправи гафа с надписаните . Нещо повече - кабинетът предлага политическите партии и коалиции да върнат със задна дата раздадените от 2016 г. досега пари в повече. Става дума за общо 18.6 млн. лв. В Закона за политическите партии изрично ще бъде записано, че държавната субсидия на правоимащите партии или коалиции ще се определя на базата на действително получените за тях гласове, умножени по размера на субсидията за един действителен глас, който е фиксиран на 11 лв. Промяната влиза в сила със задна дата - от 26 май 2016 г., пише вестникът.   Преференции пренаредиха листите на две от общо петте БГ формации, които ще имат свои представители в новия състав на следващия Европейски парламент. Изненадите са в списъците на БСП и на ВМРО, като избирателите за малко да пренаредят и състава на ГЕРБ, разкрива медията.  Така вече е сигурно, че бившият соцлидер в листата на БСП и се нарежда веднага след водача й – експоловинката му Елена Йончева. Според изборното ни законодателство, за да се считат за успешни преференциите, дадени за кандидат за евродепутат, за него вота си трябва да са отбелязали над 5% от гласувалите за съответната формация. Станишев, който беше сложен на пето място в списъка, е получил 6,44%.\r\nОт класациите пък напълно изпада вторият в листата на ВМРО – Юлиан Ангелов. От мястото го измества , за когото преференциален вот са дали 6,50% от гласувалите за ВМРО. Така той се нарежда веднага след водача Ангел Джамбазки и ако партията наистина вземе два мандата, отива в ЕП.\r\nПреференциалният вот без малко да пренареди и листата на ГЕРБ. Причината е, че за седмата в списъка – Лиляна Павлова, са гласували 4,3% от избирателите на управляващата партия. Това е почти на ръба за прескачане на бариерата, с която имащите право на избор могат да пренареждат списъците. Висок преференциален вот, но пак недостатъчен, за да го изстреля по-напред, е получил и настоящият евродепутат Емил Радев. За него предпочитания са дали 3,72% от избирателите на ГЕРБ.     Медията разкрива, че \"Господари на ефира\" сменят телевизията с Интернет. “Господари на ефира” няма да се излъчва по Нова тв и през февруари. Забавното предаване отсъства от предстоящата програма на телевизията, а екипът му ще продължи да е в отпуск и през този месец. Предаването отсъства и от програмния справочник за най-интересните тв предавания за февруари, който се прави всеки месец от рекламна агенция “Пиеро 97\" Овладяхме проблема с броенето на бюлетини във Враца. Това заяви пред “Труд” шефката на ЦИК Стефка Стоева по повод хаоса в Районната избирателна комисия (РИК) във Враца, където около 400 членове на СИК в областта изчаквали за предаване на протоколите. ЦИК е създала 24-часова денонощна смяна от преброители, а на всички членове на избирателни комисии са осигурени условия за нормална работа, разкрива тя пред изданието. ", "date": "2019.05.28", "title": "Новини или Novini - картината на печата за 28 май"}
{"url": "https://www.actualno.com/curious/tova-sa-naj-revnivite-jeni-spored-zodijata-news_753221.html", "text": "    Ревността - онова чувство, което те разяжда отвътре, но не можеш да спреш, въпреки че понякога знаеш колко абсурдно е това. Жените се славят като по-ревнивия пол, но и мъжете рядко им отстъпват.           12. Козирог Тя да ревнува? Тази невероятна, неповторима и незаменима особа? По-скоро ти си този, който трябва да ревнуваш. Не си мисли, обаче, че ако я направиш на глупачка пред хората, ще ти се размине.   11. Водолей Тя има много освободено мислене, за нея граници не съществуват. Камо ли „окови“. Тя самата не обича да се съобразява и да ѝ се държи сметка, затова рядко го прави с другите. Пък и едва ли ще задържите вниманието ѝ толкова дълго, че да се стига изобщо да ревност.         10. Близнаци Макар че Близнаците изглеждат ревнивки, тук работата е друга. Те по-скоро държат да знаят истината. Ако отношенията ви по принцип са искрени, няма да имате проблем с нейната ревност. Но, ако често криете и лъжете, то със сигурност ще ви попарва с кофти въпросчета и напрегнати сцени. 9. Стрелец Тези момичета са прекалено милосърдни, за да допуснат, че мъжът, когото обичат, би им изневерил (освен, ако вече не са се опарили). Но в момента, в който пренебрегнете тях заради каквото и да е друго, веднага ще се нацупят. 8. Риби       Тук нещата са малко по-особени. Тази дама е романтична, търси любов като в приказките и ако нейният принц се заплесне по някоя придворна дама, това направо я убива отвътре. Затова е и постоянно нащрек за сигнали. 7. Везни Дори и да ревнува, тя няма да ви го каже. Ще се опита веднага да си втълпи, че вие сте човешко същество и съответно имате право да общувате с всякакви хора. Но все пак! Да си знаете, че вътрешно хич не й е комфортно. А може и да си измисли повод да ви накаже. ", "date": "2019.05.28", "title": "Това са най-ревнивите жени според зодията"}
{"url": "https://www.actualno.com/varna/varnenci-shte-chistjat-plaja-v-asparuhovo-news_753219.html", "text": "    Доброволци от морската ни столица са поели инициативата да почистят плажа в квартал Аспарухово. Акцията ще се проведе на 8 юни, когато се отбелязва Световният ден на океана. Всеки желаещ може да се включи в инициативата по почистване, като сборният пунк ще бъде пред ресторант „Red Rock“ в 10:30 часа. Организаторите на събитието ще осигурят на доброволците всички необходимите материали за почистването, като ръкавици и чували.      Световният ден на океана е одобрен от Общото събрание на ООН на 5 декември 2008 г., но идеята за провеждането му била предложена още през 1992 г., по време на конференция на ООН за околната среда и развитието в Рио де Жанейро.   Целта на Световния ден на океана е както да информира хората по света за всекидневните проблеми с опазването на океаните, така и да припомни, че всеки от нас може по малко да помогне, за да се минимизират промените в океаните за бъдещите поколения. ", "date": "2019.05.28", "title": "Варненци ще чистят плажа в Аспарухово"}
{"url": "https://www.actualno.com/asia/ataka-s-noj-v-japonija-vze-jertvi-news_753131.html", "text": "    Двама души, включително едно дете, са починали след атака с нож, в която бяха ранени още 17 души в японския град Кавазаки, съобщиха местните противопожарни служби според БГНЕС.      \"Един мъж и едно момиченце нямат жизнени показатели\", каза пред АФП служител на пожарната, използвайки фраза, която в Япония означава, че жертвите са починали, но смъртта все още не е сертифицирана от официален медицински специалист.   Кадри, излъчвани по местни телевизии, показаха много полицейски коли, линейки и пожарни машини на мястото. Поставени са спешни медицински палатки за оказване на първа помощ и лечение на ранените.\r\nВластите съобщиха, че 17 души са били ранени при нападението, повечето от които деца. \"Един мъж ги е намушкал,\" каза още говорителят на отдела Нагасе. \"Получихме спешно повикване в 7:44 часа, в което казаха, че четирима ученици са били намушкани\", заяви той  Полицията съобщи, че един заподозрян е бил задържан. Местна телевизия съобщи, че нападателят се е самонаранил и раната му е сериозна, а според ТАСС е починал. Мотивът за атаката се изяснява.\r\nНападението е станало по време на сутрешен училищен крос, като един свидетел твърди, че това е станало в близост до автобусна спирка. \"Чух звука на много линейки и видях мъж, който лежеше близо до автобусната спирка и кървеше\", съобщава свидетелят, който не е бил идентифициран.  \"Това е тих квартал, страшно е да се види подобно нещо\", добави той.   Япония има една от най-ниските нива на насилствени престъпления в развитите страни и такива нападения са изключително редки, най-вече и защото притежаването на огнестрелно оръжие е регулирано много строго.    През 2018 г. един мъж беше арестуван в Централна Япония, след като намушка човек до смърт и ранил други двама във влак, което е довело до нови мерки за сигурност в железопътния транспорт.\r\nПрез 2016 г. мъж предизвика смъртта на 19 души в център за увреждания на юг от Токио, което определи действията си като мисия за освобождаване на света от хора с психични заболявания. ", "date": "2019.05.28", "title": "Атака с нож в Япония взе жертви"}
{"url": "https://www.actualno.com/crime/specprokuraturata-pogna-kmeta-na-bojurishte-news_753170.html", "text": "    Специализираната прокуратура е започнала проверка на кмета на Божурище Георги Димов - за извършено престъпление по служба.      Причината е случай, за който още в края на януари тази година - за продажба на 80 декара общинска земя на скандално ниска цена от 1,68 лева на квадратен метър. Тогава кметът Димов просторно обясни как обвиняващият го председател на Общинския съвет в Божурище всъщност също бил подкрепил продажбата.   От съобщението на прокуратурата става ясно, че тя действа заедно с КПКОНПИ и СДВР. \"Събраните до момента доказателства сочат, че от 21 ноември 2018 г. до 27 декември 2018 г., в гр. Божурище, в условията на продължавано престъпление, в качеството си на длъжностно лице, заемащо отговорно положение, той е нарушил служебните си задължения с цел да набави за себе си или за другиго имотна облага. С това е създал условия за нанасяне на вреда на общината в значителни размери\", пише в официалното съобщение.\r\nВ момента се извършват претърсвания и изземвания в сградата на общината и на други адреси, както и лични обиски. Провеждат се разпити на свидетели.   ", "date": "2019.05.28", "title": "Спецпрокуратурата погна кмета на Божурище"}
