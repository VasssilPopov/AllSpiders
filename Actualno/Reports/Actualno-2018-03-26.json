{"url": "https://www.actualno.com/society/novinite-naj-vajnoto-za-denja-26-mart-news_666564.html", "text": "                Срещата, определяна като историческа, бе натоварена с много очаквания, но както предположиха редица политически анализатори, не излезна от очакваните рамки на стремеж към затопляне на отношенията между ЕС и Турция, с изключение на някои коментари относно действията на Турция в Сирия, арестите на журналисти и граждани на ЕС.      Турският президент Реджеп Ердоган очаква решенията от срещата във Варна да активизират по-нататъшните връзки на Турция с ЕС. Ердоган говори пред журналисти преди да отпътува от летище \"Ататюрк\" в Истанбул. Към момента няма промяна. България не е вземала решение да гони руски дипломати от страната\". Това заявиха за БГНЕС от министерството на външните работи. По-рано днес председателят на Европейския съвет Доналд Туск обяви във Варна, че 14 страни-членки заради скандала с бившия руски шпионин Сергей Скрипал. Дипломатите от руската мисия при ООН в Ню Йорк \"са злоупотребили с привилегията си на пребиваване\". Това заяви говорителят на Държавния департамент на САЩ Хедър Науърт, за да обясни решението на Вашингтон.     Посещението на турския президент Реджеп Ердоган, който пристига за срещата на върха ЕС-Турция във Варна, предизвика вълна от реакции и протестни демонстрации. Не бих разглеждала нещата в плоскостта \"добър – лош сценарий\". Това заяви началникът на политическия кабинет на Бойко Борисов и бивш вътрешен министър Румяна Бъчварова. 53 тела на загинали са открили спасителите на мястото на пожара в търговския център \"Зимна вишна\" в руския град Кемерово. Огънят е потушен и е започнало претърсване на отломките. Вече са задържани четирима души, сред тях е и наемателят на помещението, от където е тръгнал огънят. Алекандър Лиллевяли довел дъщерите си на кино на четвъртия етаж на търговския център. Дал на всяко от децата по кутия пуканки и се върнал на първия етаж да ги чака. Прожекцията започнала в 14:40 часа местно време. Върховния касационен съд (ВКС) реши окончателно делото за организирана престъпна група за разпространение на наркотици, водено срещу Златомир Иванов - Баретата и други девет подсъдими. Хиляди каталунци излязоха по улиците на Барселона, заявявайки, че арестуването на бившия премиер на областта Карлес Пучдемон в Германия няма да спре похода им към независимост. Най-разгорещените се сбиха и с полицията. За неправилно изпреварване, ако от това е създадена непосредствена опасност за движението, вече ще се отнемат не по 8, а по 10 точки от контролния талон. Това предвиждат последните изменения и допълнения в Наредбата за контролните точки, която бе обнародвана в Държавен вестник в петък (23 март).", "date": "2018.03.26", "title": "Новините: Най-важното за деня, 26 март"}
{"url": "https://www.actualno.com/politics/vynshno-ministerstvo-njama-da-gonim-ruski-diplomati-news_666571.html", "text": "  \"Към момента няма промяна. България не е вземала решение да гони руски дипломати от страната\". Това заявиха за БГНЕС от министерството на външните работи.  По-рано днес председателят на Европейския съвет Доналд Туск обяви във Варна, че ще изгонят руски дипломати заради скандала с бившия руски шпионин Сергей Скрипал и дъщеря му, подложени на въздействието на нервно-паралитичен газ в британския град Солсбъри на 4 март.   До този ход се стигна, след като британският премиер Тереза Мей се обърна към другите европейски лидери на срещата на високо равнище в Брюксел, за да ги призове да подкрепят оценката на Великобритания, че Русия е виновна.   28-те държави-членки на ЕС излязоха с декларация, че са се съгласили, че е много вероятно Русия да бъде отговорна за отравянето на Сергей Скрипал и дъщеря му Юлия на 4 март и наредиха изтеглянето на посланика на блока в Москва.\r\nГермания, Франция и Полша досега казаха, че всяка от тях ще изгони по четирима руски дипломати, Чешката република и Литва – по трима, Италия, Дания и Холандия по двама, а Латвия – един.       Още в събота се появи информация в британския печат, според която България ще изгони руски дипломати от страната ни. Тогава от външно министерство заявиха, че София няма такива планове за момента.\r\nОт своя страна руското външно , че действията няма да останат без отговор: \"Решението на редица страни да изгонят от пределите си руски дипломати няма да остане без отговор, Москва ще реагира на тези неприятелски стъпки\".", "date": "2018.03.26", "title": "Външно министерство: Няма да гоним руски дипломати"}
{"url": "https://www.actualno.com/silistra/kmetyt-na-silistra-dunav-most-silistra-kylyrash-e-nalojitelen-news_666570.html", "text": "      През месец януари тази година беше одобрен единият от подадените от нас проекти за екологично чист транспорт в трансграничната зона Наводари и Силистра. В този проект водещ партньор е община Наводари. Общата му стойност е 7 896 728 евро, като ресурсът за нашата община е 3 062 000 евро. Срокът за изпълнение е 30 месеца. Целта е да се решат основните ограничения в трансграничния район чрез създаване на нова транспортна гъвкава система, за по-добри връзки в TEN-T мрежата. В нашия град ще бъдат изградени над 7 км велоалеи, ще бъдат доставени обикновени и зарядни велосипеди, ще бъдат поставени зарядни станции. Мисля, че всичко това ще бъде от полза за нашите съграждани. За наша голяма изненада на 22 март бе публикуван и списъкът по програма Интеррег, в който от 85 одобрени проекти за развитие на общия туризъм, възстановяване на културното наследство и промотиране с румънската страна, беше одобрен проект, в който водещ партньор сме ние, а втори партньор е Окръжният съвет на Кълъраш. В него общата стойност е 1 499 000 евро, като безвъзмездната финансова помощ за нашата община е  851 590 евро. Предвидените дейности освен популяризиране на културното наследство е и пълен ремонт на нашата значима сграда - Художествената галерия. Предвидено е възстановяване на мансардния покрив на сградата, на дограмата, фасадата, реставрация на часовника и всички декоративни капандури, на статуята на Прометей.    Досега, в предходната седмица, сме провели едно обществено обсъждане. Проектът е част от нашата инвестиционна програма. Аз мисля, че както тези, които присъстваха на обсъждането, така и останалите наши съграждани ще оценят това, което се предвижда да се направи за социално слабите семейства. Нека след като мине и окончателният вариант на идейния проект и се изготви работният проект, тогава да коментираме. Но условията, при които ще бъдат изградени 13 апартамента и други помещения в тази сграда, ще са добри за онези наши съграждани, които имат нужда от социални жилища. Сградата ще е в централната част на града.     Разбира се, средствата, които са по програма \"Региони в растеж\", така и нашето съфинансиране са предвидени и те са на стойност около 1,2 млн. лв.     Едно от значимите неща, които направихме за община Силистра е това, че успяхме през 2016 г. да подадем документите пред ЮНЕСКО. Всички вие знаете, че ЮНЕСКО преструктурира биосферните резервати в биосферни паркове. Ние бяхме от първите. И за наша радост през месец юни 2017 г. от секретариата на ЮНЕСКО ни уведомиха, че сме одобрени да останем под егидата на ЮНЕСКО и да сме един от четирите обекти в България като биосферен парк. И в него, заедно с преходните зони, влиза цялата територия на община Силистра. На представянето в Италия успяхме да покажем биосферния вече парк \"Сребърна\". Разбира се, че това не означава допълнителни ограничения. Напротив, това дава възможност в един определен момент да работим заедно и под егидата на ЮНЕСКО, за да се промотира и да се показват тези дадености, които имаме на територията на община Силистра. Не. И аз лично не бих искал да се коментира в такава насока въпросът преди да се е видял положителният резултат от направеното. Не бих искал да гледаме в негативна посока.       За всичко, което сме направили до момента, сме движени в последните години от интереса на жителите на община Силистра. Винаги съм казвал, че ние не обичаме много да коментираме за бъдещи проекти. Предпочитаме да говорим за свършените ни работи. Може би защото виждам, че сте добре запозната с това, което се случва в община Силистра, знаете, че направихме една подписка от 22-ма кметове, които са посока Силистра, Шумен, Ямбол, Лесово. И получихме подкрепата за изграждане този Дунав мост Силистра - Кълъраш. Във връзка с това написах писмо както до Министерския съвет, така и до парламента. Очакваме становището на тези институции. Нашето виждане е, че този мост наистина е необходим, да не кажа наложителен. Това ще разберем, когато дойде официалният отговор от институциите.    За съжаление общинска собственост почти не е останала в годините. През 2011 г., когато дойдохме като ръководство на община Силистра, констатирахме, че общинска собственост има в много малък размер. Водени са разговори с наши бизнесмени, с потенциални чужди инвеститори и се надяваме нещата да се задвижат в добра посока за нашия район и тези инвеститори, които са проявили интерес. Водили сме разговори както с китайски, така с италиански и украински представители. Надяваме се на положително развитие. Нещата вървят. Всичко, което се прави, е в интерес на развитието както на град Силистра, така и на всички населени места от общината. Понякога дори да има малки разминавания, винаги сме сядали на масата на преговорите и сме вземали решения в полза  на нашите съграждани.    Преди Коледа и Нова година и от началото на тази година сме работили по значителен брой проекти. Би ни отнело значително място в интервюто, ако ги изредя всичките. Но спокойно мога да кажа, че в момента се движат 9-10 проекта, които ще се реализират постепенно във времето. Нека коментираме стойността им след тяхното реализиране, защото знаете, че има процедури, по които се възлагат и там се променят стойностите. ", "date": "2018.03.26", "title": "Кметът на Силистра: Дунав мост Силистра – Кълъраш е наложителен"}
{"url": "https://www.actualno.com/politics/borisov-posreshtna-erdogan-v-dvoreca-evksinograd-news_666569.html", "text": "  Посрещнах президента на Турция Реджеп Тайип Ердоган в двореца \"Евксиноград\". Това написа премиерът Бойко Борисов в профила си в социалната мрежa Facebook.  В резиденцията ще се проведе лидерска среща между Европейския съюз и Турция. В морската столица домакинът - премиерът Бойко Борисов посреща председателя на Европейската комисия Жан-Клод Юнкер, председателя на Европейския съвет Доналд Туск и президента на Турция Реджеп Ердоган. Очаква се разговорите да започнат около 19.00 часа. В града мерките за сигурност са изключително засилени.      Основната задача на срещата във Варна е възстановяването на диалога и доверието между лидерите на ЕС и Турция. Очаква се фокусът на срещата да е споразумението с Турция за бежанците.", "date": "2018.03.26", "title": "Борисов посрещна Ердоган в двореца \"Евксиноград\""}
{"url": "https://www.actualno.com/balkani/srybskijat-prezident-svika-speshno-syveta-za-nacionalna-sigurnost-news_666573.html", "text": "  Държавният глава на Сърбия Александър Вучич свика извънредно заседание на Съвета за национална сигурност, предава Tanjug, държавната информационна агенция на западната ни съседка, цитирана от \"Фокус\".  Съгласно разпространената информация, заседанието ще се състои в сутрешните часове на вторник, 27 март. В медиите бе разпространена информация, че темата на обсъжданията ще бъде напрежението в населената предимно със сърби северна част на Косово.   По-рано косовските власти наложиха забрана за влизане в страната на двама водещи сръбски политици - Марко Джурич, ръководител на Службата за Косово и Метохия, и Никола Селакович, главен секретар на държавния глава Александър Вучич. Двамата трябваше да посетят Косово в понеделник, за да се включат в панел за вътрешния диалог за Косово и Метохия.   ", "date": "2018.03.26", "title": "Сръбският президент свика спешно Съвета за национална сигурност"}
{"url": "https://www.actualno.com/politics/ministyr-radev-slujitelite-na-mvr-imat-nujda-ot-motivacija-news_666574.html", "text": "  Политическото ръководство на МВР си дава ясна сметка, че въпросът с кадрите е от изключително значение. Затова полагаме усилия за увеличение на доходите на полицаите, за осигуряването им с максимално качествено униформено облекло и предпазни средства, с гориво и автомобили. Правим нужните крачки за подобряване и на условията за работа, посочи министър Валентин Радев.  Той бе категоричен, че правилният подход е да мотивираме служителите, за да имаме основанието да изискваме още по-добри резултати от тях. Вътрешният министър благодари на служителите на ОДМВР-Бургас за постигнатите резултати и припомни, че една от основните задачи е опазването сигурността на хората. В този смисъл той подчерта изключителното значение на взаимодействието с местната власт, прокуратурата и съда. Министър Радев обърна внимание на задачите, с които ОДМВР-Бургас е натоварена във връзка със спецификата на региона – зелена, морска и въздушна граници, предстоящ  активен туристически сезон, през който многократно на територията на Бургаска област се увеличават посетителите, концентрира се и криминалният контингент от цялата страна.   „Продължавайте със същото темпо“, пожела на състава на областната дирекция и главният секретар на МВР. Отчитайки сложността на криминогенната обстановка на региона, гл.комисар Младен Маринов посочи, че дирекцията има добри резултати в противодействието с престъпността, видим е и спадът по почти всички показатели на конвенционалната престъпност. Главният секретар обърна специално внимание на показателите от пътнотранспортните произшествия, които в региона са увеличени и очерта този проблем като приоритетен през настоящата година.   Министър Валентин Радев и кметът на Бургас Димитър Николов посетиха центъра за видеонаблюдение на Община Бургас.", "date": "2018.03.26", "title": "Министър Радев: Служителите на МВР имат нужда от мотивация"}
{"url": "https://www.actualno.com/asia/kim-chen-un-s-iznenadvashta-vizita-v-pekin-news_666576.html", "text": "  Лидерът на Пхенян Ким Чен-ун направи изненадваща визита в Пекин – първата му задгранична след идването му на власт през 2011 г., съобщава Bloomberg, като се позовава на трима източници, предаде \"Фокус\".  Повече подробности за посещението, включително колко дълго ще остане Ким Чен-ун в Китай и с кого ще проведе срещи там, към момента не са известни. Допуска се, че той е пристигнал в Пекин с влак през граничния китайски град Дандун. Местни медии излъчиха кадри, на които се вижда пристигащ влак, изглеждащ по същия начин като онзи, използван от бащата на севернокорейския лидер – Ким Чен Ир, при посещението му в Китай малко преди смъртта му през 2011 г.   ", "date": "2018.03.26", "title": "Ким Чен Ун с изненадваща визита в Пекин"}
{"url": "https://www.actualno.com/america/vashington-objasni-zashto-izgoni-ruskite-diplomati-news_666579.html", "text": "   Това заяви говорителят на Държавния департамент на САЩ Хедър Науърт, за да обясни решението на Вашингтон да ги експулсира от страната, отбелязва американското издание The Washington Examiner, цитирано от \"Фокус\".  \"Започнахме процес на експулсиране на 12 разузнавателни агенти от руската мисия в ООН, които са злоупотребили с привилегията си за пребиваване в САЩ\", подчерта Науърт.   Страната ще трябва да напуснат и 48 други длъжностни лица от Русия. Закрито ще бъде и руското консулство в Сиатъл, а причината за избора му е близостта му до подводна база. Експулсирането на руските дипломати от САЩ част от по-широкия отговор на Запада на отравянето на бившия офицер от руското Главно разузнавателно управление в британския град Солзбъри - инцидент, за който правителството на британския премиер Тереза Май обвини директно президентът на Руската федерация Владимир Путин.   \"Предприемаме тези действия, за да демонстрираме своята непоклатима солидарност с Обединеното кралство и да предизвикаме сериозни последици за Русия заради продължаващите й нарушения на международните норми\", обясни говорителят на Държавния департамент.\r\n\"Използвано е химическо оръжие в границите на един от нашите най-близки съюзници\", заяви в понеделник посланикът на САЩ при ООН Ники Хейли. \"Тук, в Ню Йорк, Русия използва ООН като сигурно убежище за опасни действия в собствените ни граници. Днес САЩ и много от нашите приятели изпращат ясно послание, че няма да се противопоставяме на неправомерното поведение на Русия\", допълни американският дипломат.       В рамките на неотдавнашно заседание на Съвета за сигурност, свикано за обсъждане на случая \"Скрипал\", Хейли бе предупредила: \"Ако не предприемем незабавни конкретни мерки, за да се справим с това сега, Солзбъри няма да бъде последното място, където виждаме употреба на химически оръжия. Такива може да бъдат използвани тук, в Ню Йорк, или в градовете на всяка страна от този съвет. Това е определящ момент\".\r\nРуските власти отричат отговорността, като вместо това твърдят, че Великобритания е инсценирала престъплението, за да саботира усилията на Кремъл да подобри връзките си със Западна Европа, които се изостриха след анексията на Кримския полуостров.\r\n\"Най-вероятният източник на произход на това химическо вещество са страните, които от края на 90-те години на миналия век извършват интензивно изследване на тези оръжия, включително Великобритания\", коментира по-рано Василий Небензя, руският посланик в ООН, каза пред Съвета за сигурност.       ", "date": "2018.03.26", "title": "Вашингтон обясни защо изгони руските дипломати"}
{"url": "https://www.actualno.com/silistra/eksperti-ot-riosv-ruse-oprysteniha-62-shtyrkela-v-silistrensko-news_666577.html", "text": "  Експерти от РИОСВ-Русе опръстениха 62 щъркела в Силистренско. Опръстеняването е най-сигурният и достъпен метод за изучаване на миграцията и поведението на птиците. Повторното улавяне и наблюдение е незаменим източник на информация за птиците.  РИОСВ-Русе има данни за приютени 77 бедстващи щъркела през миналата седмица, но част от тях са пуснати в природата от хората, които са ги спасили. Най-голямата група от 31 птици е опръстенена и пусната в природата в община Дулово. Сред тях е открита птица с маркировка от Германия. Щъркелът е пуснат и се очаква да отлети към страната, в която е опръстенен.   Една птица от групата в Дулово е с наранявания и е изпратена за лечение в Спасителния център в Стара Загора. Бели щъркели са освободени от селата Межден, Черник, Вокил и Зарица.   ", "date": "2018.03.26", "title": "Експерти от РИОСВ-Русе опръстениха 62 щъркела в Силистренско"}
{"url": "https://www.actualno.com/balkani/kosovskata-policija-arestuva-vissh-srybski-rykovoditel-news_666580.html", "text": "  Косовската полиция арестува ръководителя на сръбската Служба за Косово и Метохия Марко Джурич, който пристигна в град Митровица в северната част на най-младата държава на Балканите, въпреки забраната за влизането му в страната, издадена по-рано от властите в Прищина, предаде \"Фокус\".  Съгласно разпространената информация, Джурич е арестуван за „нелегално влизане на територията на страната“. В Митровица той трябваше да се срещне с представители на сръбската общност в страната като част от панел за вътрешния диалог за Косово и Метохия.   По данни на изданието Джурич е транспортиран в столицата на Косово – Прищина.   По-рано бе съобщено, че държавният глава на Сърбия Александър Вучич е свикал извънредно заседание на Съвета за национална сигурност заради напрежението в населената предимно със сърби северна част на Косово.", "date": "2018.03.26", "title": "Косовската полиция арестува висш сръбски ръководител"}
{"url": "https://www.actualno.com/society/pojarnikari-shte-proverjavat-magazini-i-cyrkvi-po-velikden-news_666567.html", "text": "  Засилените проверки са част от превантивните действия на ГДПБЗН за осигуряване на пожарната безопасност по време на Великденските празници.  Служителите на ГД „Пожарна безопасност и защита на населението“ започват проверки в цялата страна на търговски центрове, ресторанти, хотели и други туристически обекти, както и църковни храмове и манастири. Проверките са част от планираната кампания на ГДПБЗН за осигуряване на пожарната безопасност по време на предстоящите Великденски и майски празници. Инспекторите ще проверяват условията за своевременна евакуация, както и поддържането в изправност на осигурените активни и пасивни мерки за пожарна защита.   В по-големите и в по-специфични обекти ще бъдат проведени учебни евакуации, както и пожаро-тактически занятия. Служителите, осъществяващи държавен противопожарен контрол, ще обърнат внимание на действията на персонала на обектите за създаване на организация за пожарна безопасност, а също и на активните мерки за пожарна защита (пожароизвестителни, пожарогасителни и вентилационни системи).   ", "date": "2018.03.26", "title": "Пожарникари ще проверяват магазини и църкви по Великден"}
{"url": "https://www.actualno.com/balkani/makedonija-syshto-goni-ruski-diplomat-news_666586.html", "text": "  Република Македония също ще изгони руски дипломат заради скандала с бившия руски шпионин Сергей Скрипал и дъщеря му. От руското посолство в Скопие заявиха, че цялата отговорност за случващото се ще носят македонските власти.  „МВнР, в тясно сътрудничество с нашите съюзници и партньори от ЕС и НАТО и в солидарност с Великобритания, реши да изгони един дипломат на Руската Федерация в Република Македония заради случая Скрипал“, се казва в изявлението на македонското външнополитическо ведомство, предаде БГНЕС.   От там посочват, че действията на Скопие са в синхрон с член 9 на Виенската конвенция за дипломатическите отношения.   Македонското МВнР подчертава, че използването на химическо оръжие за военни цели противоречи на международното право и това оказва влияние върху сигурността на всички страни.\r\nПо-рано днес председателят на Европейския съвет Доналд Туск обяви във Варна, че 14 страни-членки ще изгонят руски дипломати.       Говорителят на руското външно министерство Мария Захарова заяви, че Русия ще вземе мерки за всяка страна, която гони руски дипломати.", "date": "2018.03.26", "title": "Македония също гони руски дипломат"}
{"url": "https://www.actualno.com/politics/sreshtata-mejdu-es-i-turcija-nishto-novo-pod-slynceto-na-varna-video-news_666587.html", "text": "            , така започна речта си председателят на Европейската комисия на срещата между Турция и ЕС във Варна, намеквайки за нажежената обстановка на моменти по време на разговорите на лидерите.    Турският народ е велик  и смел, искаме Турция да бъде истински стратегически партньор, искаме един искрен диалог. Вярвам, че Турция и ЕС правят голяма грешка като описват различията, а никога не говорим за общите неща, които ни обединяват. Имаме много общи интереси, споделяме геостратегически интереси. Европа дава своя финансов принос към усилията на Турция относно бежанците. Срещнахме се с общи предизвикателства в борбата с тероризма, само обединени ще се справим с това ужасно бедствие. , заяви Юнкер.\r\nБежанците, идващи от Турция, са много по-малко и това е заслуга на Турция, това доказва, че когато трябва да даде пример по отношение на международната солидарност, Турция го прави. Що се отнася до солидарността между Турция и ЕС трябва да кажа, че резултатите са видими. 1,8 млрд. бяха изплатени веднага щом Турция изпълни своя дълг (бел. ред. - ).     Няколко години подкрепям усилията на Турция да стане член на ЕС, против съм демагогската идея да прекратим преговорите. Усилията трябва да продължат. Турция трябва да подобри отношенията си с държавите членки - с Кипър и Гърция.\r\nЗнаем, че Турция пострада много при опита за преврат, ЕС го осъди остро. Не знаехме в началото, че става въпрос за опит за убийство на президента. Разбрахме го после. , сякаш измъквайки се от повече обяснения. За мен е удоволствие да бъде във Варна, моят приятел Бойко Борисов ме покани и му благодаря искрено. Преди срещата тук имахме среща на четири очи, а днес във Варна имахме възможност да се срещнем с представители на ЕС.  Искаме час по-скоро да се разгледа този въпрос. Обсъдихме стъпките, които трябва да се предприемат, за да подобрим отношенията си. Турция изпълнява своите ангажименти, както е известно с бежанците и тероризма. Вече 4 млн. бежанци са в Турция.  на визовия режим на турските граждани, като призова час по-скоро да бъде приключено това.     \"Към настоящия момент Турция е цел за редица терористични организации. Миналата година организирахме една щит и унищожихме над 3 000 терористи, тези операции допринасят не само за гражданите на Сирия, но и на Европа. Страните от ЕС са стратегически партньори на ЕС, Турция е важен партньор и не трябва да се изолира, имаме трайни исторически взаимоотношения и общи интереси.  , завърши Ердоган. \"Срещата във Варна е от изключително значение. Днес успяхме да разгледаме много от темите и да възложим параметри. По темата за бежанците оставаме много близки партньори с Турция. Благодарим за това, че страната даде убежище на 3 млн. бежанци, ние поддържаме своя ангажимент да подкрепяме тези усилия\" заяви председателят на Европейския съвет Доналд Туск.\r\nРазбираме, че Турция пострада много от опита за преврат, но ние искаме да окуражим Турция да работи със Съвета на Европа. Добрите двустранни отношения между ЕС и Турция са важен аспект, част от процеса на присъединяване. , отбеляза той. , бе категоричен председателя на Европейския съвет. Що се отнася до речта на българския премиер Бойко Борисов по време на пресконференцията, то можем да я обобщим с няколко думи: , които са подкрепили и гласували срещата между Турция и ЕС да бъде във Варна, и , които по думите на Борисов си припомняли младостта, когато заедно тренирали футбол. , бяха думите на премиера.\r\nСъщевременно Борисов подчерта, че турските претенции към България също са много - за имотите на мюфтийствата, за обезщетенията, за Възродителния процес, за пенсиите, управлението на водите, културните паметници. \" \", добави той.\r\n\"Най-важната си цел, която поставихме да си гарантираме външната си граница, като граница на Шенген е изпълнена\", подчерта за финал Борисов.\r\nСтана ясно и, че може да има още една среща ЕС - Турция през юни.  ", "date": "2018.03.26", "title": "Срещата между ЕС и Турция: Нищо ново под слънцето на Варна (ВИДЕО)"}
{"url": "https://www.actualno.com/europe/moskva-izgonvaneto-na-ruskite-diplomati-njama-da-ostane-bez-otgovor-news_666563.html", "text": "  \"Решението на редица страни да изгонят от пределите си руски дипломати няма да остане без отговор, Москва ще реагира на тези неприятелски стъпки\". Това се казва в разпространеното в понеделник изявление от Министерството на външните работи на Руската федерация, цитирано от TACC.  „Няма обективни и изчерпващи данни, съюзниците на Великобритания следват сляпо принципа на евроатлантическото единство в ущърб на здравия разум, нормите на цивилизационния междудържавен диалог и принципите на международното право. Само по себе си се разбира, че тези неприятелски стъпки на тази група страни няма да остане без следа и ще реагираме на тях“, става ясно от разпространения текст.   Припомняме, че по-рано стана ясно, че САЩ и още 14 страни от ЕС ще заради скандала с бившия руски шпионин Сергей Скрипал и дъщеря му, отровени с нервно-паралитичен газ в британския град Солсбъри на 4 март.   ", "date": "2018.03.26", "title": "Москва: Изгонването на руските дипломати няма да остане без отговор"}
{"url": "https://www.actualno.com/asia/erdogan-shte-zapochnem-operacija-v-severnija-irakski-region-sindjar-news_666575.html", "text": "  Турция ще започне операция в северния иракски регион Синджар, ако силите на Багдад не успеят да завършват своята. Това заяви държавният глава на Турция Реджеп Тайип Ердоган в понеделник, говорейки преди началото на срещата на върха във Варна с лидери на Европейския съюз, съобщава вестник Hurriyet, цитиран от \"Фокус\".  \"Нашата надежда е, че Ирак ще завърши изцяло операцията там. Ако има проблем с постигането на тази цел, ще проведем двустранни срещи и ще направим това, което е необходимо в Синджар\", подчерта Ердоган преди отпътуването си за морската столица на България.   Същевременно иракски военен говорител увери, че армията на Багдад е разположена в района, контролиран от \"Кюрдската работническа партия\" (ПКК) от 2015 г. насам, след като изтласка членовете на близкоизточната радикална групировка \"Ислямска държава\". Източници съобщиха също, че ПКК ще се изтегли от Синджар.   Бригадният генерал Яхя Расол разкри по-рано в понеделник, че иракските войски са били разположени в района. Съгласно думите му, 15-та бригада на армията е разгърната с тежки оръжия в Синджар и в района на град Синун.\r\nЕрдоган също потвърди, че Анкара е получила информация за \"инициация за операция\" в региона, като заяви, че \"следим внимателно въпроса дали е напълно завършена или не\". Турският президент допълни, че представител на Багдад ще посети Анкара в понеделник, за да се срещне с началника на турското разузнаване.       Ердоган изрази безпокойството на Анкара от присъствието на ПКК в Синджар, тъй като третира организацията като терористична и поради тази причина я смяра за непосредствена заплаха на сигурността на Турция.", "date": "2018.03.26", "title": "Ердоган: Ще започнем операция в северния иракски регион Синджар"}
{"url": "https://www.actualno.com/society/rodnata-zoopolicija-se-obuchava-v-holandija-news_666562.html", "text": "   това съобщи пред журналисти в Бургас вътрешният министър Валентин Радев.  Радев призова всички, които мислят, че зоополицията трябва да им помага, да подават сигнали, докато улегне режимът.\r\n„Зоополиция е имало и преди. Във всички 28 дирекции имаше по двама души. Сега ги брандирахме, дадохме им автомобили. Записахме им задълженията, сменихме името на звеното, което вече официално се казва „Зоополиция и кинология“\", коментира министърът, цитиран от Фокус.      Във връзка с изоставените коне с Осоговската планина Радев коментира, че ако има нещо с тези коне, то ще се търсят тези, които са престъпили закона. Но с конете ще се занимава друго министерство.\r\nКметовете в Бургаска област искат камери и повече инспектори, заяви още Радев.    Министърът и главният секретар на МВР Младен Маринов проведоха в Бургас среща с кметове на общини и малки населени места в сградата на ОМВР-Бургас.   По думите на Радев премиерът Борисов е разпоредил да проведе срещи във всички областни дирекции с общински кметове и управниците в малките населени места, за да се обсъдят мерки за противодействие на битовата престъпност. Имало е предложение средствата, събирани от нарушители по пътищата, да остават по места за закупуване на нови камери.\r\n„ Днес е поредната среща. Утре заминаваме в Шумен, после във Варна. Всички въпроси са записани и ще вземем адекватни мерки“, каза още Радев.    Освен битовата престъпност на срещата се е обсъждала и за безопасността по време на летния сезон. По думите му в предстоящия сезон в областта освен нашите полицаи, ще се поканят такива и от Румъния, Чехия и Полша. Дали ще бъдат 50, 80 или повече полицаи ще зависи от това къде има най-много престъпления, за да не се допускат занапред.", "date": "2018.03.26", "title": "Родната зоополиция се обучава в Холандия"}
{"url": "https://www.actualno.com/analysis/predi-sreshtata-es-turcija-kogato-njama-lubov-vsichko-e-za-pari-news_666521.html", "text": "      - такъв прочит на срещата ЕС-Турция дава добричкият писател и лекар д-р Хасан Ефраимов. А за българското домакинство на проявата, отсича: \"Какво по-хубаво от това комшията да сдобрява. Но не се заблуждавайте - срещата във Варна е за пари! Всички срещи са за пари, когато няма любов\", казва той. \"   Турският президент Реджеп Ердоган вече обяви, че във Варна ще си поиска милиардите за бежанците, обещани от ЕС, без да посочва друга тема. Освен той вече успя да се скара с всички европейски лидери - за какво ли не, опреснява паметта ни д-р Ефраимов, който обаче е убеден, че ЕС не може без Турция, нито пък Турция може без ЕС. Затова „основно ще говорят за алъш-вериш, ще си определят квотите, ще гледат да има равновесие - особено заради бежанците“. Прогнозата му е категорична: „ “. Но все пак той допуска, че въпреки всичко лидерите ще декларират желание да я приемат – като ще обвържат това с условия за реформи, а Ердоган ще заяви готовност.\r\n„ - никой няма да се сети, че и двете религии всъщност са една. Различни са само тълкуванията, както са различни версиите за това кой каква роля ще има след евентуална бъдеща сватба“, продължава известният добруджанец. Според него ако „сватбата“ не се състои, ЕС ще продължи да бъде християнски клуб. А другият вариант е, след като окончателно умрат илюзиите за еврочленството на Турция, отвъд Свиленград и Малко Търново да се появи огромен ислямски съюз. „И за какво ѝ е на Турция да влиза в Европа, каква демокрация в Анадола? Тези европейци нормални ли са?“, пита се писателят.     Известна в Кърджали лекарка, пожелала анонимност, е още по-мрачна: , казва тя. „Не виждам шанс за влизане в Европа - интелигенцията е смазана, затворите са пълни с магистрати и журналисти, никой няма право на мнение, ислямизацията върви със страшна сила. “, казва тя.    Учителката Зекие Хасан от родопското село Фотиново смята, че мястото на Турция е в Европа и трябва да бъде приета като пълноправен, а не формален член в Съюза. „Европейските лидери са в дълг към тази държава, която даде убежище на милиони бежанци, така даде спокойствие и по границите ни, но не получава никаква подкрепа за това. ЕС трябва да изпълни обещанията си и да се отнася към Турция с подобаващо уважение, въпреки проблемите там“, подчертава тя.    „Българските  турци са част от единния български народ, а очакванията на всички от срещата ЕС-Турция са много високи. “, казва областният управител на Разград Гюнай Хюсмен. Той има лична мечта – да посрещне премиера Бойко Борисов и турския президент Реджеп Ердоган в града си. С решение на Министерския съвет джамията „Макбул Ибрахим Паша“ в Разград ще бъде реставрирана. Затова очаква да домакинства среща на двамата лидери, а тя би била „прекрасно послание към християни и мюсюлмани, към жителите на Европа и на света, за това, че ние на Балканите пазим и почитаме историята“. Разградският лидер е категоричен, че България и Бойко Борисов са мостът между Турция и ЕС. „Тежестта върху този мост е огромна, но нашият премиер добре осъзнава, че всяка изречена дума е от значение за двустранните връзки, и всяка дума може да промени мястото на страната ни в тази схема - в една или друга посока. България в момента е ключов фактор“, коментира Гюнай Хюсмен. А защо посредникът е Борисов? „Той е българският премиер в момента и ясно проличава неговата харизма, и не случайно той е помирителят на Европа с Ердоган“. Вярвам, че Бойко Борисов ще направи достатъчното и необходимото, за да се нормализират отношенията между Анкара и Брюксел, уверява областният управител.      Срещата във Варна ще има някакъв ефект евентуално само за бизнеса, предполага икономистът от Хасково Орхан Мюмюн. Той припомня декларацията на българския парламент от април 2015 г. за арменския геноцид, а тогава турската страна стопира двустранните бизнес-проекти. Според него Турция трябва да стане член на ЕС само ако покрие всички изисквания и реши кипърския въпрос, но промените в турската конституция са по-скоро пречка за приемането ѝ в Съюза. „Очевиден е регресът по отношение на гражданските и политическите права и свободи след опита за преврат, който даде повод за чудовищна разправа с неудобните на Ердоган политици, със светски настроените висши армейци, офицерите от секретните служби и полицията. Известна в целия свят е съдбата на хиляди магистрати, университетски преподаватели и учители, закрити са медии, журналисти и издатели са в затвора“, възмущава се Орхан. Председателят на Съюза на репресираните от комунизма в Момчилград Мехмедали Рамадан е убеден, че едно членство на Турция в ЕС би могло да „опитоми“ самия Ердоган и властите в Анкара. „ . Надявам се хората там да отвоюват промяната и да ги видим в голямото европейско семейство. То превъзпитава с ценностите на демокрацията“, казва той. Според него във Варна няма да се обсъжда готовността на Турция за европейско членство, Ердоган ще иска пари за бежанците, а нормализирането на отношенията ще остане в кръга на желанията, въпреки мисията на Борисов.", "date": "2018.03.26", "title": "Преди срещата ЕС-Турция: \"Когато няма любов, всичко е за пари\""}
{"url": "https://www.actualno.com/society/babh-shte-izvyrshi-proverka-po-sluchaja-s-bedstvashtite-kone-v-osogovo-news_666572.html", "text": "  Във връзка с постъпил телефонен сигнал в 17.00 часа на 25 март 2018 г. за експерти от Областната дирекция по безопасността на храните в (ОДБХ) Кюстендил предприеха незабавни действия за проверка на случая. Това съобщиха от пресцентъра на БАБХ. На 26 март 2018 г. сутринта комисия от трима представители на областната дирекция организираха проверка в местността Бек бунар, планината Осогово, където животните са били открити. Проверката е била извършена с неоценимата помощ на планинската спасителна служба.  Поради лошите метеорологични условия (гъста мъгла и силен снеговалеж) днес служителите не са успели да достигнат до животните и да извършат проверка на място. Решено е при подобряване на времето да се пристъпи към осъществяване на съответните инспекции.   До този момент в ОДБХ Кюстендил не е получавана информация за изгубени животни от собственика на животните, както и сигнали от други институции и граждани.   На този етап служителите на ОДБХ в Кюстендил извършват проверки на животновъдните обекти, собственост на Петър Пищалов.", "date": "2018.03.26", "title": "БАБХ ще извърши проверка по случая с бедстващите коне в Осогово "}
{"url": "https://www.actualno.com/goodnews/spomenik-zavetnik-razkriva-kak-da-syhranim-i-predadem-rodovata-pamet-news_666508.html", "text": "  Уникален по рода си споменик-заветник за съхраняване и предаване на родовата памет е на българския книжен пазар отскоро.  Идеята и реализацията е на Радост Вулева-Кръстева, която е създала ръчно направен комплект от пет тетрадки, с пет  плика за снимки и спомени - отново ръчна изработка. \"Създадох ги с мисълта да предам ценния спомен за рода и семейството ни на моята собствена дъщеря\", споделя авторката.\r\nЗаедно с едно родословно дърво в размер 33х33 см, петте тетрадки са поставени в гравирана дървена кутия, а това превръща целия ансамбъл в приказен подарък за деца и родители.   \"В тетрадките ще намерите думи, които подсказват как да напишете своите истории, както и място, на което да ги споделите и предадете на вашите близки\", разказва още авторката Радост Кръстева.\r\nПовече по темата ще откриете във на инициативата.    ", "date": "2018.03.26", "title": "Споменик-заветник разкрива как да съхраним и предадем родовата памет"}
{"url": "https://www.actualno.com/healthy/objaviha-v-likvidacija-bolnicata-v-petrich-news_666517.html", "text": "  Обявиха в ликвидация МБАЛ „Рокфелер” в Петрич. На последната сесия общинският съвет прие предложението на кмета Димитър Бръчков да се прекрати дейността на общинското дружество и да се обяви в ликвидация.  Вече е назначен ликвидатор на здравното заведение, което от миналата година няма лиценз и не развива никаква дейност. Това стана след сливането на болницата с тази в Сандански и така бе създадена МБАЛ „Югозападна болница” ООД.   В законовия срок ликвидаторът трябва да направи пълен анализ на активите и пасивите на ликвидираното дружество. След това трябва да се удовлетворят вземанията на кредиторите, които обаче няма да са в тяхната цялост, предаде Дарик.   Най-голям кредитор на бившата вече болница в Петрич е НАП, тъй като се дължат 1,2 млн. лева за осигуровки.", "date": "2018.03.26", "title": "Обявиха в ликвидация болницата в Петрич "}
{"url": "https://www.actualno.com/bgfootball/bylgarija-s-pyrva-pobeda-za-2018-godina-news_666568.html", "text": "  Националният отбор на България записа първа победа за 2018 година. \"Лъвовете\" спечелиха с 2:1 срещу Казахстан, воден от Станимир Стоилов на стадион \"Панчо Арена\" в Унгария.  През първата част Ивелин Попов вкара 14-я си гол за националния тим след точно изпълненеа дузпа. След почивката играчите на Мъри наложиха натиск и заслужено стигнаха до изравнително попадение.\r\nВсе пак момчетата на Петър Хубчев стигнаха до успеха, който дойде в последната 93' на мача. Отборът ни стигна до свободен удар, при който Спас Делев центрира, а Николай Бодуров с глава вкара за 2:1.   Всичко за срещата може да прочетете в .", "date": "2018.03.26", "title": "България с първа победа за 2018 година"}
{"url": "https://www.actualno.com/business/karanikolov-bylgarija-e-na-chetvyrta-pozicija-po-inovacionna-dinamika-v-es-news_666502.html", "text": "  България е на четвърта позиция по иновационна динамика през последните пет години според иновационната класация на ЕС, което показва наличието на интензивни процеси при реализирането на иновационната политика. Това заяви министърът на икономиката Емил Караниколов в речта си при откриването на Международната конференция IT Hub Connect 2018 Иновации, регулации, инвестиции, съобщиха от Министерството на икономиката.  Министър Караниколов посочи още, че почти една трета от предприятията в страната се оценяват като иновативни, а 17% от тях са реализирали технологични иновации. „Целта ни да развием иновационния си потенциал с цел създаване и развитие на нови технологии, водещи към конкурентни предимства и повишаване на добавена стойност на националните продукти и услуги“, допълни той. По думите му eдинният цифров пазар, достъпът до иновации, връзката между образованието и изискванията на бъдещия пазар на труда са в основата на технологичното развитие.   Икономическият министър изтъкна, че данните за развитието на българската икономика през последното десетилетие показват ясно, че тя следва световната тенденция на дигитализация на бизнес отношенията, като даде пример с оборота на услугите в сектора на информационните и комуникационни технологии в България, който се е увеличил с 300% за последните 7 години и достига 2,5 млрд. евро.   Караниколов подчерта, че разработената от Министерство на икономиката „Концепция за цифрова трансформация на българската индустрия“ и визията, очертана в нея, е към 2030 г. България да се разпознава като регионален център на цифровата икономика чрез внедряване на продукти, технологии, бизнес модели и процеси от Индустрия 4.0.\r\nМеждународната конференция IT Hub Connect 2018 се провежда на 26 и 27 март 2018 г. в София Тех Парк. Организатори са Американската търговска камара в България и Индийско-българската бизнес камара, като събитието е под егидата на Българското председателство на Съвета на ЕС. На форума се дискутират възможностите за инвестиции и иновации в България и Европейски съюз, като ще се постави акцент на възможността за интензифициране на сътрудничеството в ИТ-сферата между България и Индия и разпознаване на нашата страна като врата за Индия към Общия дигитален европейски пазар. Форумът ще се фокусира и върху предстоящите регулации в ЕС и върху въпросите на киберсигурността.       ", "date": "2018.03.26", "title": "Караниколов: България е на четвърта позиция по иновационна динамика в ЕС"}
{"url": "https://www.actualno.com/politics/slavi-trifonov-dnes-vyv-varna-shte-se-vodi-razgovor-za-mnogo-evropari-news_666526.html", "text": "  \"Понеже, както знаете, съм чалгар, няма как да не помня един хит от 90-те. Той започва така: „Ало, България, Варна, какво става при вас?“ Точно днес във Варна става това, че ще се води един разговор за много пари. За много европари\".  Това пише Слави Трифонов във своя Facebook профил по повод предстоящата между ЕС и Турция, която започва по-късно тази вечер (26 март) в резиденция Евксиноград край Варна.   \"А какво става около нас? Ако се огледаме, ще видим, че около нас едни „добри хора“ от години също водят разговор за европари и прибират европари.   Строят стадион за милиони в село с пенсионери – прибират европари. Правят пътища без асфалт – прибират европари. Броят комарите край Дунава – прибират европари. Взимат да отглеждат коне и ги пускат да измрат от студ – прибират европари\", пише още Слави и добавя: \"Всъщност още през 90-те авторът на чалга хита е обобщил в едно изречение прословутата кохезионна политика с прословутите кохезионни фондове. Изречението е: „Човекът взе парите, каза: „Чакай малко“. А като свършат кохезионните фондове – предвиждам такъв живот, че само си викам дано...не зарежат съвсем хората като онези коне под връх Руен\", завършва коментарът на водещия.     ", "date": "2018.03.26", "title": "Слави Трифонов: Днес във Варна ще се води разговор за много европари"}
{"url": "https://www.actualno.com/showbusiness/preslava-razkri-che-ochakva-dete-snimka-news_666584.html", "text": "  Преслава разкри, че очаква първото си дете. Поп фолк певицата сподели щастливата новина чрез снимка в Instagram профила си.  На кадъра тя е в кола, а текстът към нея гласи: \"Затегнете коланите! Бебе на борда\". Тя добави и хаштаговете #преслава, #бременност, #бременна жена.\r\n33-годишната изпълнителка от почти година излиза с бизнесмена Павел Лазаров. Все още не се знае в кой месец е Преслава, нито полът на бебето.   СНИМКАТА - !", "date": "2018.03.26", "title": "Преслава разкри, че очаква дете (СНИМКА)"}
{"url": "https://www.actualno.com/vidin/predstoi-aviacionno-tretirane-na-zemedelski-ploshti-v-obshtina-vidin-news_666554.html", "text": "  Във връзка с постъпила информация от Областната дирекция по безопасност на храните – Видин, Община Видин уведомява обществеността, че в периода от 28 март до 1 април 2018 г. ще бъде извършено авиационно третиране на площи с пшеница, които са разположени на територията на Общината.  Местонахождението на масивите, които ще бъдат обработени е, както следва:\r\n1. Землище на с. Синаговци – местности: „Балиново”, „Липака”, „Дългите поляни”, „Краварника”, „Младжековото”, „Гьоров връх”, „Средока”, „Синагово бърдо”, „Върха”, „Обършина”, „Крушака”, „Костов”, „Жабарника”, „Церака”, „Ясена”, „Балиновото”;   2. Землище на гр. Дунавци – местности: „Лещака”, „Плосковица”, „Синагово бърдо”, „Голия връх”, „Полянките”, „Коморев връх”, „Водотека”, „Кошарище”, „При яза”, „Баира”, „Под лозето”, „Кюнеца”, „Лицето”;\r\n3. Землище на с. Търняне – местности: „Коморев връх”, „Тополич”, „Синагово бърдо”, „Голия връх”, „Дългото”, „До гробището”, „Селското”, „Сигнатово”, „Абдиевото”, „Чупразли”;    4. Землище на с. Каленик – местности: „Периш”, „Фаджет”;\r\n5. Землище на с. Жеглица – местности: „Лицето”, „Мишков връх”, „Мъртвината”, „Пясъците”, „Рамова ливада”, „Момин връх”, „Буторака”, „Баба Рада”;\r\n6. Землище на с. Гайтанци – местност „Блатото”;       7. Землище на с. Ботево – местности: „Дюзмеш”, „Равнището”;\r\n8. Землище на с. Генерал Мариново – местности: „Белата пръст”, „Кутига”, „Киселката”, „Липовина”, „Атанасов връх”, „Парлога”, „Орешака”, „Гол връх”, „Ново бърдо”;\r\n9. Землище на с. Дружба – местности: „Кимурджи”, „Корниш”, „Оградата”, „Св. Петър”, „Табара”, „Божана”, „Лицето”, „Досу ал Маре”, „Арцариш”, „Кариерата”, „Поду ногу”;\r\n10. Землище на с. Пешаково – местности: „Падината 1”, „Божана”, „Полянките”, „Крушака”, „Голичака”, „Голият връх”;   11. Землище на с. Цар Симеоново – местност „Равнището”;\r\n12. Землище на с. Ивановци – местности: „Ясен”, „Липака”, „Симеоновско бърдо”, „Крушака”, „Лицето”, „Участъка”, „Краварника”, „Широка падина”, „Сух геран”, „Абаджийското”;   13. Землището на с. Буковец – местности : „Драките”, „Буковското”, „Кюнеца”, „Костовото”, „Средока”, „Крушака”, „Червенявото”, „Здравеца”, „Паликов”.\r\nЩе бъдат използвани следните продукти за растителна защита: Аксиал 050 (хербицид), Флуростар 200 (хербицид) и Тоскана(хербицид).", "date": "2018.03.26", "title": "Предстои авиационно третиране на земеделски площи в Община Видин "}
{"url": "https://www.actualno.com/europe/koshmaryt-v-kemerovo-decata-ni-gorjaha-a-nie-prosto-nabludavahme-news_666530.html", "text": "     Алекандър Лиллевяли довел дъщерите си на кино на четвъртия етаж на търговския център. Дал на всяко от децата по кутия пуканки и се върнал на първия етаж да ги чака. Прожекцията започнала в 14:40 часа местно време. След половин час една от дъщерите му се обадила, че в залата се е появил дим  и че тя е сестричката ѝ не могат да излязат, защото вратата е заключена. Бащата се втурнал на помощ, в този момент в сградата вече е имало дим.   \"Някой ми даде мокра кърпа, закрих носа си с нея.  Когато стигнах до четвъртия етаж, счупих стъклото на единия прозорец и после паднах. Започнах да пълзя, разбрах, че не са ми останали сили и всеки момент ще припадна. Дъщеря ми непрекъснато ми звънеше и звънеше. Само ѝ виках да се опита да излезе от залата, но нищо не можех да направя. Отпред вече имаше огън.”   Мъжът излиза навън, където среща първите пожарникари. \"Три минути си слагаха маските. Три минути!\", разказва още той. По-късно пристига майката на децата Олга Лиллевяли: \"Пожарът гореше, а ние стояхме шест часа на улицата. Никой не дойде при нас. Центърът беше отцепен от полицията. Полицаите се държаха крайно агресивно. Тичахме по улицата напред-назад, нищо не ни обясняваха. \" Според очевидците заместник-началникът по управлението по извънредните ситуации Евгени Дедюхин е бил изключително объркан. Казал е, че пожарът се гаси и нищо повече не е известно.    Към 11 часа вечерта пред събралите се излязъл кметът на града Иля Середюк и вицегубернаторът Владимир Чернов. Хората започнали да крещят, че искат информация на всеки 20 минути. Длъжностните лица били заобиколени от охрана.   Човек от чакащите на шега казал на жена си, че ще прехвърлят отговорността на някое момче със запалка. Той е много учуден, когато чува, че заместник губернатора на Кемеровска област заявил, че може би някое от децата е подпалило батута в игралната зала на центъра (според една от версиите пожарът е тръгнал именно от там).\r\nЗа времето, докато кореспондентът на \"Медуза\" разговаря с Олга Лиллевяли, социален работник я пита три пъти колко от децата ѝ са загинали и на колко години са били. Жената всеки път послушно отговаряла на всеки въпрос и всеки път започвала да плаче.    \"В държавата ни всичко е така устроено, че вие още няколко пъти ще трябва да давате показания. Не плачи, сълзите още ще ти трябват, най-страшното предстои\", казал още социалният работник на майката.    \"Зимна вишна\" не е най-популярният търговски център в града, но според жителите там има добър боулинг, басейн, пързалка, кино и кафене. Затова учителите често са водили ученици там.\r\nАлена Зипунова разказва, че дъщеря ѝ Вика, която е в пети клас, отишла в \"Зимна вишна\" със съученици. Първо играли в боулинг залата, после били на пързалката,  а след това – в киното. Те са гледали същата прожекция, която и децата на Лиллевяли, но в друга зала. Филмът започнал 15 минути преди началото на пожара. Нито един от учениците, заедно с учителката, не са могли да излязат от залата.\r\nЗипунова потвърждава разказите на другите пострадали. Докато чакат информация, хората са настанени в спортна зала в близост до търговския център, където е формиран щаб. Зипунова е прекарала нощта там, но така и не получила никаква информация. Осем пъти я питали кой неин близък е загинал и на колко години е.\r\nЖените в залата седят и мълчат - когато някоя от тях изхлипа, почват да плачат и останалите. От време на време към тях се приближават служители от Спешна помощ и им предлагат да излязат на въздух или да хапнат нещо.      \"Синът ми догаря там, а вие ми бутате някакъв сандвич. Нормални ли сте?\", пита една от жените.\r\nДруга жена, на която съобщават по телефона, че синът ѝ е открит под отломките, казва: \"Такива неща не се случват\". Към нея се втурва медик с чаша валериан и спринцовка. ", "date": "2018.03.26", "title": "Кошмарът в Кемерово: Децата ни горяха, а ние просто наблюдавахме"}
{"url": "https://www.actualno.com/asia/kitaj-predupredi-sasht-da-prestanat-s-ikonomicheskite-zaplahi-news_666505.html", "text": "  Китай отхвърли  американската \"икономическа заплаха\" след обявяването на нови мита за  внос от президента Доналд Тръмп, но заяви, че е отворен за преговори за  разрешаване на търговските търкания. Двете страни си разменят  заплахи и ожесточена реторика през последните дни, засилвайки  страховете, че двете най-големи икономики в света се насочват към  деструктивна търговска война. Тръмп заяви миналия четвъртък,  че Съединените щати ще наложат нови мита за китайски внос за около 60  млрд. долара за \"кражбата\" на интелектуалната собственост, което изнерви  световните финансови пазари. Вицепрезидентът Майк Пенс се похвали, че мерките означават, че \"ерата на икономическата капитулация  е свършила\", предаде БГНЕС. Запитана по повод тези думи   говорителка на китайското външно министерство каза на пресконференция в  понеделник, че \"би било по-подходящо да се каже, че е време да се спре  американската икономическа заплаха и хегемония\". Пекин не остана да бездейства.  В петък Китай представи списък на американски стоки от 3 милиарда  долара, включително свинско месо, плодове и вино, които биха могли да  бъдат насочени към наказателни мита за отмъщение за митата за стомана и  алуминий - ако преговорите между двете страни се провалят. \"Ние също така имаме увереност  и способност да защитаваме нашите законни интереси, независимо от  обстоятелствата\", каза говорителката. „Сега топката е в американското  поле.“ Докато двете страни си  разменят закани пред обществеността, американските и китайските  официални представители започнаха преговори зад кулисите за подобряване  на американския достъп до огромния пазар на азиатската страна, твърди в.  „Уол Стрийт джърнъл“. \"Ние продължаваме да казваме,  че китайската страна е готова да преговаря със САЩ за намиране на  правилен подход по отношение на различията въз основа на взаимно  уважение и равнопоставени взаимни ползи\", е позицията на Пекин.  ", "date": "2018.03.26", "title": "Китай предупреди САЩ да престанат с икономическите заплахи"}
{"url": "https://www.actualno.com/europe/erdogan-veche-njamame-tyrpenie-da-ponasjame-dvojnija-standart-na-es-news_666519.html", "text": "     Той подчерта, че \"с премиера на съседна приятелска България - Борисов ще обсъдим въпроси, които са от интерес на двата народа, както и от регионален интерес\".   Ердоган заяви, че връзките на Турция с Европа имат дълбоки корени. \"Но ние ще припомним на нашите събеседници, че . Ще изразя пред европейските лидери очакването да се премахнат изкуствените пречки в преговорния процес за еврокандидатурата на Турция. Ние няма да допуснем среди, чиито злонамерени намерения добре познаваме, да отнемат правото, което Турция е заслужила да бъде приета за член на ЕС\", каза турският държавен глава.   Той обяви, че ще поиска от европейските представители да изпълнят дадените обещания. Мигрантското споразумение от 18 март 2016 г. и конкретните стъпки, които предстои да бъдат предприети, ще бъдат предмет на обсъждане. \"Турция е изпълнила това, което обеща по мигрантското споразумение и в това отношение е много по-напред от други европейски държави. Визовата либерализация за турските граждани също ще бъде предмет на срещата, съобщи Ердоган като изтъкна, че ЕС не е изпълнил дадените обещания\".\r\nЕрдоган допълни, че ще поиска да бъдат направени конкретни стъпки по мигрантското споразумение и изплащането на обещаните три млрд. долата на турската страна. По думите на Ердоган актуализацията на митническото споразумение, отварянето на нови преговорни глави и сътрудничеството в борбата срещу терора ще бъдат темите, които той ще постави на срещата и ще поиска да бъдат предприети конкретни стъпки по тяхното разрешаване.       ", "date": "2018.03.26", "title": "Ердоган: Вече нямаме търпение да понасяме двойния стандарт на ЕС"}
{"url": "https://www.actualno.com/europe/procedurata-po-izbor-na-evropejski-glaven-prokuror-startira-prez-uni-news_666531.html", "text": "   Това стана ясно по време на международна конференция в София в рамките на Българското председателство на  Съвета на Европейския съюз (ЕС), организирана съвместно с Европейската  комисия.  На форума се обсъждат въпроси, свързани с процедурата по подбор и назначаване на Европейски  главен прокурор и структурирането на Службата на европейската  прокуратура (ЕРРО), която ще разследва злоупотреби с европейски средства.   „Длъжни сме да осигурим всички необходими условия за подбора и избирането на най-добрите кандидати за европейски главен прокурор, европейски прокурори, които ще работят в централата на Прокуратурата в Люксембург и делегирани европейски прокурори, които ще провеждат разследванията в нашите държави. Същевременно ще трябва да формираме необходимата административна и финансова обезпеченост на Службата, както и да осигурим законодателни промени в националното си право, за да гарантираме гладкото действие на Регламента“, заяви при откриването на Конференцията министърът на правосъдието Цецка Цачева и допълни, че това ще гарантира ефективността и независимостта на EPPO.   В уводните изказвания на Конференцията акцент бе поставен и върху разширяване на компетентността на Службата в посока за разследване на терористични актове на територията на ЕС.\r\n„Готови сме да проведем бъдеща дискусия относно идеята за разширяване на компетентността на Службата. Съзнаваме, че сме изправени пред сериозни предизвикателства по отношение на сигурността на европейските граждани“, каза още министър Цачева. Към думите й се присъедини и министърът на правосъдието на Люксембург Феликс Браз, който допълни, че следва да се ускори борбата срещу дейността на организираните престъпни групи. Като ключов момент за дейността на новата служба министър Браз отбеляза обезпечаване на нейната независимост чрез обективни критерии за провеждане на избора на европейски прокурори. По думите му вече е осигурена сграда с подходящи условия за новата Служба в близост до Съда на ЕС в Люксембург.       Министър Цачева определи като положителен знак заявеното желание от Нидерландия и Малта да се присъединят към засиленото сътрудничество по Регламента за Европейска прокуратура, в резултат на активния диалог през последните месеци от Българското председателство.\r\nПо време на Конференцията заместник-генералният директор по правосъдието и потребителите от ЕК Франсиско Фонсека-Морило цитира известната българска поговорка „Сговорна дружина планина повдига“, акцентирайки върху съвместните усилия, които са необходими от страна на всички участници по създаването на EPPO. По думите му до месец май ще бъде назначен временен административен директор на Службата.\r\nСъвместните усилия в работата по изграждането на Службата беше във фокуса и на изказването на Главния прокурор на Република България Сотир Цацаров. „Като професионалисти, ние сме силно заинтересовани от успеха на този европейски проект“ подчерта той.       По време на Конференцията, се очаква да бъдат обсъдени и въпроси, свързани с адаптации в националните правни системи и сътрудничество с националните органи, разработване на система за управление на случаите, сътрудничество с други агенции на ЕС, неучастващи държави-членки и трети държави, както и обучение на служители от EPPO.\r\nВъв форума участват още главният прокурор на Люксембург Мартин Соловиеф, главният прокурор на Гърция Ксени Димитриос и над 70 представители на съответните национални органи на участващите държави членки на Европейския съюз, Европейската комисия, Генералния секретариат на Съвета, неучастващите държави членки, представителите на трети страни, Евроюст, OLAF, Европол и практикуващи юристи.", "date": "2018.03.26", "title": "Процедурата по избор на Европейски главен прокурор стартира през юни"}
{"url": "https://www.actualno.com/society/gotvjat-se-pet-pyti-po-visoki-globi-za-potrebiteli-lyjeshti-kolko-voda-cherpjat-news_666532.html", "text": "  Пет пъти по-високи глоби за некоректни потребители ще бъдат заложени в новия закон за ВиК. Това обяви регионалният министър Николай Нанков пред телевизия \"Европа\".  \"За тези, които не плащат и откажат да бъде монтиран водомер, ще се предвиди възможността услугата да не бъде предоставяна и те да бъдат изключвани от водопреносната мрежа. За да се обезпечи достъпът им до вода, ще бъдат осигурени алтернативни възможности – чрез обществени водоизточници\", коментира министърът.       В момента санкцията за нерегламентирано присъединяване към мрежата зависи от това колко вода сте ползвали през времето, в което сте били вързани към мрежата. Справка на показва, че първо се прекъсва достъпът, а след това изразходваните количества вода се определят по пропускателната способност на водопроводната инсталация непосредствено преди водомера при 6 часа потребление в денонощието и изтичане на водата със скорост 1 м/с за едногодишен период, освен ако се докаже, че периодът е по-малък. Същият е принципът при установен манипулиран водомер и счупена пломба.\r\nНа 25 януари тази година за обществено  обсъждане структурата на новия закон. В нея е предвидено да има отделна  глава \"Административно-наказателна и гражданска отговорност\".       Регионалният министър напомни, че реформата във водния сектор е заложена през 2009 година, по време на първия мандат на кабинета \"Борисов\", като в нея е определен праг на социална поносимост цената на услугата по водоснабдяване от 2,5% от средните доходи на потребителите. В законопроекта за ВиК този праг се запазва и цената няма да нараства над него. За социално най-уязвимите потребители ще бъдат гарантирани безплатно до 1,5 куб. м вода на месец, което се равнява на 50 литра на ден. Ще има плавна скала с конкретни стимули и бонуси за другите социално уязвими групи, които плащат задълженията си към операторите.", "date": "2018.03.26", "title": "Готвят се пет пъти по-високи глоби за потребители, лъжещи колко вода черпят"}
{"url": "https://www.actualno.com/burgas/burgas-posreshta-cvetnica-po-vyzmojno-naj-cvetnija-nachin-news_666503.html", "text": "  Интересна, разнообразна и богата програма ще има в Бургас за Цветница - тогава, когато се очаква времето вече да е истински пролетно, с температура от 20 градуса, съобщават от Община Бургас.  На 1 април (неделя) на пл. \"Св. св. Кирил и Методий\" ще се проведе атрактивен фолклорен концерт, който ще започне от 11:00 часа. В него ще участват танцови състави от местните читалища, а в 12:00 часа на сцената ще се качат Жечка Сланинкова и оркестър \"Странджа\".\r\nЗа  най-малките са подготвени много забавления. Фолклорно състезание \"Цветна въртележка\" ще предизвика малчуганите да отговарят на гатанки от народния фолклор, да скачат на въже, както и да познават предмети, които са били част от бита на прадедите ни - вретено, бъклица, окарина, паламарка и др. За всяка изпълнена задача децата ще получат специална книжка с печат. Преминалите през всички етапи ще заслужат подарък и възможност да участват в предстоящо Великденското състезание.      Малките сръчковци могат да се изявят и в творчески  ателиета \"Цветна градина\", където собственоръчно да украсят дървени предмети и големи картички, както и да изплетат красиви цветни кошници и венци.\r\nЗа посрещането на празника ще има разположени открити сцени на още няколко места в града.    В ж.к. \"Меден рудник\", от 11:00 часа до ОУ \"Петко Росен\", ще започне фолклорен концерт \"Пъстра Цветница\", с участието на ДФГ \"Чинките\", ДФТС \"Слънчо\", ДФТС \"Младост\", ТС \"Ритъм\", Радостина Йовкова - певица в НФА \"Филип Кутев\" и оркестър. Посетителите ще имат възможност да се включат и в забавни арт работилници. Организатор на събитието е НЧ \"Св. св. Кирил и Методий 1985\".   Отново в \"Меден рудник\", от 11:30 часа пред параклиса \"Св. Димитър\", ще се проведе концерт под надслов \"Цветно ни е на Цветница\", организиран от НЧ \"Паисий Хилендарски 1928\".\r\nВ комплекс \"Братя Миладинови\", пред храм \"Св. Иван Рилски\", от 11:00 часа НЧ \"Асен Златаров 1940\" ще представи празничен концерт \"Цветница\", с участието на ВГ \"Ретро Бургас\", ФГ \"Канатица\", ФТГ \"Звездички\", ФГТ \"Зорница\", ФГ \"Шарени гайтани\" ДХ \"Трепетлика\", ФТК \"Миладина\".    Като част от празничната неделя, от 12:00 часа в градинката до Часовника не пропускайте да чуете изпълнения от богатия репертоар на Бургаския духов оркестър.", "date": "2018.03.26", "title": "Бургас посреща Цветница по възможно най-цветния начин"}
{"url": "https://www.actualno.com/society/prokuraturata-povdigna-obvinenie-na-spas-aleksandyr-news_666536.html", "text": "  Прокуратурата внесе в съда  обвинителен акт в Софийския районен съд срещу Спас Василев за две измами със  самолетни билети. той се представяше в социалните мрежи като Александър Николов. Това съобщиха от пресцентъра на държавното обвинение. Василев е заблудил мъж и жена,  която била негова бивша учителка, че ще им осигури по-евтини самолетни  билети. След като превели част от поисканата сума, лицата не успели да  се свържат с Василев и да открият самолетните си резервации. В края на миналата година  Василев беше оставен за постоянно в ареста. Предстои делото срещу него  да бъде насрочено за разглеждане, уточнява бТВ. От прокуратурата допълват, че  срещу Василев се водят още две досъдебни производства, отново за  извършени от него измами, пострадали от които деяния са множество лица.  По тези дела разследването продължава, като се събират доказателства,  необходими за разкриване на обективната истина.  ", "date": "2018.03.26", "title": "Прокуратурата повдигна обвинение на Спас - Александър"}
{"url": "https://www.actualno.com/europe/v-polsha-arestuvaha-ruski-agent-news_666539.html", "text": "  Полското контраразузнаване AWB  съобщи за задържането на полски служител по подозрения, че работел за  руските разузнавателни служби. „Марек В. е поддържал контакт с  агенти от руските специални служби и им е изпращал информация за важни  за Полша инвестиции“, съобщи говорителят на AWB Станислав Зарин пред  полската агенция ПАП. Той допълни, че служителят е бил задържан в петък и го заплашва затвор до 10 г. ако вината му бъде доказана. Марек В., който според местни  медии работел в министерство на енергетиката, предавал на руснаците  информация, засягаща газопровода „Северен поток-2“, срещу изграждането  на който Полша твърдо се противопоставя, предаде БГНЕС. Този газопровод, ако бъде реализиран, ще минава по дъното на Балтийско море и ще заобикаля транзитиращите Полша и Украйна.  ", "date": "2018.03.26", "title": "В Полша арестуваха руски агент "}
{"url": "https://www.actualno.com/curious/dneven-horoskop-za-27-mart-news_666512.html", "text": "     Този вторник няма да ви натовари, независимо от факта, че е работен ден.  Приготвили сте се за битка, но никой няма намерение да воюва с вас. Отпуснете се. Очакват ви нови приятелства.    Днес проверявайте щателно информацията, която получите, особено ако касае работата ви. Подлагайте на съмнение всяко описание на ситуация, на която не сте били свидетели. В противен случай може да предприемете грешен ход.     През този ден ще научите тайна информация. Освен това няма да е трудно да отгатнете какво мисли конкуренцията. Доверете се на интуицията, за да имате пълно предимство. Това е подходящ ден, в който да започнете нов начин на живот, свързан с подобряване на здравето ви. Поставете си високи цели, за да може да изпълните поне половината от тях.     Това е ден, в който ще получите първите резултати от ваша скорошна дейност. Дори да си мислите, че имате за наваксване в работата, сега не е моментът да се натоварвате. Очаква ви много активен ден. Ще трябва да се съобразите с темпото. Ако не го мислите толкова, няма да ви е много трудно. Вечерта ви очаква приятна изненада от страна на половинката ви.    Този вторник ще получите подкрепа от околните и най-вече от страна на колегите ви. Вашата задача ще бъде да не пропуснете никого, който заслужава благодарност сред успешния завършек на деня.   Очаква ви приятен и дори безгрижен ден, в който сред задълженията ви ще имате много време за мечти и планове. Представяйте си смело бъдещето, точно такова, каквото го желаете.    През този ден може да се обогатите материално. Не бързайте да се възползвате, а помислете как най-добре може да инвестирате полученото. През този ден ще ви е трудно да научите истината и как реално стоят нещата. Може би ще ви трябва повече искреност към хората, от които я търсите. В замяна от вас също ще се иска взаимност.    Очаква ви сбъдване на желание. Ще получите това, което искате, но е добре да имате добре преценени желания. Полученото няма да може да се върне. Денят ще е наситен с много любов, която сте заслужили, но трябва да поддържате. Отношенията имат нужда от постоянна грижа.", "date": "2018.03.26", "title": "Дневен хороскоп за 27 март"}
{"url": "https://www.actualno.com/politics/borisov-bylgarija-e-zainteresovana-ot-normaliziraneto-na-dialoga-ankara-bruksel-news_666549.html", "text": "  Премиерът Бойко Борисов и председателят на Европейския съвет Доналд Туск обсъдиха очакванията от лидерската среща ЕС – Турция, съобщиха от правителствената информационна служба.  В разговор, който предшества работната вечеря днес, двамата подчертаха важността на срещата с президента на Турция Реджеп Тайп Ердоган.\r\n„Както неведнъж съм заявявал, за България е важно да има добри отношения със своя съсед. Добрите отношения са важни и за ЕС заради овладяването на миграционния поток, който създаде много проблеми на Съюза през последните години“, посочи българският министър-председател.      Борисов подчерта, че България е заинтересована от нормализирането на диалога между Анкара и Брюксел и ще се опита да допринесе за постигане на разбирателство, което разрешава, а не създава проблеми.\r\nИдеята ти за тази среща като възможност да бъде възстановен диалогът с Турция е чудесна и се цени високо от всички, с които съм обсъждал темата, каза на премиера Борисов председателят на Европейския съвет Доналд Туск.    Той посочи, че са натрупани много въпроси, които трябва да бъдат обсъдени, и най-добрият начин за разрешаването им е диалогът.", "date": "2018.03.26", "title": "Борисов: България е заинтересована от нормализирането на диалога Анкара-Брюксел"}
{"url": "https://www.actualno.com/cars/volvo-shte-proizvejda-avtomobili-za-nova-kitajska-marka-news_666461.html", "text": "  Производството на автомобилите от новата китайска марка Lynk & Co, която принадлежи на концерна Geely, ще бъде съсредоточена в завода на Volvo в Гент, Белгия. Там ще се сглобяват автомобили, предназначени за Запаздна Европа, като стартът на производството е планиран за края на 2019 г.  Представител на Volvo заяви, че съвмеството производство ще позволи на компаните да намалят значително разходите си, тъй като ще използват една и съща модулна платформа - Compact Modular Architecture (CMA). Това шаси е в основата на новото поколение на Volvo XC40, показано в края на годината. Освен това сглобяването на повече автомобили ще увеличи и заетостта на работниците, както и обемите на производтсво.   В момента в Гент освен кросоувърът XC40 скандинавците произвеждат още седана S60, както и двата хечбека – V40 и V40 Cross Country. Предстои съвсем скоро в същия завод да почне да се сглобява и новото поколение на комбито Volvo V60. Шведската фирма притежава 30% от акциите на Lynk & Co. Останалите се разделят между китайски холдинги Geely Auto (50%) и Zhejiang Geely Holding (20%).   До момента марката Lynk & Co е представила само един модел – кросоувъра 01 (на снимката), чиито продажби на китайски пазар стартираха през есента на 2017 г. В момента се подготвя излизането на втори кросоувър – 02, на седена 03 и на хечбека 04.       ", "date": "2018.03.26", "title": "Volvo ще произвежда автомобили за нова китайска марка"}
{"url": "https://www.actualno.com/politics/karajancheva-izrazi-syboleznovanija-po-povod-tragichnija-incident-v-kemerovo-news_666524.html", "text": "  Председателят на Народното събрание Цвета Караянчева изпрати съболезнователни адреси по повод трагичния инцидент в Кемерово до председателя на Съвета на Федерацията на Федералното събрание на Руската федерация Валентина Матвиенко и до председателя на Държавната Дума на Федералното събрание Вячеслав Володин, съобщиха от Народното събрание.  „Новината за смъртта на толкова много граждани, сред които и деца, дълбоко ни покруси. Изразявам своята и на народните представители от 44-ото Народно събрание съпричастност и съчувствие към семействата и близките на загиналите. Заедно с вас всички ние скърбим за жертвите и споделяме мъката, причинена от тази голяма трагедия“, пише Цвета Караянчева.       ", "date": "2018.03.26", "title": "Караянчева изрази съболезнования по повод трагичния инцидент в Кемерово"}
{"url": "https://www.actualno.com/business/kevr-cenite-na-toplinnata-energija-ostavat-nepromeneni-do-kraja-na-trimesechieto-news_666541.html", "text": "   Това заяви след откритото заседание на КЕВР  председателят на комисията доц. Иван Иванов.  На открито заседание КЕВР в специализиран състав „Енергетика“ обсъди доклад на работната група във връзка с внесеното заявление на \"Булгаргаз\" ЕАД за утвърждаване на цени за 2-рото тримесечие на 2018 г., по които общественият доставчик продава природен газ на крайните снабдители и на клиенти, присъединени към газопреносната мрежа. В заседанието участваха представителите на вносителя на заявлението \"Булгаргаз\" ЕАД - Иван Иванов, началник управление „Лицензионна дейност“, и Анжела Славова, юрисконсулт на дружеството. В съответствие с изискванията за публичност и прозрачност на институциите, докладът на работната група беше публикуван предварително на интернет страницата на регулатора, а откритото заседание беше излъчено онлайн.   При определяне на цената на природния газ КЕВР прилага изцяло съществуващата методика, залегнала в действащия договор между \"Булгаргаз\" ЕАД и \"Газпром Експорт\". Формулата отчита движението на цената на петрола и на алтернативните на природния газ горива на световните пазари за последните 9 месеца, както и промените в курса на щатския долар. Правомощията на регулатора са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между двете дружества.   Цената на природния газ за 2-рото тримесечие на 2018 г. да бъде в размер на 361.82 лв. за 1000 куб. м или 34.04 лв. за MWh (без акциз и ДДС), се предлага в доклада на работната група, изготвен въз основа на представените данни и документи и след направени изчисления съгласно ценовия модел. Предлаганата от енергийния регулатор цена на природния газ е с 2,6% по-висока от досегашната цена за 1-вото тримесечие на 2018 г. В заявлението си „Булгаргаз“ ЕАД поиска увеличението на цената да бъде 4,82 %, но работната група установи, че през 2017 г. дружеството е реализирало надвзет приход. В резултат на това регулаторът направи отрицателна корекция в размер на 5 284 583 лв. поради положителна разлика между прогнозните и отчетни разходи на „Булгаргаз“ ЕАД за доставка на природен газ на входа на газопреносната мрежа през 2017 г.\r\nПредложената цена от 361.82 лв. за 1000 куб. м за продажба на природен газ на крайните снабдители на природен газ и на клиенти, присъединени към газопреносната мрежа, включва компонента за услугата „обществена доставка“ по чл. 17, ал. 6 от НРЦПГ в размер на 5,42 лв./1000 nm3, както и компонента \"задължение към обществото\" по чл. 11а, ал. 2 от НРЦПГ от 1,37 лв./1000 nm3, която покрива разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации съгласно Регламент на ЕС № 994/2010. В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД.       На откритото заседание представителите на обществения доставчик изразиха несъгласие с предложената от работната група цена на природния газ за ІІ-то тримесечие, тъй като според тях това ще доведе до загуби на дружеството.\r\n„Планираното увеличение на цената на природния газ е в размер под 5%, което не дава нормативно основание за повишаване на цените на топлинната енергия през следващото тримесечие и те остават непроменени. Няма да има промяна и в цената на високоефективната електрическата енергия, произвеждана по комбиниран способ от топлофикационните дружества, използващи природен газ“, заяви след откритото заседание на Комисията председателят на КЕВР доц. Иван Иванов в отговор на въпроси на журналисти.\r\nВ срок до 27 март 2018 г. участниците в откритото заседание могат да внесат писмено становище във връзка с констатациите и изводите в доклада на работната група. По всички направени възражения Комисията ще излезе с мотивирани становища в окончателното си решение за утвърждаване на цени на природния газ за ІІ-то тримесечие на 2018 г., което ще бъде взето на закрито заседание на 30 март 2018 г.    ", "date": "2018.03.26", "title": "КЕВР: Цените на топлинната енергия остават непроменени до края на тримесечието"}
{"url": "https://www.actualno.com/balkani/nezavisimi-gyrci-tvyrdo-protiv-makedonija-v-imeto-news_666471.html", "text": "  Коалиционният партньор на премиера  Алексис Ципрас \"Независими гърци\" отново повтори, че е против всякакво  използване на термина \"Македония\" в новото име на Република Македония. \"Ние не отстъпваме от тази си позиция\", каза говорителката на партията Мадалена Пападопулу пред местната телевизия \"Скай\". \"Като партия ние няма да  приемем нито едно име, в което се съдържа името \"Македония\", каза още тя  и подчерта: това е нашата ясна позиция още от първия ден. Според нея  \"конституционните промени и отказа от иредентистките прояви\" са  основните условия при воденето на преговори, предаде БГНЕС. Пападопулу смята, че не е \"лесно за Скопие да приеме това, което търси гръцката страна\".  ", "date": "2018.03.26", "title": "\"Независими гърци\" твърдо против \"Македония\" в името"}
{"url": "https://www.actualno.com/pazardjik/jiteli-na-velingradski-sela-gotovi-za-protest-zaradi-lipsa-na-pyt-news_666560.html", "text": "   . Причината за недоволството им е липсата на асфалтов път до тях, както и изключително лошото състояние на съществуващия към момента, предаде БГНЕС.  Те настояват за отпускане на необходимата сума за изграждане на обходния път на Велинград, чрез който ще бъде решен и техният проблем.   Години наред обещания от различни кметове и политически сили в редица предизборни кампании и нищо реално. Това заявиха хората, възмутени от това, че продължават да изминават ежедневно 15 километровия участък до Велинград за повече от час. .   Поддръжката на пътя е основно от хора в кметство Абланица, заяви кметът Гълъбин Мечкарски.\r\nОт общината вече са разработили проект за изграждането на околовръстен път на Велинград. Той ще изкара трафика на тежкотоварните автомобили от централната част на курорта и ще разреши проблема на селата. Затова и хората са категорични, че не искат повече обещания.       Готови сме и на конкретни действия. Ще спрем пътя в посока Доспат, ще спрем и местната мотриса, теснолинейката, която пътува, за да покажем че ни има и имаме права, заяви Салих Трончев.\r\nПрогнозната стойност на проекта възлиза на 15-20 милиона лева. Жителите на велинградските села очакват конкретни действия от страна на премиера Бойко Борисов. Те са категорични, че ще предприемат ефективни стачни действия ако държавата не поеме конкретни ангажименти за изграждане на пътя.\r\nСнимка:     ", "date": "2018.03.26", "title": "Жители на велинградски села готови за протест заради липса на път"}
{"url": "https://www.actualno.com/vidin/otmeniha-bedstvenoto-polojenie-v-bregovo-news_666552.html", "text": "   . Това каза кметът на общината Милчо Лалов, цитиран от агенция \"Фокус\".  Той посочи, че нивото на река Тимок е спаднало много, няма опасност за защитните съоръжения. „Отпаднала е опасността от наводнение и за това бедственото положение е отменено“, добави кметът.   На 11 март бедственото положение бе обявено, след като . Бедственото положение бе удължено след това и заради високите подпочвени води.   Милчо Лалов посочи, че в началото на април се очаква комисия от специалисти от „Басейнова дирекция“ - Плевен, РИОСВ – Монтана, ОД “Земеделие“ - Видин да проверят състоянието на защитните съоръжения.", "date": "2018.03.26", "title": "Отмениха бедственото положение в Брегово"}
{"url": "https://www.actualno.com/crime/kola-izgorja-v-blagoevgrad-news_666473.html", "text": "  Лека кола БМВ изгоря рано тази сутрин в ж.к. \"Орлова чука\" в Благоевград, предаде БГНЕС.  Сигналът за пожара е подаден в 5.15 ч., автомобилът пламнал пред бл. 210. Въпреки намесата на огнеборците от РС ПБЗН, лекият автомобил е изгорял напълно.   Причините за пожара и нанесените щети са в процес на установяване, съобщиха от пресцентъра на ОД МВР-Благоевград.   Това е поредният лек автомобил, изгорял в Благоевград. Палежът най-вероятно е умишлен.", "date": "2018.03.26", "title": "Кола изгоря в Благоевград"}
{"url": "https://www.actualno.com/europe/sasht-i-14-dyrjavi-ot-es-gonjat-ruski-diplomati-news_666546.html", "text": "   отровени с нервно-паралитичен газ в британския  град Солсбъри на 4 март. Това заяви във Варна президентът на Европейския съвет  Доналд Туск.    До този ход се стигна, след като  британският премиер Тереза Мей се обърна към другите европейски лидери  на срещата на високо равнище в Брюксел, за да ги призове да подкрепят  оценката на Великобритания, че Русия е виновна. 28-те държави-членки на ЕС  излязоха с декларация, че са се съгласили, че е много вероятно Русия да  бъде отговорна за отравянето на Сергей Скрипал и дъщеря му Юлия на 4  март и наредиха изтеглянето на посланика на блока в Москва.        Междувременно и президент Петро Порошенко обяви изгонването на 13 руски дипломати, предаде БГНЕС. В същото време стана ясно, че президентът на Доналд Тръмп е наредил изгонването от страната на 60 души, подозирани като руски шпиони.   Високопоставени служители на американската администрация казаха, че 48 \"известни като служители на разузнаването“ от руското консулство в Сиатъл и 12 други от руската мисия към ООН имат 7-дневен срок, за да напуснат Америка. Тръмп също така е наредил руското консулство в Сиатъл да бъде закрито.", "date": "2018.03.26", "title": "САЩ и 14 държави от ЕС гонят руски дипломати"}
{"url": "https://www.actualno.com/cinema/oshte-premieri-v-programata-na-22-rija-sofija-film-fest-news_666465.html", "text": "  Днес в рамките на София Филм Фест 2018 от 18:30 часа в Дома на киното е премиерата на „Offline” (2017) на режисьорката Станислава Калчева по сценарий на Геновева Димитрова. Филмът представлява „актуален дебат в мрежата за информационния потоп, в който интернет и телевизията ни давят“ и поставя акцент върху идентичността – от спонтанността на желанието до автентичността на съпротивата. Български сюжети от световна тенденция, озаглавена от авторите на филма „Offline“. Кинотворбата е продукция на „АРС Диджитал Студио“, с подкрепата на ИА „Национален Филмов Център“ и Българската национална телевизия.     Отново в Дома на киното ДНЕС с начален час 20:00 е СВЕТОВНАТА премиера на „Нов живот“ - вторият документален филм на един от най-успешните български оператори Стефан Иванов. От 25 години авторът живее и работи в Канада, а кинотворбата му, посветена на емиграцията, е своеобразен опит за завръщането на Стефан Иванов към неговото житейско и професионално минало в България. Филмът е виртуозен визуален разказ за хора, емигрирали още в първите години след промяната на политическата система у нас, истински герои, чиито пътувания се оказват изключително рискови, неясни и пълни с надежда. Филмът е продуциран от \"Геополи Филм\" и Les Ivanov Productions, а в България ще бъде разпространяван от \"Purple Rain\".   ", "date": "2018.03.26", "title": "Още премиери в програмата на 22-рия София Филм Фест"}
{"url": "https://www.actualno.com/scene/djim-keri-az-sym-frankenshtajn-news_666483.html", "text": "  -Господин Кери, имали ли сте някога духовно пробуждане? - Преминах през много промени през последните години, които наподобяват нещо подобно. Всичко, което правя, е докоснато от въпросите: какви сме ние? Защо сме тук? И отговорът и на двата въпроса е: нищо не сме и няма реална причина да сме тук. Ние сме просто игра на форми. - Какво подбуди тези духовни промени във вас? - Това, че достигнах до място, . Да постигнеш мечтите си и да се окажеш нещастен е огромен шок. Казваш си: \"Господи, значи това не е било толкова важно\". - Да, само, че не с мен, защото няма \"мен\". Индивидуалности не съществуват, а само енергии. - Да, аз съм това - енергия. Минах през изключително тежки времена през последните години, които не пожелавам на никого, но благодарение на тях разбирането ми за живота стана много по-дълбоко. - Когато играх Анди Кауфман в \"Човек на луната\" осъзнах, че мога напълно да се изгубя в нечий образ. Щом филмът свърши ми отне месец, за да си спомня кой съм. \"В какво вярвах? Какво харесвам и какво не? Какви са възгледите ми за света\"? Питах се всичко това. И изпитах истинска депресия от това завръщане към себе си. Но това сложи началото на един дълбок процес в мен. Той започна с въпроса: \"Чакай малко. Ако може да забравиш за Джим Кери за четири месеца, кой тогава е Джим Кери?\" - Че Джим Кери не съществува. А е просто идея. Джим Кери е идея, която моите родители са ми предали. Това, че съм от ирландско-шотландски и френски произход е идея, която съм получил. Това, че съм канадец е идея, която имам за себе си. Това, че имам любим хокей отбор и че съм част от нечие вероизпеведание е пак същото: и всички тези идеи се съшиват заедно в някакво чудовище Франкенщайн, което започва да става мой аватар. Всъщност никой човек не е например актьор или адвокат. Има закони, законите се практикуват, но никой не е адвокат. - Всеки играе ролята си по най-добрия начин, но да, нищо в крайна сметка не е реално. - Никой човек с кариера не може да бъде щастлив. Лично аз се чувствам удовлетворен, макар че това е външно нещо и не съвпада с моето истинско аз.   ", "date": "2018.03.26", "title": "Джим Кери: Аз съм Франкенщайн "}
{"url": "https://www.actualno.com/burgas/v-burgas-si-pripomnjat-kak-se-e-razvival-gradyt-news_666499.html", "text": "  Развитието на Бургас през втората половина на XX век ще е обект на последната публична лекция от образователната програма на РИМ-Бургас за месец март. В нея ще бъдат ще обобщят интересни факти за развитието на града. Ще я представи Яна Иванова - уредник в Историческата експозиция.  През втората половина на XX век в Бургас се наблюдава бум на индустриализацията, което води до разкриването на нови работни места. С нарастване броя на населението градът бързо променя своя облик. Появяват се нови жилищни комплекси, обществени сгради, пазари, спортни и културни средища. Разраства се здравната мрежа и образователното дело. Развитието на пристанището и летището допринасят Бургас да се оформи като важен стопански, транспортен и туристически център.\r\nСпециалистът по най-нова история Яна Иванова е подготвила богат визуален материал, който ще върне към спомените от младостта по-възрастните посетители.   Лекцията \"Развитие на Бургас през втората половина на XX век\" ще започне в 16:00 часа на 30 март, петък, в Изложбената зала на Историческия музей в Бургас (ул. Лермонтов 31 - вход от ул. Георги Кирков).\r\nВходната такса за лекциите е преференциална. Цената за възрастни е 2 лв., а за учащи и пенсионери - 1 лв.    ", "date": "2018.03.26", "title": "В Бургас си припомнят как се е развивал градът"}
{"url": "https://www.actualno.com/society/jazovir-ticha-preliva-news_666477.html", "text": "  Яз. „Тича“ прелива през преливник с 12.15 куб. м/с, през основния изпускател с 13 куб. м/с + 5 куб. м/с през ВЕЦ. Това сочат данните на сайта на Басейнова дирекция „Черноморски район“ към 11.00 часа днес.  Яз. „Кълново“ на територията на община Смядово прелива с 0.3 куб. м/с и се източва през основен изпускател с 0.4 куб. м/с. Продължава контролираното изпускане на яз. „Нови Пазар 1“, който е завирен на 80%.   На територията на общ. Търговище яз. „Съединение“ се изпуска през основен изпусктател с 2 куб. м/сек, яз. „Овчарово“ се изпуска с 0.8 куб. м/сек, през основен изпускател се изпуска яз. „Вардун“, както и яз. „Поляница“ – с 0.02 куб. м/сек. Яз. „Руец“ прелива с 0.03 куб. м/сек и се изпуска през основен изпускател.   На територията на общ. Омуртаг яз. „Красноселци“ се изпуска с 0.8 куб. м/с, в общ. Лозница – яз. „Каменна чешма“ се изпуска с 0.1 куб. м/с.", "date": "2018.03.26", "title": "Язовир \"Тича\" прелива"}
{"url": "https://www.actualno.com/business/industrija-na-byrzi-oboroti-na-machtechinnotech-expo-ot-26-do-29-mart-v-inter-ekspo-centyr-news_666479.html", "text": "  Започва осмото издание на изключителното по рода си специализирано изложение за машини и технологии в металообработката , организирано от Интер Експо Център.  Форумът ще бъде открит на 26 март от 11 часа от заместник-министъра на икономиката Александър Манолев и управителя на изложбения комплекс Ивайло Иванов. За последните три години изложението отчита 40% ръст на площите и изложителите, с което се превръща в едно от ключовите събития за индустрията.\r\nРоботи, автоматизирани машини и софтуерни приложения в действие очакват посетителите в Интер Експо Център. Технологични продукти от най-ново поколение и иновативни решения на над 150 водещи световни компании в сектора като Mazak, Kawasaki, Trumpf, Fanuc, Kuka, Yaskawa ще бъдат презентирани чрез техните български и регионални представителства. Освен изложители от нашата страна, ще участват и фирми от Полша, Унгария, Китай, Италия, Турция, Швеция, Румъния, Израел, а специално колективно участие ще имат и водещи компании от Австрия. Благодарение на Българската търговско-промишлена палата, на 27 март делегация от немски компании ще посети MachTech&InnoTech Expo. По традиция, като допълнение към богатия профил на изложението, на 28 март ще бъдат проведени и двустранни бизнес срещи (B2B MatchMaking) между български и чуждестранни компании.В рамките на този ден бизнесът ще дискутира най-важните предизвикателства пред Индустрия 4.0.   Пълна автоматизация на процесите, по-ниски експлоатационни и енергийни разходи и засиленоекологично производство са сред целите на „новата“ индустрия. Ето защо на изложението ще бъдат показани ново поколение роботи и роботи втора ръка в действие, както и колаборативни машини с изключителни характеристики. Най-малкият в света лазер ще докаже, че обработката и на особено фините детайли в производството е лесно възможна. Умни машини и специализирани софтуерни приложения, които следят целия процес на производство, ще бъдат представени като ефективно решение за офиса и склада. Ще бъде проследена и тенденцията за развитие на индустрията в посока към модерни машини и продукти,  почистващи всичко до най-малкия детайл.\r\nНа 27 март, за първи път в историята на изложението, ще се проведе forum, чиято цел е да докаже с практически казуси и демонстрации, че използването на този тип принтиране като добавъчно производсто в интдустрията намалява времето за работа и материалните отпадъци. Форумът ще разшири представите на специалистите за ползите от 3D печата като революционна технология, която дава старт на иновативни проекти и създава нови бизнес модели.    „Интелигентна i-smart фабрика“ и „Запознай се с твоя нов колега - робота“  са сред другите ключови събития на форума.\r\nВ богатата съпътстваща програма в дните на изложението компаниите  ще запознаят посетителите с особеностите на микроклетъчната технология за олекотен LSR  при инжекционни процеси, Кюри технологията за загряване при поялниците, интелигентен робот за спояване, както и специфични приложения на лазерното и точковото маркиране.\r\nДруги фирмени презентации ще наблегнат на технологиите за по-чиста индустрия. Сред темите са техническа чистота при индустриалното миене на части и детайли,  качество на въздуха, защита на здравето и чиста работна атмосфера при електронната и лазерната промишленост.    Специално внимание ще се отдели още на въпросите за дигитализация и адитивни технологии от 3D Systems за Индустрия 4.0, снижаване на производствените разходи чрез енергийна ефективност и технологии за мониторинг на производството и трансфер на производствени данни.\r\nНе пропускайте най-новото от света на индустрията от 26 до 29 март в Интер Експо Център. Пълната програма на изложението може да видите .\r\nПовече за новостите на МachTech&InnoTech Expo 2018 .\r\nПаралелно, от 27 до 29 март, ще се проведе - единственото в България изложение за водния сектор.   ", "date": "2018.03.26", "title": "Индустрия на бързи обороти на MachTech&InnoTech Expo от 26 до 29 март в Интер Експо Център"}
{"url": "https://www.actualno.com/politics/radev-borisov-da-postavi-vyprosa-za-nenamesa-na-turcija-u-nas-news_666487.html", "text": "   Това каза президентът Румен Радев пред журналисти след поклонение по повод Деня на Тракия и отбелязването на 105 години от Одринската епопея.  Важно е също така европейските лидери да разберат, че проблемите на България са и европейски проблеми и е нормално ние да очакваме от тях да отстояват българския интерес, допълни държавният глава.   Радев заяви, че позицията на България за срещата във Варна не е била съгласувана с него. Аз съм изказал публично своите съображения, каза президентът. По думите му срещата ЕС - Турция е важна и всички тези, които са в защита на българския интерес, имат неговата подкрепа.   Румен Радев се надява турският президент Реджеп Тайип Ердоган да приеме предложението за лична среща между двамата в рамките на срещата на върха на НАТО през юли в Брюксел. Темата ще бъде двустранните отношения между България и Турция, допълни държавният глава.", "date": "2018.03.26", "title": "Радев: Борисов да постави въпроса за ненамеса на Турция у нас"}
{"url": "https://www.actualno.com/crime/gdbop-razbi-prestypna-grupa-za-imotni-izmami-video-news_666481.html", "text": "     Лидерът и четиримата участници са привлечени като обвиняеми. На трима от тях Специализираният съд е наложил мярка „задържане под стража“, на техен съучастник, дал показания пред съда, е  наложена мярка „парична гаранция“.   Престъпната дейност на организираната група, занимавала се с имотни измами, е установена след проведено близо седеммесечно разследване на ГДБОП по оперативна информация за извършване на незаконна лихварска дейност. В процеса на предварителните действия е установено, че лидерът на групата и четиримата му съучастници са се занимавали с разнообразна дейност, основната от която е била имотни измами. Изяснен е и механизмът, по който била изградена престъпната схема, действала основно в района на столичния квартал „Люлин“. Част от членовете на групата търсели и намирали необитаеми жилища. Техният лидер, чрез широк кръг от познати, установявал починалия собственик, придобивал данни за него, както и дали няма наследници. Тогава пристъпвал към придобиване на жилището - чрез „бушони“ – хора, които нямат доходи или са зависими, изготвяли завещание от името на починалия собственик. За това те получавали минимална сума. С така подготвените саморъчно написани завещания, лидерът пристъпвал към придобиването на чуждия имот, минавайки през няколко нотариуса, без да буди съмнение. Сумата от покупката отивала директно при него, който разпределял и парите сред останалите участници.    По първоначални данни по този начин престъпната група е придобила 10 апартамента в квартала. В хода на проведената операция са извършени над 30 претърсвания на жилища и автомобили и лични обиски на лица, откъдето са иззети множество документи, нотариални актове и банкноти в левове с различен номинал. По думите на гл.комисар Ивайло Спиридонов установената организирана група е емблематична за такива, наблюдавани от ГДБОП. Доказването на тяхната престъпна дейност е изключително трудно с оглед на факта, че няма подали жалба лица. Разкриваемостта им ще е приоритет в съвместната работа на ГДБОП и Специализираната прокуратура, уточни Иван Гешев- административен ръководител на СП, защото този сигмент е изключително чувствителен за хората. Ще продължат и действията по разкриването и на типа измамни схеми, при които след спечелено доверие на реални собственици, имотът им се продава и те остават на улицата, допълни Гешев. Той благодари на ГДБОП за положените усилия при събирането на доказателства в рамките на реализацията.       По случая е образувано досъдебно производство по чл. 321 вр. чл. 209 от НК в Специализираната прокуратура. Работата по документирането на престъпната дейност на групата продължава, ще се изяснява и ролята на участието на институциите, откъдето тя е получавала и събирала информация за чуждата собственост.", "date": "2018.03.26", "title": "ГДБОП разби престъпна група за имотни измами (ВИДЕО)"}
{"url": "https://www.actualno.com/actualno/njamame-druga-poza-pred-erdogan-osven-parter-news_666436.html", "text": "  Всички много ни хвалят, че успяхме да уредим среща с Реджеп Ердоган, но на нея е абсурдно да повдигаме двустранни въпроси – като например този с поредното изказване на Ердоган как душевните граници на Турция обхващат кажи-речи целия Балкански полуостров, включително Кърджали, както и т.нар. Тракийски въпрос.      На всеки човек с поне малко мозък в главата отдавна е ясно, че дипломацията е изкуството на невъзможното. А България е поставена точно в ситуация на невъзможното.   Предпоставките да имаш успех на международната сцена са две – да имаш влияние, подплатено от вътрешните ти успехи като държава (обвързаности на ниво икономиката с други държави, защото имаш/произвеждаш нещо, което другите нямат и военна сила) и да имаш изкусни експерти в областта на дипломацията. Първата предпоставка дава на втората база за работа. Колкото по-слаби са позициите по точка едно, толкова по-силни трябва да са експертите по точка две - за да блъфират успешно при липсата на силни карти в ръката.\r\nКакво е положението за България? Държавата ни отдавна е разграден двор и реално нямаме почти никакви механизми, с които да въздействаме на Турция при нужда, без тя да ни го върне двойно и тройно. Армия няма, икономиката е като армията – с нищо не сме ценни и полезни за Турция, с нищо не сме я поставили в зависимост, с изключение може би донякъде на износа на ток. Турция, обаче, усилено работи по въпроса, каквото и да говорят умниците от БАН - \"Турски поток\" се строи, подготвя се и АЕЦ \"Аккую\".       При това положение най-силното ни оръжие е изкуството на словото. Кой ще говори във Варна – Бойко Борисов! Само това е достатъчно, за да спрем да коментираме. В деня, в който Борисов успее да формулира вербално и една своя мисъл от начало до край, ще имаме новина! Затова сега имаме и , които да обясняват как всички ни хвалят за срещата и не трябва да си отваряме устата по щекотливи въпроси от двустранен характер. Да, не трябва – защото не сме направили нищо, че да ни обърнат внимание. Дори на ниво Европейски съюз не сме – въпреки че Бойко го тупат по главата и рамото всички в Брюксел. Нали знаете обаче такива жестове за кого се пазят – за домашния любимец, като е успял да научи някой номер. Например – да донесе чехлите на стопанина или пък вестника.\r\nЗа да съм докрай справедлив, който и в сегашния парламент да управляваше, пак щеше да е така. Корнелия Нинова щеше да е в същата ситуация, даже Ердоган щеше да я е низвергнал по-жестоко и унизително, защото щеше да е жена-премиер на слаба държава. Валери Симеонов, Красимир Каракачанов, Веселин Марешки ... единствената разлика между тях и Мустафа Карадайъ щеше да е, че Карадайъ щеше да говори на родния си език на срещата.\r\nДълго време още ще е така – защото не правим нищо, за да имаме държава, както и нищо, за да имаме дипломация. И при това положение имаме стеснен избор – на кого да се кланяме. Борисов в момента гледа да се върти на всички страни. Тази тактика би могла да носи успех само ако с нея се цели печелене на време. Както върви държавата обаче, доста време т.е. въртене ще е нужно. Така че – да се стягат всички, най-вече премиерът, който засега изглежда несменяем. Или по-добре да се поотпуснат – така боляло по-малко, казват експерти в областта.    ", "date": "2018.03.26", "title": "Нямаме друга поза пред Ердоган освен \"партер\""}
{"url": "https://www.actualno.com/business/proverjavat-riskovi-benzinostancii-za-ukrivane-na-oboroti-news_666484.html", "text": "  Инспектори на НАП и Български институт по метрология . Това съобщиха от пресцентъра на НАП.  Изискването за подаване на блок схемите в НАП бе въведено с промени в законодателството през миналата година.   В обхвата на проверките попадат , получени от ЕСФП. Органите на двете агенции ще подложат на проверка и обекти, за които не са отстранени нередностите в блок схемата, както и такива, за които е наложително извършването на метрологична проверка от органите на БИМ.   При установени несъответствия на блок схемите с организацията на електронните системи с фискална памет, на търговците ще бъде дадено , а ако такава не бъде направена, ще бъдат налагани , допълват от двете ведомства.\r\nОт приходната агенция напомнят, че блок схемата, подписана с електронен подпис (КЕП), се подава единствено чрез електронно съобщение, подписано също с КЕП на е-адрес на териториалната дирекция на НАП по местонахождение на обекта. В случай на упълномощаване, в електронното съобщение се прилага и електронно подписано пълномощно.       Допълнителна информация за изискванията към обявяването на блок схеми на обекти за търговия с горива може да се получи на телефона за информация на НАП 0700 18 700 на цената на градски разговор.", "date": "2018.03.26", "title": "Проверяват рискови бензиностанции за укриване на обороти"}
{"url": "https://www.actualno.com/society/nfsb-otnovo-poiska-sinodyt-da-kanonizira-levski-news_666435.html", "text": "   Това се посочва в призив-обръщение, изпратен от Националния изпълнителен комитет на ПП до Светия Синод на Българската Православна Църква.  Публикуваме пълния текст на обръщението:\r\n„Скъпи в Господа архиереи на БПЦ,   Измина месец, откакто НИК на НФСБ се обърна към Вас с горещата молба да бъде спешно разгледан въпросът с канонизацията като светец на йеродякон Игнатий, познат със светското си име Васил Иванов Кунчев и тачен в паметта на народа ни като Апостола на свободата Васил Левски. До този момент Светият Синод на БПЦ не е наченал процедура по канонизация, не е започнал предварително проучване по нея и не е отговорил официално на нашия призив. Отдаваме това на ангажираността на нашите архиереи и Негово Светейшество патриарх Неофит Български, включително около посещението на руския патриарх, затова си позволяваме смирено да ви напомним за нашата молба.\r\nКато миряни ние сме част от нашата единна, свята, съборна и апостолска Църква и сме сигурни, че архиереите от БПЦ ще откликнат на желанието ни да разгледат този изключително важен за целия ни христолюбив народ въпрос. Още повече – канонизацията се подкрепя от мнозинството миряни и много свещенослужители, защото Васил Левски жертва себе си в името на свободата на българите да изповядват нашата Православна Вяра свободно, без гонения, хули и поругание!       Готови сме за среща с Негово Светейшество патриарх Неофит в удобно за него време, на която да представим допълнителни мотиви.\r\nПрочее, отново призоваваме и молим Светия Синод на БПЦ да преодолее съмнения и колебания, ако има такива, и да започне процедура за канонизация на йеродякон Игнатий – Апостола на свободата Васил Левски!\r\nПодписали:Валери Симеонов       Данчо Хаджиев\r\nВалентин Касабов\r\nБорис Ячев“", "date": "2018.03.26", "title": "НФСБ отново поиска Синодът да канонизира Левски"}
{"url": "https://www.actualno.com/crime/opravdaha-izcjalo-zlatko-baretata-za-razprostranenie-na-narkotici-news_666439.html", "text": "  Върховния касационен съд (ВКС) реши окончателно делото за организирана престъпна група за разпространение на наркотици, водено срещу Златомир Иванов - Баретата и други девет подсъдими.   Тричленен състав на Върховния касационен съд изменя решението на Апелативния специализиран наказателен съд в частта му относно осъждането на Тодор Цветанов, Добромир Добрев и Галин Лазаров, като намалява наложеното на Цветанов наказание за престъпление от 4 г. и 6 месеца на 3 г. и 6 месеца „лишаване от свобода“, съобщиха от ВКС.   Съдът преквалифицира деянието, за което е признат за виновен Добрев в по-леко наказуемо и намалява наложеното му наказание от 6 г. „лишаване от свобода“ и „глоба“ в размер на 10 000 лв. на 3 г. „лишаване от свобода“ и 6 000 лв. „глоба“ и отлага изтърпяването за срок от 5 г. Съдът преквалифицира деянието, за което е признат за виновен Лазаров в по-леко наказуемо, като намалява наложеното наказание от 4 г. „лишаване от свобода“ и „глоба“ в размер на 10 000 лв. на 3 г. „лишаване от свобода“ и 6 000 лв. „глоба“ и отлага изтърпяването за срок от 5 г. Потвърждава въззивното решение в останалата му част. .\r\nДелото във ВКС е образувано по протест на прокуратурата и по жалби на седем от подсъдимите срещу въззивното решение на АСНС, с което частично е изменена присъдата на Специализирания наказателен съд.    Наложените наказания след окончателното решение на ВКС по делото са:\r\nСтефан Грозданов за участие в организирана престъпна група за разпространение на наркотици (ОПГ) – 5 години „лишаване от свобода“;\r\nПетър Цветанов – за участие в ОПГ – 3 години и 6 месеца „лишаване от свобода“;    Тодор Цветанов – за участие в ОПГ – 3 години и 6 месеца „лишаване от свобода“;\r\nТихомир Стоянов – за престъпление, свързано с държане на високорисково наркотично вещество – „глоба“ в размер на 1 000 лева;\r\nКристиян Лалев – за участие в ОПГ и за престъпление, свързано с държане с цел разпространение без надлежно разрешение на високорискови наркотични вещества – общо най-тежко наказание от 3 години „лишаване от свобода“, отложено за срок от 5 години, и „глоба“ в размер на 1 000 лева;   Добромир Добрев – за държане с цел разпространение без надлежно разрешение на високорискови наркотични вещества – 3 години „лишаване от свобода“, изпълнението на което е отложено за срок от 5 години, и „глоба“ в размер на 6 000 лева;\r\nГалин Лазаров – за държане с цел разпространение без надлежно разрешение на високорискови наркотични вещества – 3 години „лишаване от свобода“, изпълнението на което е отложено за срок от 5 години, и „глоба“ в размер на 6 000 лева.   :    – за престъпления, свързани с ръководенето на престъпната група и противозаконно присвояване на чужда движима вещ;\r\nИвайло Борисов, Златко Гочев, Тихомир Стоянов и Галин Лазаров – за участие в ОПГ;\r\nДобромир Добрев – за участие в ОПГ, за държане с цел разпространение без надлежно разрешение на високорискови наркотични вещества по отношение на част от иззетите наркотични вещества, както и за държане на огнестрелно оръжие и боеприпаси.\r\nСъдебният състав на ВКС не приема твърдението в касационния протест за допуснато съществено процесуално нарушение при анализа на доказателствата по делото относно оправдаване на част от подсъдимите. В решението на ВКС се подчертава, че показанията на свидетел с № 28, към които се фокусира държавното обвинение в протеста, са обсъдени в цялост от въззивната инстанция, като с основание е отхвърлена възможността да се възприемат твърдения, които възпроизвеждат дочути по слух обстоятелства.   „Трайната съдебна практика напълно отхвърля възможността подобни обстоятелства да са в основата на изводи за виновността на един или друг подсъдим, като няма никаква причина подобен подход при оценката на такива дочути твърдения да бъде изоставен“, пишат върховните съдии.\r\nТе обсъждат в мотивите си показанията на свидетелите с тайна самоличност, като приемат, че във въззивното решение няма избирателно кредитиране на показания в отделните им части, а съдът е дал вяра само на личните възприятия на тези свидетели. „Вътрешното убеждение на въззивната инстанция не е опорочено, а е изградено на солидно аргументирана доказателствена основа, в съответствие с правните принципи, които изискват сигурни и безспорни доказателства за определяне на виновността на едно лице“ – категорични са съдиите от ВКС. Обвинението не е съумяло да представи по убедителен начин доказателства за трайното сдружаване на оправданите лица, установяването на определена йерархична (което не е задължително) структура и разпределение на функциите, а съдът, въпреки положените усилия, не е успял да допълни тези съществени пропуски, поради което логично и обосновано е взел решение да потвърди оправдаването им.\r\nВърховните съдии приемат за напълно основателно оплакването в касационната жалба на подсъдимия Добрев (поддържано и от представителя на държавното обвинение) за нарушение на материалния закон. Той е признат за виновен за държане с цел разпространение без надлежно разрешение на високорискови наркотични вещества в големи размери. В мотивите на ВКС се посочва, че стойността на предмета на престъплението е определена на 2 300,88 лв., а задължителната съдебна практика на ВКС определя големите размери като парична равностойност, надхвърляща 70 минимални работни заплати за страната, в случая това следва да е стойност, надхвърляща 18 900 лева. С признаването на Добрев за виновен по тази квалификация съдилищата са нарушили материалния закон, което изисква деецът да бъде оправдан по нея, като се приложи закон за по-леко наказуемо престъпление.\r\nПо отношение на касационната жалба на подсъдимия Лазаров съдът излага идентични мотиви да се приложи закон за по-леко наказуемо престъпление, тъй като предметът на престъплението е с парична стойност 1 038,92 лв.", "date": "2018.03.26", "title": "Оправдаха изцяло Златко Баретата за разпространение на наркотици"}
{"url": "https://www.actualno.com/interview/psiholog-horata-trudno-napuskat-staroto-zashtoto-se-strahuvat-ot-novoto-news_666438.html", "text": "           – Да, психолог съм. Имам своя практика в Пловдив. „Любовта на разведената жена“ е втората ми книга. Първата е „Фитнес за женската душа“. Темата в моите книги е жената. Защото аз съм жена. Преживяванията, които всички ние имаме в тежки моменти от живота, са почти идентични, независимо че хората са различни. При такива ситуации всеки може да изпадне в състояние на обърканост, страх от бъдеще, самообвинения, критични моменти. В моите книги са описани тези преживявания. Първата ми книга “Фитнес за женската душа“ е сборник от разкази. Събрани са 21 истории от жени и тежки моменти от техния живот. Разкрива се как са се справили, как са ги преживели. Втората книга, която написах, е „Любовта на разведената жена“. Тя споделя историята на една жена. Разказва за нейния брак и за това, как тя е преживяла развода си. Как е преодоляла този тежък момент и какво е научила от него. Това е книгата, която представих пред Асеновград. Противно на мнението на много хора, виждайки заглавието, произведението не е изпълнено с омраза. Не е мъжемразка книга. Дори напротив. Мъжът в книгата е представен в много позитивна светлина. Самата творба описва тежки моменти и преживявания. Но в крайна сметка идеята ми е, че човек може да се развива. Може да преодолее всичко и да достигне до най-добрата своя визия. Така се случва и с жената в книгата ми.     – Ние взимаме решенията си на базата на минал опит и на страховете си – най-често за бъдещето. Това са причините за така наречените „неправилни решения“. Неминуемо е ние да ползваме миналия си опит. Но ако гледаме на бъдещето си със страх, то решенията винаги са грешни. И те остават такива, ако човек не си изведе извода, не си научи урока от случилото се и съответно - не направи нещо, за да промени тази порочна практика. В такъв смисъл – да – то става грешка. Но ако си вземем поуката, то вече е един урок в живота и не би следвало да го повтаряме. Случващите ни се ситуациите почти винаги са различни, така че ако действаме по един и същи начин, за да решим казуса си, то това вече е непечеливша стратегия.     – Трудно е да се опише с една дума, но аз бих го обобщила, като „оцеляващ“, в което влагам много позитиви. Дори това, че българинът понякога е много консервативен също му помага да бъде оцеляващ. В крайна сметка оцелява адаптивният човек. А българинът е точно такъв – оцеляващ и адаптивен. – Аз вече имам 10 години своя лична практика, като психолог. За този период от време и досега мога да кажа, че почти нямам свободни часове. А това показва две неща. Първо, позитивното - хората вече започват да се отварят към това, да искат подкрепа и помощ за състоянията, в които изпадат. От друга страна, у все повече и по-млади хора възникват психологически проблеми. Сред най-често срещаните са панически атаки, невъзможност за преодоляване на тежки житейски ситуации от различно естество, проблеми в общуването, различни видове страхови неврози, хипохондрия и други. Много често страховите неврози се лекуват и медикаментозно, както и депресията. Но ако човек се остави само на медикаментите той заема едно пасивно решение и отношение към себе си и към живота си. Не промени ли нещата, като начин на мислене и поведение, той може да остане цял живот на медикаментозно лечение.    – Човешката психика изначално си е полюсна. Тревожността е наше състояние. Тя идва от усещането за „мен“ и сблъсъкът с външния свят. Но от там нататък, в динамиката на живота, ако противоречи на това, което човек желае, вече кризите се задълбочават. Обяснено по-простичко: Аз желая нещо, много го искам, но сама съм се поставила в такава ситуация, че да съм недоволна от постигнатото и точно вследствие на тази незадоволеност се появяват тези страхове.    – Моите книги са разкази за това, как хората са преодолели тежки моменти в живота си. Целя полезност със своите произведения. Когато читателят прочете, в разказите той ще открие себе си, в една или друга ситуация. И тогава се надявам да вземе различна гледна точка към случващото се, за да постигне промяната. Защото когато ние сме в криза следва да променим нещо в светогледа и живота си, но ни е трудно. В такива случаи е важно да имаме нещо, което да ни мотивира. Било то близък човек, прочетен разказ, приятел да ни подаде ръка или друго. Важна е мотивацията.    – Да, разбира се. Но тук ще кажа, че не винаги можем да гледаме позитивно на живота. Нека си признаем, че той не е много позитивен, нито сигурен, нито стабилен. Отсрещният човек също. И така да си налагаме задължително едно позитивно мислене много често е като да си затваряме очите за проблематиката в живота. Има проблеми, с които човек трябва да се сблъска и да си ги изстрада, като един развод например. Защото тогава може да осмисли и да вземе наистина решение и съзнателно да премине през този период. В противен случай, той остава в него. Ние живеем в една ккултура която лично според мен, съвсем изкуствено ни налага като норма определен вид щастие и позитивно мислене. Това е по-скоро депресиращо. Едва ли не, културата ни отнема правото да страдаме. И аз съм имала примери в своята практика за жени, които се чувстват виновни от това, че не мислят позитиво и те сами са си причина за проблемите. – Първо, ако някой ми каже, че няма воля, аз бих го попитала защо мисли по този начин. Тя не е константа. Човек има воля за много неща. Тя е равносилна на мотивацията. Така че бих работила в посока увеличаване на мотивацията. Обичайно човек не е мотивиран, вероятно когато се страхува от това, което прави или получава натискт от външни страни. За да не правим нещо, означава че то не пасва на нашия вътрешен свят. И пак стигаме до промяната, която е Закона на живота: „Всичко тече, всичко се променя!“. Но ние живеем в един парадокс – хем знаем, че всичко се променя, но хем си искаме старото. Трудно го напускаме, защото ни е страх от новото. И още - понякога прекаленият самоконтрол не е добър вариант. Полезно е човек да дава поле за изява на емоциите си. Всичко, във всеки един момент от живота ни е част от нашата промяна, която понякога ни връхлита внезапно или завладява неусетно. Друг път ние съзнателно я търсим, нетърпеливо я очакваме или пък сляпо я отричаме. Защото промяната е законът на живота: „Panta Ray“ - „Всичко тече, всичко се променя“. ", "date": "2018.03.26", "title": "Психолог: Хората трудно напускат старото, защото се страхуват от новото"}
{"url": "https://www.actualno.com/crime/10-godini-zatvor-zaplashvat-myj-predlojil-podkup-na-policai-news_666475.html", "text": "  21-годишен мъж е предаден на съд по бързо производство от Окръжната прокуратура във Варна за предложен и даден подкуп на полицейски служители, за да не извършат действия по служба. Това съобщиха от пресцентъра на Апелативна прокуратура - Варна. Само за 6 работни дни след извършване на деянието обвинителният акт срещу младежа е бил внесен в съда.  На 17 март тази година 21-годишният Алекси бил спрян за проверка. На полицейските служители, които работели в района на зеленчуковата борса във Варна, им направило впечатление, че автомобилът на подсъдимия рязко увеличил скоростта и дори се качил на тротоара при десен завой, след като забелязал полицейския автомобил. На кръстовището на ул. „Под игото“ и „Георги Пеячевич“ на червен сигнал на светофара униформените се приближили до колата на Алекси Ас. и наредили на водача да представи документите си за проверка.   При направената справка в ОД на МВР се установило, че 21-годишният водач не притежава свидетелство за управление на МПС и е неправоспособен. Алекси Ас. бил уведомен, че ще му бъде съставен акт за установяване на административно нарушение.   Тогава младежът почукал на стъклото на полицейския автомобил и предложил на двамата служители почерпка. Обяснил им също, че много бърза. Предложените пари били отказани. След известно време Алекси отворил задната врата на полицейския автомобил и седнал. Проврял ръката си между предните две седалки и пуснал 2 банкноти по 10 лева, 1 с номинал 20 лева и 50 евро.\r\nЗа случая бил уведомен оперативният дежурен на Трето РУ на МВР и срещу 21-годишния варненец било образувано бързо производство за подкуп. Ако бъде признат за виновен, подсъдимият може да получи наказание до 10 години затвор и глоба до 15 000 лева.       Предстои делото срещу него да бъде насрочено за разглеждане във Варненския окръжен съд.", "date": "2018.03.26", "title": "10 години затвор заплашват мъж, предложил подкуп на полицаи"}
{"url": "https://www.actualno.com/interview/viktor-bojinov-zakonyt-za-kino-e-ostarjal-i-neobmislen-news_666444.html", "text": "           Не искам да коментирам много законите, тъй като казусът е сложен и не се чувствам компетентен. Става въпрос за европейски практики и рамки, които са ориентирани по-скоро към министъра на финансите. Много малко кино има в цялата работа, в момента очакаме разясняване на ситуацията. Това са формални изисквания на Европеската комисия, а не толкова за философията на цялото нещо. Това са изисквания от ЕК по повод синхронизация на законодателството.     По принцип според мен \"нискобюджетен\" и \"труден\" филм като дефиниция са различни. Нискобюджетен е понятие за филм, който се реализира с микробюджет, действието се развива в ограничени пространство, с малко персонажи. В случая в тези промени доколко разбирам с \"труден филм\" се има предвид що е то труден филм в международния контекст. В такъв случай щом този филм е български, той автоматично става труден за разпространение, защото неслучайно филмите, които честват по екраните са англоговорящи.   Тоест български филм по принцип е труден филм в международен контест. С това не трябва да се задълбава в момента, то е просто въпрос на синхронизиране на законодателството.  Това, което идва като директива, е \"dificult\", , така че не трябва да се спекулира, на български означава точно това. По-скоро може да се има предвид труден за разпространение филм - такъв, който имат нужда от особен подход към него в разпространение. Тази дефиниция не дава качество –  нито финансово, нито художествено. Все пак има чиновнически момент в комуникацията с Брюксел.     Такива, които да регламентират ангажимента на държавата към устойчивото развитие на филмовата индустрия и на българските филми, защото секторът \"Сценични изкуства\" има доста сериозeн ход напред, а ние тъпчим на едно място. Tова се ползва като аргумент да не се увеличи бюджетът за кино, a всъщност има неуредици в закона, които пречат да се развива филмовия сектор.\r\nВтория момент е начинът, по който се организират конкурсите в Националния филмов център, който според мен и колегите ми трябва да претърпи доста сериозна промяна. Защото в момента той е формален и дава възможност за манипулиране на резултатите, което не води до нищо добро. Въпросът непрекъснато генерира скандали - като изключим миналата година, досега практиката е, че масово пари се дават за филми, с които нищо не се случва, които дори не са видели екран. Има групички, неформални квоти, които уж излъчват представители на т.нар квоти на асоциациите, които се занимават основно с това да излъчват членове в тези комисии.    Да се задълбаваме с имена няма особен смисъл. Законът, който съществува в момента, е много остарял. Вътре не се дефинират никакви отговорности, просто има някакъв описан регламент, който е формален и необмислен.  В него няма нито една дума за конфликт на интереси, няма разработени критерии, методология, всеки си пише каквото поиска. Да не говорим за липсата и на някаква глобална стратегия за развитие на кино.  Трябва да се създаде регламент и изисквания. Тези комисии, поради мандатност от една година, няма как активно да следят този процес, защото едни филми кандидатстват, други са в проект. Киното е много динамична среда и тя трябва да се познава, да се преценява потенциалът не само на сценарно ниво, но и на екип, на опит.    Целта е да се формира една работна група към Министерство на културата. Имаме добрата воля от страна на министерството. Има идеи тази работна комисия да комбинира предложенията, които идват от различните страни на общността, да се синтезират, да се съберат всички възможни мнения и да се извлекат най-добрите като предложения. След това да се предложат като промени в ЗФИ, които да регламентират не само пунктове, за които говорим, но и проблемите с разпространението. Този закон трябва да дефинира отговорността и ангажимента на държавата към целия процес. Включително –  да се оформят възможности за допълнително финансиране, защото  се създава впечатление, че нашата общност сме едни хора, които само стоят и викат \"дайте пари\", а то не е така. Защото всеки лев, който държавата отпуска за филм, който е показван по фестивали и е успешно показван в кината, генерира около себе си общо 3 или 4 пъти икономика. Дофинансирането на филмите е от порядъка на от 20 до 50%, това генерира икономически оборот.    Тук не става въпрос колко пари се отпускат, тук става въпрос колко струва един филм, защото има млади колеги, които имат идеи, които не са скъпи идеи и могат да бъдат реализирани в по-свита финансова рамка. Има филми, които според спецификата си имат нужда от по-сериозно финансиране. Трябва не да се отварят кутии с някакви цифри и ние да ги пълним, трябва просто бюджетите на филмите да бъдат различни. Това са различен тип филми. Има примери в това отношение – филмите, които на практика могат да бъдат създадени с много по-малко пари, от тези, които са получили, а филми, които е очевидно, че не могат да се спрвят с тези възмжности за финансиране, просто изнемогват.\r\nПо принцип има разделение на високобюджетни, нискобюджетни, дебюти, но би трябвало определен процент от субсидията да бъде отделен за нискобюджетни филми, а вътре да не се дефинира, че те са за два филма, например. Защото има качествени идеи, които за тези суми да реализират 4 добри филма. 4 филма, от които 1 или 2 да са добри. Количеството филми е важно за качеството - ако има повече филми, има по-голяма вероятност да има добри попадения. И тук идва отговорността на системата за селектиране на проекти. Не говорим тази системата да раздава на 10 филма по малко пари, а как да бъде извлечен максималния потениал на проекта. Всяка година държавата отделя повече пари за здравеопазване, но не ставаме по-здрави. Няма смисъл парите просто да се наливат. Такъв тип фукции има държавата, да защитава, да дава стартова възможност. ", "date": "2018.03.26", "title": "Виктор Божинов: Законът за кино е остарял и необмислен"}
{"url": "https://www.actualno.com/healthy/lekari-ot-vma-izvyrshiha-unikalna-operacija-news_666437.html", "text": "  Лекари от Клиниката по чернодробно-панкреатична и трансплантационна хирургия на Военномедицинска академия спасиха 62-годишен мъж с рядък тумор.  Поредната изключително сложна оперативна интервенция бе извършена през миналата седмица от екипа на проф. Никола Владов на пациент с тумор на долна празна вена, съобщиха от лечебното заведение.   След тотално изключване на черния дроб от кръвообращението за около 50 минути, е бил резециран ретрохепаталният сегмент на вена кава между бъбречните и чернодробните вени, като същият бе заместен с изкуствен графт с дължина 12 см.   Възстановяването на пациента протича нормално и предстои да бъде изписан.        ", "date": "2018.03.26", "title": "Лекари от ВМА извършиха уникална операция"}
{"url": "https://www.actualno.com/society/aleksandra-arabadjieva-reshitelno-se-zavryshta-v-konnija-sport-podgotvja-i-vtora-samostojatelna-blagotvoritelna-iniciativa-news_666478.html", "text": "     Александра се занимава с конен спорт от 12 годишна, като отдава младежките си години напълно на спорта и участва в десетки международни престижни турнири. Кариерата й я развива като дисциплинирана и отговорна личност, силно обичаща конете и животните. Преди повече от година младата Арабаджиева става и един от създателите на благотворително сдружение „Маринела“, а една от най-успешните инициативи „Полет с коне“ е дълго мечтана идея на Александра, която заедно със своя екип реализира на деня на детето и посвещава на децата със синдорм на Даун, аутизъм и детска целебрална парализа. Тогава тя предостави възможност на 6 деца със синдрон на Даун да посещават интензивен курс по хипотерапия през цялото лято.         ", "date": "2018.03.26", "title": "Александра Арабаджиева решително се завръща в конния спорт, подготвя и втора самостоятелна благотворителна инициатива"}
{"url": "https://www.actualno.com/society/oficialno-vzimat-poveche-tochki-za-nepravilno-izprevarvane-news_666468.html", "text": "   Това предвиждат последните изменения и допълнения в Наредбата за контролните точки, която бе обнародвана в Държавен вестник в петък (23 март).  Терминът „неправилно изпреварване” обобщава всички онези нарушения, описани в чл. 179, ал. 1, т. 5 от Закона за движение по пътищата, а именно: който не спазва предписанието на пътните знаци, пътната маркировка и другите средства за сигнализиране, правилата за предимство, за разминаване, за изпреварване или за заобикаляне, ако от това е създадена опасност от катастрофа.\r\nДруга съществена промяна е, че занапред ще се отнемат по и при шофиране в платното за на магистрала или скоростен път. При повторно такова провинение пък ще се взимат по 12 точки.   Досега за това нарушение не се взимаха контролни точки. То бе вкарано в Закона през септември 2017 г., като предвиденото там наказание е отнемане на книжката за 3 месеца и 1000 лв. глоба. При повторност свидетелството се взима за половин година, като паричната санкция скача на 4000 лева. Сега на практика се добавя още едно наказание, като ще се взимат и точки от талона.\r\nДругите текстове в наредбата се отнасят до . Максималният размер на контролните точки за отчет на извършваните нарушения на Закона за движението по пътищата (ЗДвП) остава 39. При първоначално издаване на свидетелството притежателят му получава 26 точки. След придобиване на 24 месеца стаж като водач на моторно превозно средство притежателят на книжката получава още 13 контролни точки.    Стажът започва да тече на свидетелството от съответната категория, която е необходима за придобиване на по-висока категория. Времето, през което водачът е бил лишен от правото да управлява моторно превозно средство, не се зачита за стаж.\r\nАко са ви отнели точки, може да ги възстановите до максималния размер от 39 точки, а за новите водачи – до 26 точки. Броят на контролните точки за отчет на извършваните нарушения се възстановява:                                          На водач, който притежава контролен талон „Водач на МПС без наказания“, , посочено по-горе, с изключение на нарушенията по т. 1, 2 и 3.", "date": "2018.03.26", "title": "Официално: Взимат повече точки за неправилно изпреварване"}
{"url": "https://www.actualno.com/crime/chetirima-prebiha-ohranitel-v-burgas-news_666443.html", "text": "  Четирима души са пребили 38-годишен мъж, охранител в нощно заведение. Това съобщиха от ОДМВР – Бургас. На 24.03. 2018 г. около 04.15 часа. в Първо Районно управление – Бургас е получено съобщение за инцидент в дискотека, разположена на бургаската улица „Възраждане“, при който 38-годишния охранител в заведението заявил, че е бит от четирима посетители. Потърпевшият с комоцио, избити предни зъби и повърхностна рана на главата е настанен за лечение в отделение „Неврохирургия“ при УМБАЛ – Бургас. В резултат на бързите полицейски действия е установена самоличността на четиримата младежи – това са: 24-годишния И.П., 25-годишния Г.С., 22-годишния Ж.Т. и 22-годишния Я.Д., които са задържани за срок до 24 часа. Извършени са множество процесуално-следствени действия, сред които разпити на пострадалия и свидетели. Спрямо Я.Д. е взета мярка задържане под стража за срок до 72 часа. Събраните до момента материали са предявени в Бургаска районна прокуратура. Работата по случая продължава от служители на Първо Районно управление – Бургас.  ", "date": "2018.03.26", "title": "Четирима пребиха охранител в Бургас"}
{"url": "https://www.actualno.com/interest/proletnata-umora-se-otlaga-vijte-zashto-news_666382.html", "text": "  Тази година състоянието на пролетна умора при хората се „отлага“ за април, заради липса на постоянно слънцегреене. Това каза за Радио „Фокус“ – Пловдив психиатърът д-р Веселин Герев.  \"Все още нямаме пролетна умора в класическия й вид, а причината за това е, че все още няма слънце. Имахме някакъв мини-вариант на пролетна умора преди около 10 дни, когато имаше високи температури за по-дълъг период от време. В момента все още времето е мрачно и това не може да задейства механизма за пролетната умора\", коментира Герев. Психиатърът обясни, че пролетната умора е физиологично състояние, през което преминава всеки един от нас, независимо от физическата му активност, от начина му на хранене, от липсата на витамини или от нагласите му.   4Причината за това състояние е смяната на сезоните и слънцегреенето, което трябва да е 3-4 последователни дни и то много ярко. Тоест, трябва да няма облаци и да има силно слънце, за да се задейства механизмът на синтеза на серотонин в нервната клетка. Серотонинът се синтезира също от светлина и точно тогава, когато се покачват нивата на серотонин от природния фактор слънце, се получава тази лека отпадналост, сънливост и апатия, която аз наричам „арабското спокойствие“. Това състояние продължава 3-4 дни, максимум седмица, както е при смяната на часовото време. Оттам нататък вече човек тръгва да получава тонус, жизненост и енергичност. Пролетната умора е едно физиологично състояние, при което имаме настройка на психиката и преминаване от зимната летаргия към пролетно-летния тонус, жизненост и активност. Това състояние не може да бъде избегнато. Виждам, че се дават много глупави съвети, следването на които евентуално би ни предпазило от пролетна умора – да се пият витамини, да се ядат плодове и зеленчуци и т.н. Всичко това е в сферата на пожеланията\", коментира д-р Веселин Герев.   По думите му очаква се хората да усетят пролетната умора към средата на април. \"През април се очаква да има повече дни постоянно слънцегреене, за да може да се задейства биомеханичният механизъм в нервната клетка и да се задвижи този психичен процес\", посочи психиатърът.", "date": "2018.03.26", "title": "Пролетната умора се отлага. Вижте защо!"}
{"url": "https://www.actualno.com/curious/entusiast-dokazva-sys-sobstvena-raketa-che-zemjata-e-ploska-news_666394.html", "text": "  Привърженик на твърдението, че Земята е плоска, живеещ в щата Калифорния, излетя с ракета, която си направи сам, за да погледне планетата от високо и да потвърди възгледите си, пише The Independent.  Шейсет и една годишният Майк Хюз се качи в направената в собствения му гараж за няколко месеца ракета. Реактивната машина го вдигна на височина около 570 метра, а според неговите сметки той е достигнал максимална скорост 560 километра в час, предаде БГНЕС.   \"Омръзнаха ми хора, които ми казват, че съм се уплашил и съм се отказал от това да направя ракетата си. Всичко това ми омръзна, събрах смелост и излетях\", разказа той след приземяването си.   В края на спускането Хюз разтвори още един парашут, но приземяването му стана твърдо. Въпреки болките в гърба, мъжът каза, че се чувства отлично.\r\n\"Дали вярвам, че Земята прилича по форма на фризби? Да, вярвам. Сигурен ли съм 100 процента? Не. \", казва самоукият изпитател.       ", "date": "2018.03.26", "title": "Ентусиаст доказва със собствена ракета, че Земята е плоска"}
{"url": "https://www.actualno.com/europe/petima-dushi-objaveni-za-izcheznali-sa-otkriti-jivi-sled-pojara-v-kemerovo-news_666441.html", "text": "  Петима души, обявени за изчезнали, са открити живи след пожара в търговския център в Кемерово, съобщиха от главното управление на МВР в Кемеровска област. Установено, че не са били на мястото на   По официални данни до момента 53 души са загинали, а 16 се считат за безследно изчезнали. Други 48 са пострадали, 12 от тях са хоспитализирани, а на 36 е назначено извънболнично лечение, съобщи meduza.io.   Пожарът в т в Кемерово започна на 25 март. В сградата не е сработила пожарната сигнализация и не е била организирана евакуация на посетителите и служителите на центъра.   Причина за трагедията може да е станал палеж или случайно запалване. Задържани са четирима души.        ", "date": "2018.03.26", "title": "Петима души, обявени за изчезнали, са открити живи след пожара в Кемерово"}
{"url": "https://www.actualno.com/asia/jertvite-na-ognenija-ad-v-kemerovo-stanaha-64-news_666485.html", "text": "   . Спасителните екипи продължават работата си сред пепелището в издирване на тела на жертви, предаде БГНЕС.  Руската телевизия показа кадри от гъст черен дим, издигащ се над търговско-развлекателния център \"Зимная вишня\" в Кемерово. Разследващите руски органи съобщиха, че в резултат на избухналата огнена стихия покривът над две от кинозалите е рухнал.\r\nСвидетели казаха пред телевизионните камери, че не са чули никакви аларми или пък не са ги взели на сериозно и че огънят се е разраснал много бързо, което е разделило много деца от родителите им.       „Алармената система не работеше, хората се втурнаха навън крещящи в паника“, каза тийнейджър.    Министърът на извънредните ситуации Владимир Пучков заяви по руската телевизия: „Открихме, че за съжаление в резултат на инцидента са загинали 64 души“, с което увеличи броят на жертвите от съобщения преди това 56. , като допълни, че то включва и шестима, които все още са под руините.", "date": "2018.03.26", "title": "Жертвите на огнения ад в Кемерово станаха 64"}
{"url": "https://www.actualno.com/cite/erdogan-ne-ni-spasjava-ot-bejancite-nie-si-plashtame-za-da-ne-gi-dopuska-news_666400.html", "text": "  Това заяви пред Нова телевизия собственикът на сайта \"24 Родопи\" Илхан Андай в коментар за предстоящата довечера (26 март) среща между председателите на институциите на ЕС, премиера Бойко Борисов и турския президент Реджеп Ердоган.  Според Андай категорично с поемането на ангажимент за отпускане на 3 млрд. евро на Турция и вече изплащането на част от тях Европа, включително България, си плаща на Ердоган да не пуска бежанци към Стария континент. Журналистът добави и, че пиарите на БСП не са особено добри, след като се съсредоточават върху \"душевните граници\" на Ердоган, а не върху факта, че в същото изказване той говори за \"потиснати\" хора в Кърджалийско, наред и с други балкански държави. Можеше БСП да поиска от Борисов да пита Ердоган за това, добави Андай.   ", "date": "2018.03.26", "title": "Ердоган не ни спасява от бежанците - ние си плащаме, за да не ги допуска"}
{"url": "https://www.actualno.com/asia/kitaj-startira-borsova-tyrgovija-na-petrol-v-uani-news_666397.html", "text": "  Търгове с петролни фючърси в юани започнаха от днес, 26 март, на Шанхайската международна енергийна борса (INE) - дъщерна компания на Шанхайската фючърсна борса (SHFE), предаде БГНЕС.  Церемонията в началото на търговията беше в деловия район Пудун. Обемът на първия договор ще бъде хиляда барела. Минималната стъпка е 0,1 юана на барел. Доставките ще се осъществяват от пристанищата на Оман, Катар, Йемен, Ирак (Басра) и Източен Китай. По-нататък списъкът с пристанищата може да бъде коригиран според пазарните условия.   Петролът ще се намира в седем хранилища, разположени в крайбрежните райони на китайските провинции Чжецзян, Шандун, Гуандун и Ляонин, както и в дълбоководното пристанище на Шанхай. Чуждестранни инвеститори ще могат за участват с валута по курса на Китайската валутна борса в деня на провеждането на търговете.   Според наблюдатели фючърсът е необходим на Китай като най-голям вносител на нефт в света, за да контролира ценообразуването на енергоносителя. В момента Китай е на второ място по обем на потребление на петрол. През 2017 година страната е използвала 610 милиона тона. Зависимостта на Китай от покупки на петрол в чужбина достига миналата година 70%. през 2017 година страната внася 420 милиона тона от \"черното злато\".\r\nНай-големите референтни индекси сега са WTI, който се търгува на Нюйоркската фондова борса и \"Брент\" (Brent), който се използва на Лондонската борса.       Първите опити на Китай да установи търговията с петролни фючърси на вътрешния пазар са от 1993 година, но година по-късно са прекратени заради високата волатилност на цените.", "date": "2018.03.26", "title": "Китай стартира борсова търговия на петрол в юани"}
{"url": "https://www.actualno.com/politics/bychvarova-ne-ochakva-konkretika-ot-sreshtata-s-erdogan-njama-da-se-postavjat-bylgarski-problemi-news_666399.html", "text": "  Не бих разглеждала нещата в плоскостта \"добър – лош сценарий\". Фактът, че има съгласие за тази среща, означава, че инициативата на българското председателство за разговор е много важна. . Това заяви началникът на политическия кабинет на Бойко Борисов и бивш вътрешен министър Румяна Бъчварова.  По отношение на искането на БСП Бойко Борисов да заяви на Ердоган, че е неприемливо \" \" да стигат до Кърджали, . МВнР имаше отговор на Ердоган, добави тя. .   Същевременно според Бъчварова, ако турската страна има конкретни искания за неща като Кюрдския въпрос и евентуални арести на кюрдски лидери от страни-членки на ЕС, то следва да ги представи.   Помолена от Нова телевизия да коментира последните думи на турския президент Реджеп Ердоган, че във Варна, Бъчварова отговори, че няма спор, че ЕС трябва да даде 3 млрд. евро и никой в Брюксел не го отрича. , добави тя. И уточни, че вторите 1,5 млрд. евро, тъй като първите са договорени и част от тях и платени, ще са изрично предназначени за бежанците. Бъчварова не вярва и че по този въпрос ще има какъвто и да е проблем.\r\nНе става въпрос за това как се чувства България по отношение на резултатите от тази среща – мисля, че за пръв път България има толкова значима роля в европейската политика, каза още Бъчварова. Тя уточни и, че заради усилията на България Турция спазва споразумението с ЕС за бежанците и не допуска мигрантски поток.        Според собственика на \"24 Родопи\" Илхан Андай добрата новина за България още преди срещата е, че ако Ердоган има вътрешнополитически проблеми, ще задейства бежански натиск към Гърция, не към България. , предупреди Андай, според когото било добре, че пиарите на БСП не са добри - иначе щели да поискат от Борисов да попита турския президент защо говори за \"потиснати\" хора в България. А Йордан Божилов, който е бил началник на политическия кабинет на министъра на отбраната в периода 2010-2013 година, предупреди, че с Турция се преговаря много трудно, тъй като турците при такива срещи искат въпросите, които ги интересуват най-много, да се отделят в изрични панели, докато за ЕС това не е най-приемливият вариант. Европа и Ердоган имат различен дневен ред, подчерта Божилов, който беше категоричен, че въпросите със сигурността и човешките права трябва да бъдат поставени. Колкото до нашите въпроси в отношенията с Турция, Божилов смята, че те трябва да се представят през Европейския съюз.", "date": "2018.03.26", "title": "Бъчварова не очаква конкретика от срещата с Ердоган, няма да се поставят български проблеми"}
{"url": "https://www.actualno.com/cosmos/otlomki-ot-orbitalna-stancija-se-ochakvat-da-padnat-nad-polovin-evropa-news_666398.html", "text": "  Отломките от падащата китайска космическа станция „Тянгун 1“ може да се посипят над Испания, Португалия, Франция и Гърция, пише вашингтонският вестник The Hill. Изданието се позовава на калифорнийската изследователска организация „Аерокосмическа корпорация“  Според изчисленията падането на „Тянгун 1“ ще започне между 29 март и 4 април. Учените предполагат, че станцията ще се разпадне при влизането си в плътните слоеве на атмосферата и по-голямата част от парчетата ще изгорят, но все пак е възможно такива с маса до 100 килограма да стигнат до земната повърхност. Най-вероятно те ще рухнат в океана, но учените предупреждават Испания, Португалия, Франция и Гърция, че част от тях може да достигнат до територията на тези страни.   Както подчертават експертите вероятността да пострада човек е изключително малка.   Станцията „Тянгун 1“ тежи 8,5 тона и има дължина 12 метра и диаметър 3,3 метра. Тя е изведена на орбита през септември 2011 година. През следващите две години с нея се скачваха два пъти космически кораби. След това полетът премина в неуправляем режим. Според професорът от Университета на Централна Флорида Роджър Хендбърг контролът върху станцията е изгубен заради изчерпано гориво за корекционните двигатели.        ", "date": "2018.03.26", "title": "Отломки от орбитална станция се очакват да паднат над половин Европа"}
{"url": "https://www.actualno.com/yambol/razliv-na-tundja-pri-elhovo-news_666440.html", "text": "   Това съобщи кметът Петър Киров.  Общината и полицията са ограничили достъпа на хора и автомобили до района.   \"Няма опасност за населението в града. Ток и вода има навсякъде. Там няма бедстващи или пострадали земеделци или домашни животни. Има пълна готовност за реакция при влошаване на обстановката\", допълни Петър Киров, цитиран от Фокус.   \"Трети ден нивото на река Тунджа в община Елхово е на ниво 377 см, при критични 395 см. Причината за разливите са обилните снеговалежи и дъждове в планинската част на Сливен, Айтос и Сунгурларе. Водите се събират във водосборния район от реките Мочурица и Тунджа. Самата Тунджа в Сливенско и край Ямбол драстично понижава нивото си, язовир „Жребчево“ има достатъчно свободен обем и е далеч от преливане\", уточни Киров.", "date": "2018.03.26", "title": "Разлив на Тунджа при Елхово"}
{"url": "https://www.actualno.com/ruse/taksimetrovi-shofiori-na-protest-iskat-spravedlivost-za-ubijstvoto-na-tehen-kolega-news_666409.html", "text": "     Шествието ще тръгне в 8 ч. и ще премине през целия град. Участие са заявили шофьори на около 500 автомобила. В 9:15 ч. те ще се съберат пред Съдебната палата, за да поставят исканията си.   15 минути по-късно трябва да започне поредното заседание по делото за убийството на таксиметровия шофьор.   Очаква се към русенските таксиметрови водачи да се присъединят и техни колеги от цялата страна.\r\nПодобни шествия в същия час са предвидени и в София и Пловдив.    ", "date": "2018.03.26", "title": "Таксиметрови шофьори на протест, искат справедливост за убийството на техен колега"}
{"url": "https://www.actualno.com/health/i-v-bylgarskata-butilirana-voda-ima-plastmasa-no-tja-bila-malko-news_666404.html", "text": "     „Показа  миграция, която е в допустимите норми за 3-те отделни проби. Първата –  1.73 мг/кг, за втората – 2.09 мг/кг и за третата проба – 8.75 мг/кг. И  трите проби са в допустимите норми – за тези води няма опасност.  Максимално допустимата норма, която е зададена е 60 мг/кг”, каза  лаборант-химикът Яна Георгиева по отношение на пробите.\r\nДо този момент тъй като минералната вода още не е определена от закона като храна и не  се проверява нито от здравните инспекции, нито от агенцията по храните.   Българската агенция по безопасност на храните (БАБХ) не прави  регулярни тестове дали при бутилиране на минерална вода се отделят  пластмасови частици. Това стана ясно от изрично уточнение на БАБХ пред  Нова телевизия.\r\nВъпросът стана актуален след оповестяване на резултати от Според тяхното изследване в  бутилираната минерална вода (бел. ред.  – става въпрос за бутилиране в  пластмасови бутилки) са открити пластмасови частици. Учените изследват  над миниатюрни пластмасови частици като пропилен и найлон.  Количеството на тези частици е средно по 10 на литър бутилирана вода. А  размерът на всяка от тях е по около 0,1 милиметър колкото е например  дебелината на човешкия косъм.    В България обаче производителите твърдят, че отделяне на  пластмасови частици няма как да се случи, освен ако няма някаква авария  или умишлено нагряване на бутилки на висока температура. Според  изявления пред Нова телевизия процесът на бутилиране вече е толкова  изчистен, че подобно замърсяване на практика е изключено.\r\nОтносно теста на американските учени, беше изказано предположение, че  почвата и водата в световен мащаб са толкова замърсени, че не е  изключено пластмасови частици да бъдат открити директно във водата.\r\nПроизводителите на минерална вода у нас са категорични, че процесът на бутилиране у нас се контролира стриктно.    „Извършват се регулярни тестове в собствени и във външни акредитирани  лаборатории. Контролът се извършва при източника, в процеса на  бутилиране, на използваните опаковки и на готовата продукция”, казаха от  АПБНБ.\r\nТестът е по повод    На лабораторни тестове в САЩ са подложени миниатюрни пластмасови частици като пропилен и найлон.\r\nПри тестовете учените от университета в Ню Йорк твърдят, че откриват  средно по 10 миниатюрни частици пластмаса във всеки литър изследвана  вода. Всяка от тях с големина 100 микрона – колкото например е  дебелината на човешкия косъм.\r\nЗасегнатите от проучването чужди компании оспорват лабораторните  методи и ги определят като ненадеждни, а подадената информация  като  заблуждаваща. Производителите у нас също искат нови изследвания.\r\n„Липсва методика как са определени частиците, които са намерени.  Показано е, че частиците плуват вътре в течността, но не е  идентифицирано каква е – дали става въпрос за пластмаса”, каза Емил  Митев.   ", "date": "2018.03.26", "title": "И в българската бутилирана вода има пластмаса, но тя била малко"}
{"url": "https://www.actualno.com/sofia/kalin-donkov-e-poet-na-mart-v-stolichna-biblioteka-news_666442.html", "text": "  Един от големите съвременни български поети ще се представи на 28 март (сряда) от 18:30 ч. в Литературния клуб на библиотеката. За него ще говори неповторимата Екатерина Йосифова, която също беше поет на месеца (за февруари), и с която го свързва не само поезията, но и дългогодишно приятелство. Входът е свободен, а книгите на Калин Донков ще бъдат изложени във витрина на втория етаж в Направление „Обслужване на читатели” през целия месец март. Заповядайте!  Калин Донков е роден на 2 декември 1941г., израства в Плевен. Завършва Софийския университет „Св. Климент Охридски“. Работил в Националното радио и Националната телевизия, както и в много периодични издания. Интерес сред читателите намират неговите поредици „Частен случай“, „Ранни мемоари“, „Нерви и утехи“. Поезията му е превеждана на английски, руски, френски, испански, полски, чешки, словашки, словенски, сръбски, украински, гръцки, арабски, пенджабски и др. Проза — на руски и чешки. По стиховете му са създадени песни, по някои прозаични творби — филми и пиеси.       „Априлски хълмове“, „Внезапна възраст“, „Риза за ближния“, „Неизбежен човек“, „Животът е последен“, „Очевидец на съдбата“, „Незабрава“, „Пази се от сърцето“, „Събуди ме вчера“, „Елегии и тържества”, „Ето я нощта”.        „Частен случай“, „Ранни мемоари“, „Тъгувайте в почивен ден“, „Сърца в неизбежна отбрана“, Нерви и утехи“, „Разговори от изпуснатия влак“, „Други думи”.", "date": "2018.03.26", "title": "Калин Донков е поет на март в Столична библиотека"}
{"url": "https://www.actualno.com/crime/prokuraturata-se-samosezira-za-bedstvashtite-kone-v-osogovskata-planina-news_666446.html", "text": "  Районната прокуратура в Кюстендил се е самосезирала във връзка с информацията за бедстващи коне в Осоговска планина. Това съобщи за агенция \"Фокус\" Галина Димитрова, говорител на Районна прокуратура – Кюстендил.  По думите ѝ вече е назначена съвместна проверка, която да установи няколко основни аспекта.   \"Контролните институции също ще имат своя ангажимент най-малко по спасяването на тези животни. Трябва да установим чия собственост са тези коне, защо са се намирали в планината, защо са оставени без надзор в планината, но най-вече трябва да установим кой е собственикът\", каза Галина Димитрова.   Според Димитрова ако при проверката, която ще продължи една - две седмици се установи наличие на престъпление от дадено лице, срещу него ще бъдат повдигнати обвинения.", "date": "2018.03.26", "title": "Прокуратурата се самосезира за бедстващите коне в Осоговската планина"}
{"url": "https://www.actualno.com/society/desetki-kone-sa-ostaveni-da-bedstvat-v-osogovskata-planina-snimki-news_666419.html", "text": "     Сред оцелелите има и малки кончета на около година, както и една кобила в безпомощно състояние. Конете са толкова изнемощели, че не могат да се хранят и към момента не могат да бъдат свалени от планината.\r\nСлед като в неделя снимките се разпространиха в социалните мрежи, природозащитници организираха акция за спасяването на животните. Занесени са им бали със слама и овес, а надеждата на екоактивистите е снегът да се стопи по-бързо и конете да започнат да пасат трева.    Конете се намират в местността Бек Бунар, където снегът е около 1,5 метра. Помощта е оказана от Планинска спасителна служба - Кюстендил, както и от доброволци.    Животните са собственост на Петър Пищалов от Кюстендил. Пред Нова ТВ той каза, че притежава 70 коня, които гледа от 6-7 години. За част от тях получава евросубсидии в размер на 140 евро на кон.    Според Пищалов служителите му не са си свършили работата по заграждането на конете и са ги изпуснали в планината. Днес на животните отново ще бъде качена храна с помощта на моторни шейни. От ОДБХ-Кюстендил досега не са получавали сигнали за конете.     ", "date": "2018.03.26", "title": "Десетки коне са оставени да бедстват в Осоговската планина (СНИМКИ)"}
{"url": "https://www.actualno.com/curious/luboven-horoskop-za-26-30-mart-news_666423.html", "text": "     През тази седмица е възможно да осъзнаете, че партньорът ви споделя  вашите житейски ценности и това ще ви вдъхнови да предприемете нещо  заедно, може би спорт, курс, или пътуване. Като цяло сте настроени за  пролетно освежаване във всички аспекти от живота.    В отношенията си с любимия сте малко напрегнати и взимате прибързани  решения, но в края на седмицата емоциите ви ще се успокоят. Опитайте се  да намерите баланса вътре в себе си.     Ще бъдете в \"похотливо\" настроение през идната седмица. Ако зависи от  вас бихте прекарали цялата седмица под завивките с любимия и може би ще  се \"разболеете\" мистериозно към края на седмицата. Любовният живот на Раците ще бъде повече от хармоничен. Дори и да се  стигне до някакво неразбирателство с половинката, Венера ще помогне да  възвърнете хармонията.     ", "date": "2018.03.26", "title": "ЛЮБОВЕН хороскоп за 26-30 март"}
{"url": "https://www.actualno.com/politics/zaharieva-vijda-v-sreshtata-s-erdogan-samo-sigurnostta-ne-i-dvustranni-vyprosi-news_666401.html", "text": "  \" .\" Това заяви министърът на външните работи Екатерина Захариева преди началото на предстоящата среща във Варна с участието на турския президент Реджеп Еродган.  \"Това е изключително важна среща, всички колеги поздравиха България за това, че тя се провежда. Всички лидери са подчертали и са възложили голямо доверие на България да се даде тласък на нормализиране на диалога с Турция\", допълни още външният ни министър в интервю за bTV.   Министърът допълни, че \"Турция трябва да спазва международните договори, ако иска продължи пътя си към ЕС. Не мисля, че Европа ще промени посланието си към Турция.\"   На въпрос дали ще бъде повдигната темата за обезщетението на тракийските бежанци Захариева заяви: \" Истината е, че подвеждат българските граждани. Всеки път премиерът защитава и поставя интересите на България. За съжаление важният въпрос за обезщетяване на бежанците от Тракия се поставя в контекста на политическите дивиденти. Призовавам българските политици да бъдат отговорни и да  бъдат държавници.\"\r\n\"Спекулациите, които чуваме, са с цел изместване на успехите ни във външната ни политика. А това  е самата среща. Фактът, че тя се състои вече е успех. Външна политика не се прави с размяна на обвинения чрез медиите, а с преговорите на масата. И това прави България,\" допълни още Захариева.       ", "date": "2018.03.26", "title": "Захариева вижда в срещата с Ердоган само сигурността, не и двустранни въпроси"}
{"url": "https://www.actualno.com/society/nimh-nivata-na-struma-i-mesta-shte-se-povishavat-news_666445.html", "text": "   , сочи справка на сайта на Националния институт по метеорология и хидрология (НИМХ) при Българската академия на науките (БАН).  Днес и на 27 март ще се повишават речните нива в басейна, вследствие на валежи от дъжд и снеготопене, като по-значителни ще са в средните и долни части от водосбора на река Струма и в притока ѝ река Струмешница.   От 28 март ще започне процес на плавно понижение на речните нива, като до 30 март ще останат високи, вследствие на продължаващо снеготопене.   ", "date": "2018.03.26", "title": "НИМХ: Нивата на Струма и Места ще се повишават"}
{"url": "https://www.actualno.com/healthy/rzi-plovdiv-polovinata-razboleli-se-ot-morbili-sa-bili-vaksinirani-news_666433.html", "text": "  \"Половината разболели се от морбили са били ваксинирани. Тя имунизацията не може да даде 100%, наистина при някои се получава възможност да се разболее все пак.\" Това обясни Маргарита Бачурова, главен инспектор отдел противоепидемичен контрол към РЗИ-Пловдив в коментар за bTV по повод огнището от морбили в пловдивския квартал Столипиново през 2017 година.  Тогава бяха регистрирани 146 случая, а 9-месечно бебе почина от тежкото протичане на болестта. Останалите бяха приети в Инфекциозната клиника.\r\nГлавният държавен здравен инспектор Ангел Кунчев посочи, че има условия за епидемия от морбили у нас. Той заяви, че в Европа има нарастване на случаите в последните години – за 2015-а са 4000, 2016-а - 5000, 2017-а – 15 000 случая. Най-много бяха в Румъния и Италия - по 5000 случая. Малко по-малко са в Гърция, около 1000 в Сърбия, коментира той в студиото на „Тази сутрин”.   \"Има реална заплаха непрекъснато\", добави Кунчев и уточни, че случаят, довел до епидемията в Столипиново миналата година също е бил внесен – от Германия. Последният случай миналата седмица е от Италия – майка и дете - и двамата са болни. Майката е в тежко състояние и се лекуват в Инфекциозната болница, уточни инспекторът.\r\nПреди дни Европарламентът предупреди за опасен спад във ваксинациите. Комисията по обществено здраве към ЕП посочи, че намаляващото обществено доверие във ваксинирането представлява голямо предизвикателство и вече е довело до последици за здравето.    Кунчев коментира още, че най-малките деца – до 1 годинка, са обхванати средно на 93-95%.\r\n\"Това, че много хора продължават да са против ваксините значи, че има нужда от повече информация,\" допълни още той.\r\nПо думите му групата на антиваксърите е много активна и много гласовита, но реално около 500 са децата, чиито родители с подпис са отказали ваксини.       Кунчев уточни, че основният проблем е липса на децата на адреса, на който се водят, а пролетта и лятото отиват в чужбина, не сменят адреса си, водят се в статистиките, но не са в страната.\r\nОт своя страна Ема Черногорска, от Сдружение „За децата ни”, посочи, че с първото си дете е поставила всички нужни ваксини. С второто обаче - не.\r\n\"После с познати деца започнаха да стават инциденти и тежки реакции. Второто ми дете имаше лек здравословен проблем и ваксините са отложени. Занимавайки се с темата установих, че при всяка епидемия голям процент от заболелите са ваксинирани\", коментира тя.\r\nЗдравният инспектор заяви, че в голямата епидемия от морбили миналата година 91% от всички разболели се са неимунизирани, а другите са с недовършени имунизации.   \"Тези родители, които казват, че никога повече няма да ваксинират децата си и после те отидат да учат в чужбина, правят по 15 имунизации за година да вземат зелена карта или разрешителното\", добави инспекторът.\r\nЧерногорска заяви, че не бива здравните власти си затварят очите за несложени, но вписани ваксини и трябва да дадат аргументи за ползите от ваксини, а не паника.   \"Какво да обясня като умряха 40 деца в Румъния. 99% гаранция е, че няма да се разболее имунизирано дете\", отговори Кунчев.\r\nСпоред Черногорска България е една от страните с най-много на брой задължителни ваксини.   Ангел Кунчев коригира твърдението с думите, че българският календар не се различава от европейския - не правим само допълнителни още 1-2 ваксини.\r\n\"Правете разлика между задължителна ваксина и имунизационен календар. В Украйна имаше дифтерия – 600 починали, Румъния - 40 починали от морбили. Какво искате да стане? Миналата година Франция върна задължителните ваксини, Италия, Калифорния също.  Сега се обсъждат в още две страни\", каза той.\r\nПо повод налагането на глоби за неимунизирани деца Кунчев заяви, че никога не се разчита на това. По думите му около 100 са наложените санкции. Той уточни, че се разчита да се обясни на майката да не се страхува и да й се даде информация.\r\nПоследният регистриран случай на морбили е от юли месец миналата година.", "date": "2018.03.26", "title": "РЗИ-Пловдив: Половината разболели се от морбили са били ваксинирани"}
{"url": "https://www.actualno.com/politics/bivsh-poslanik-v-ankara-turcija-zashtitava-svoite-interesi-news_666428.html", "text": "  \"Трудна среща ще бъде. Все пак е по-добре дипломация и разговори да се водят, отколкото да се говори само по медиите или, не дай си боже, да се стигне до горещи конфликти.\" Това заяви в интервю за bTV бившият български посланик в Анкара Петър Воденски в коментар за предстоящата среща на Турция с Европейския съюз във Варна.  По думите му е съвсем ясно, че Турция си защитава своите собствени интереси и много рядко държи сметка за съюзническите си отношения.   \"Очевидно е, че ще опита да защити всички свои позиции – парите за това, че държи бежанците, за продължаване на преговорите за ЕС, за това, че европейските правителства и особено САЩ въоръжават кюрдските сили\", допълни още Воденски.   Бившият посланик уточни, че \"въпросът за тракийските бежанци е поставян. Групата за нерешените въпроси между България и Турция се е събрала за последно при Кристиян Вигенин като външен министър. Тази група не се събира. Ние каним турската страна, тя отказва да се отзове на нашата покана за такива преговори\", обясни още Воденски.", "date": "2018.03.26", "title": "Бивш посланик в Анкара: Турция защитава своите интереси"}
{"url": "https://www.actualno.com/music/puskat-dopylnitelni-bileti-za-koncerta-na-silvi-vartan-v-sofija-news_666429.html", "text": "   Поради засиления интерес към концерта в зала 1 на НДК на 21-ви април, организаторите решиха да пуснат в продажба допълнително места. Така билети вече могат да бъдат закупени и за втори балкон в залата.  Силви Вартан ще се качи на сцената пред любимата си публика за два последни концерта във Варна на 19 април 2018 г. в Двореца на културата и спорта и на 21 април 2018 г. в София в зала 1 на НДК. Турнето Forever Sylvie ще бъде най-грандиозното до момента. Концертите ще продължат близо два часа и ще покажат иконата на френската музика такава, каквато сцената винаги ще я помни – неотразима. Силви Вартан ще разкаже личната и откровена история на живота си пред българските фенове, като изпълни любими, както френски, така и български, песни. Произведенията са селектирани от всичките ѝ албуми досега, а специално визуално шоу ще допълни вълнуващата музика на Вартан.   По всичко личи, че след емоционално разтърстващия старт на турнето в Париж, българската публика може да се готви за едно неповторимо изживяване, от онези, които бележат живота и остават в сърцето „Завинаги“.   ", "date": "2018.03.26", "title": "Пускат допълнителни билети за концерта на Силви Вартан в София"}
{"url": "https://www.actualno.com/europe/raste-brojat-na-zaginalite-v-pojara-v-kemerovo-ogynjat-e-potushen-video-news_666410.html", "text": "  53 тела на загинали са открили спасителите на мястото на пожара в търговския център \"Зимна вишна\" в руския град Кемерово. Огънят е потушен и е започнало претърсване на . Вече са задържани четирима души, сред тях е и наемателят на помещението, от където е тръгнал огънят, съобщи ТАСС.  Пожарната сигнализация не се е включила. Сътрудниците на търговския център е трябвало сами да информират посетителите. Така хората са се оказали изолирани от изходите и някои са скачали през прозорците или са се качили на покрива на сградата, откъдето са ги спасявали пожарникарите. Само преди седмица е имало учения за евакуация в същия търговски център.   \"Една жена дойде и каза, че има пожар. Никой не ни помагаше. Хората скачаха през прозорците. Излязохме без дрехите навън. Не ни беше до тях. Имаше деца. Много хора имаше\", разказва жена, спасила се от огъня.   Властите обявиха, че за всеки загинал ще бъде изплатен по един милион рубли обезщетение, съобщи meduza.io.\r\n\"Трагедията в търговския център е сигнал за бизнеса и контролно-надзорните органи\", заяви заместник-председателят на комисията по опазването на здравето в държавната Дума Николай Говорин.       \"В търсене на печалба, често ръководителите на подобен бизнес забравят за най-важното - безопасността на хората... А това трябва да е приоритет\", допълни още той.\r\n\"Огнището е от стая с батут. Предварителната версия е, че едно от децата е имало запалка, това е предварителната версия, именно от тази стая с батута е започнало горенето на дунапрена, точно в басейна с дунапрен, който просто е избухнал като барут\", разказа пред журналисти по-рано Владимир Чернов - заместник на губернатора на областта.          ", "date": "2018.03.26", "title": "Расте броят на загиналите в пожара в Кемерово, огънят е потушен (ВИДЕО)"}
{"url": "https://www.actualno.com/politics/pavlova-vajno-e-vyzstanovjavaneto-na-dialoga-mejdu-liderite-na-es-i-turcija-news_666422.html", "text": "  Основната задача на срещата във Варна е възстановяването на диалога и доверието между лидерите на ЕС и Турция. Това каза министърът на Българското председателство на Съвета на ЕС Лиляна Павлова пред БНТ.  „Фокусът е върху изпълнението на споразумението за интеграцията и най-вече на ангажиментите на Турция по интеграцията и ангажимента, който лидерите на ЕС приеха за осигуряване на финансирането за това“, подчерта Павлова.   „Първият транш на първите 3 млн. евро е факт и проектите за това вече са в изпълнение. По отношение на втория транш от вторите 3 млн. трябва да се каже, че той се разделя на хуманитарна и нехуманитарна помощ и много важно е точното разпределение на този ресурс. Хуманитарната помощ не е средства, които се дават на Турция, а чрез Турция се дават на бежанците за подкрепа. А нехуманитарната помощ касае мерки, свързани с образование, здравеопазване и е много важно те да отидат по предназначение“, каза Павлова и добави, че се радва, че България е получила подкрепата за провеждането на тази среща на лидери от високо ниво именно тук, във Варна, защото „това е както от национален интерес на България, така и за Европа“.   ", "date": "2018.03.26", "title": "Павлова: Важно е възстановяването на диалога между лидерите на ЕС и Турция"}
{"url": "https://www.actualno.com/features/golemite-napuskat-fejsbuk-news_666418.html", "text": "  Буреносните облаци над Фейсбук се сгъстяват: заради скандала с личните данни първите големи компании изтриха профилите си във Фейсбук. В същото време британските служби претърсват офисите на \"Кеймбридж Аналитика\".  Космическата компания Спейс Икс и производителят на електрически автомобили Тесла Мотърс закриха профилите си в социалната мрежа Фейсбук. Техният собственик, милиардерът Илон Мъск, бе призован от един негов последовател в Туитър да изтрие Фейсбук-страницата на Спейс Икс. В отговор Мъск написа: \"Въобще не знаех, че имаме страница във Фейсбук. Ще го направя.\" В социалната мрежа, създадена от Марк Зукърбърг, Спейс Икс и Тесла имаха по около 2,6 милиона последователи.\r\nМалко преди това интернет компанията Mozilla и банка Commerzbank преустановиха рекламните си кампании във Фейсбук. Причината: скандалът с личните данни.   Преди няколко дни стана ясно, че британската аналитична компания \"Кеймбридж Аналитика\" е обвинена, че е използвала информация от профилите на 50 милиона потребители на Фейсбук с цел да се повлияе на изборите в САЩ през 2016.\r\nФейсбук си призна       След няколко дни на мълчание основателят на Фейсбук заяви, че неговият концерн е допуснал грешка. \"Това беше голяма злоупотреба с доверието. Наистина съжалявам за случилото се\", каза той пред CNN.\r\nВисокопоставени американски политици официално призоваха Зукърбърг да се яви пред специална комисия във Вашингтон и да отговори на критичните въпроси, които ще му бъдат зададени от членовете ѝ. Изслушването обаче няма как да се проведе преди края на великденската ваканция на Конгреса.\r\nВ същото време британски съд постанови претърсването на лондонската централа на \"Кеймбридж Аналитика\". Според британски медии, 18 служители от Службата за защита на данните са участвали в акцията, проведена в петък вечер. Компанията е заподозряна в това, че по неправомерен начин е добивала данни от потребители на Фейсбук, които е използвала за непозволена рекламна предизборна кампания сред милиони американски избиратели, и така е повлияла на техния избор в полза на Доналд Тръмп.       Машина за влияние\r\nОсобено интересен е начинът, по който се стигна до разкриването на този скандал. Изпълнителният директор на \"Кеймбридж Аналитика\" Александър Никс беше заснет със скрита камера да обяснява начините за оказване на натиск върху политици, участващи в избори. Неговата фирма можела да изпрати например \"момичета до къщата на кандидата\". Репортер на британската телевизия Channel 4 се беше представил за потенциален богат клиент, който иска да помогне на няколко кандидата да постигнат успех на изборите в Шри Ланка. След излъчването на репортажа Александър Никс беше уволнен.\r\nИзточник: Дойче веле", "date": "2018.03.26", "title": "\"Големите\" напускат Фейсбук"}
{"url": "https://www.actualno.com/showbusiness/pornozvezdata-kojato-sydi-trymp-prizna-che-e-bila-zaplashvana-news_666424.html", "text": "  Порнозвездата Сторми Даниелс, която нашумя в последните месеци с разкритията, че е имала отношения с президента Тръмп, разкри пред CBS, че е била заплашване заради желанието й да разкрие аферата.  Това се случва преди 7 години, когато се опитала да продаде историята си на медиите. Тя паркирала колата си, в която била невръстната й дъщеря, преди да тръгне към фитнеса, когато неизвестен мъж се приближил към нея и й заявил: \"Остави Тръмп. Забрави историята\".  След това погледнал към дъщеря й казал: \"Какво хубаво момиченце, ще бъде много неприятно, ако се случи нещо на майка ѝ\". После изчезнал.   \"Когато влезнах във фитнеса, ръцете ми трепереха. Толкова бях уплашена, че никога не разказах, нито се оплаха в полицията за това\", разказва Сторми.   В край на сметка наскоро излезна в In Touch Magazine с актрисата, в което тя споделя на дълго и широко за любовната си авантюра с Тръмп. Тя се договорила с изданието да продаде историята си за 15 000 долара, но след като адвокатът на Тръмп Майкъл Коен я заплашва, тя не получава нито стотинка.\r\nВ писмо адвокатската кантора, която представлява Коен, твърди, че техният клиент е бил оскърбен от лъжите в интервюто на Даниълс. Въпреки това адвокатът отрича да има нещо общо със заплахата.       Към този момент Тръмп и Даниелс са в съдебна битка заради споразумение за мълчание, което двамата сключили точно преди изобрите за президент в САЩ. Сторми Даниелс е получила пари, за да запази мълчание за сексуална връзка с Тръмп по време, когато той вече е бил женен за Мелания Тръмп и Мелания е била бременна. Искът, който Даниелс заведе, е заради твърдението на юристите на Тръмп, че тя е подписала споразумение, съгласно което не може да говори публично за връзката им. Според Даниелс обаче това не е така, тъй като Тръмп не е подписал лично въпросния документ. Освен това тя твърди, че Тръмп опитал \"агресивно\" да я накара да мълчи.\r\nЛичният адвокат на Тръмп Майкъл Коен потвърди за съществуващото споразумение с актрисата на стойност 130 000 долара, като подчерта, че е извадил парите от собствения си джоб. Плащането станало буквално месец преди изборите за президент на САЩ, а юристът се оплака, че след това никой не му е възстановил тези пари.", "date": "2018.03.26", "title": "Порнозвездата, която съди Тръмп, призна, че е била заплашвана"}
{"url": "https://www.actualno.com/europe/ogromen-pojar-pogubi-desetki-hora-v-rusija-video-news_666389.html", "text": "  Пожар избухна в търговския център \"Зимна Вишна\" в руския град Кемерово, като огънят отне живота на десетки хора.  Трагедията се разигра на четвъртия етаж на търговския център, като огънят бързо е превзел около 1500 квадратни метра от сградата. Досега е известно за 40 загинали, 11 от които деца, но по данни на ТАСС загиналите са 37. Има 43 ранени, а 69 души са в неизвестност, като 40 от тях са деца и много от все още водещите се за изчезнали са хора с една и съща фамилия, съобщава Агенция \"Фокус\" по данни на руското издание \"Известия\".   От горящата сграда са спасени 20 души, други 100 са евакуирани. В градската болница са 17 души, сред които 7 деца. Двама възрастни са в тежко състояние.    В гасенето на пожара участват 230 спасители и 50 пожарни, като в Кемерово е кацнал самолет със спасители. Пожарът още не е овладян и най-вероятно ще срине цялата сграда. Според първоначалните данни причината за пожара може да е свързана с деца, които са си играли. Стана ясно и, че мястото, където е избухнал пожарът, е било облицовано с пластмаса. Облицовката и изолацията са отделили отровен дим, четири вдишвания от който са били достатъчни, за да се получи смъртоносно отравяне.       ТАСС съобщи, че в пожара са загинали и около 200 животни от зоопарк, който е бил на третия етаж на сградата, информира БГНЕС.\r\n\"Защо не са спасявали нашите деца? Казвам им, там са децата ми, а те: \"Сега ще го локализираме\" ... Можеха спокойно да ги измъкнат, стълбите не бяха задимени ... Вашето МЧС въобще не е подготвено\", твърдят ужасени жители на Кемерово.\r\n\"Имат ли шанс децата ни или не? Там е дъщеря ми на 5 годинки и синът ми на 9. А първият ми син загина в Кавказ. Как да живея с това, кажете ми, моля ви?\", питал отчаян мъж, който не знае къде са децата му.       Гражданите поискаха от властите на всеки 20 минути да съобщават какво се случва по време на пожара. \"Кажете какво става, кои етажи сте проверили, къде сте намерили живи, не сте намерили - мъртви сте намерили. Не разбираме защо вече пет часа чакаме, никой не казва какво се случва\", пита един от хората представителите на властта.\r\n\"Огнището е стая с батут. Предварителната версия е, че едно от децата е имало запалка, това е предварителната версия, именно от тази стая с батута е започнало горенето на дунапрена, точно в басейна с дунапрен, който просто е избухнал като барут\", разказва пред журналисти Владимир Чернов - заместник на губернатора на областта.  ", "date": "2018.03.26", "title": "Огромен пожар погуби десетки хора в Русия (ВИДЕО)"}
{"url": "https://www.actualno.com/society/jylt-kod-za-poledici-za-5-oblasti-na-stranata-news_666375.html", "text": "  Жълт код за поледици е в сила за 5 области на страната за 26 март, в други 7 предупреждението е за силен вятър. Това сочи справка на сайта на Националния институт по метеорология и хидрология (НИМХ) при БАН. В областите Враца, Плевен, Ловеч, Габрово и Велико Търново през нощта и в сутрешните часове ще има условия за образуване на поледици. От НИМХ предупреждават, че при тази степен на предупреждение са възможни ограничения при дейности на открито и хората хората трябва да са внимателни, когато вървят или шофирате при заледени повърхности.  Жълт код за силен вятър за утре е обявен в областите: Добрич, Шумен, Варна, Бургас, Ямбол, Хасково, Кърджали. В тези части на страната се очаква южният вятър през деня да се усили и поривите му да достигнат до 20-24 м/сек. При жълтия код за силен вятър хората трябва да бъдат внимателни за летящи във въздуха предмети.", "date": "2018.03.26", "title": "Жълт код за поледици за 5 области на страната "}
{"url": "https://www.actualno.com/asia/raketen-obstrel-sreshtu-sauditska-arabija-ima-ubit-chovek-news_666391.html", "text": "  Противовъздушната отбрана на Саудитска Арабия прихвана цели 7 ракети, изстреляни от Йемен. Три от тях са отправени по посока на саудитската столица Рияд, а по една е отправена към Хамис, Мушаит, Джизан и Наджран, предаде БГНЕС.  Има съобщение за един загинал след обстрела - египетски гражданин. Той е загинал след паднали шрапнели, има и двама ранени негови сънародници.   За атаката са обвинени бунтовниците хути, които сами са направили телевизионно излъчване и са потвърдили подозренията. Изстрелването съвпада с третата годишнина от началото на военната интервенция на коалиция, водена от Саудитска Арабия, в Йемен.   ", "date": "2018.03.26", "title": "Ракетен обстрел срещу Саудитска Арабия, има убит човек"}
{"url": "https://www.actualno.com/society/prognoza-za-vremeto-26-mart-ponedelnik-news_666378.html", "text": "  През нощта от запад валежите ще се активизират, в Западна България ще са предимно от сняг, в останалата част от страната - от дъжд. През нощта и в сутрешните часове на места в централните райони на Дунавската равнина ще има условия за поледици. Утре ще има значителна облачност, с превалявания от дъжд, на повече места и по-значителни като количество в Източна България. Ще духа до умерен, в Източна България и силен юг-югоизточен вятър. Температурите ще се повишат. Минималните ще са между минус 1° и 4°, по Черноморието 5°-7°, максималните от 5°-6° в северозападните райони до 14°-15° в Източна България и крайните югозападни райони. Такава е прогнозата за времето на Националния институт по метеорология и хидрология (НИМХ), съобщи за „Фокус” дежурният синоптик Анна Дякова.  Атмосферното налягане e по-ниско от средното за месеца и още ще се понижи. Над планините ще има значителна облачност и ще превалява сняг, под 1400 м – дъжд и сняг. Ще духа силен, по билата до бурен югозападен вятър. Максималната температура на височина 1200 ще е около 6°, на 2000 метра - около 0°.\r\nВъв вторник ще преобладава облачно време, на места с превалявания от дъжд, предимно слаби и краткотрайни. Вятърът ще се ориентира от северозапад, в Дунавската равнина ще е до умерен. По-късно през деня от северозапад облачността ще започне да се разкъсва и намалява и през следващите дни ще бъде променлива, предимно средна и висока. Вероятността за валежи вече е по-малка, но на отделни места в сряда все още са възможни краткотрайни превалявания. Сутрин ще е студено, но дневните температури бързо ще се повишават. Северозападният вятър още в сряда ще отслабне, а в четвъртък ще се смени с югозападен.   ", "date": "2018.03.26", "title": "Прогноза за времето - 26 март (понеделник)"}
{"url": "https://www.actualno.com/tennis/grigor-dimitrov-zagubi-bezslavno-v-majami-news_666388.html", "text": "  Световният номер 4 и най-добър български тенисист Григор Димитров поднесе поредно разочарование на всички свои фенове на американските Мастърси, с които се открива годината. В Индиън Уелс Димитров загуби още в първия си мач, а на турнира в Маями българинът издържа само един кръг повече и загуба с 4:6, 4:6 от французина Жереми Шарди сложи край на участието му във втория за годината турнир от серията \"1000\" (Мастърс) в Маями.  Загубата на Димитров беше особено горчива, защото той не успя да пробие нито веднъж противника си, макар той изобщо да не игра на някакво непосилно високо ниво. Проблемът беше, че българинът игра още по-слабо и пропусна своите шансове. Всъщност Димитров беше човекът, който можеше да постави мача под контрол пръв, като имаше своите добри шансове за пробив още в петия гейм, но така и не успя да се възползва от колебанията на Шарди, който само в този гейм направи две двойни грешки, но това не беше достатъчно за Димитров да се справи.   Какво се случи след това – .   ", "date": "2018.03.26", "title": "Григор Димитров загуби безславно в Маями"}
{"url": "https://www.actualno.com/lovech/obshtina-teteven-provejda-procedura-po-privatizacija-na-drujestvoto-dyrvorezba-eood-news_666431.html", "text": "  С Решение №748/23.02.2018Г. Общински съвет- Тетевен е приел условия и цена за продажба на 100 % от капитала на “Дърворезба ” ЕООД, гр. Тетевен, ЕИК 820165420 по реда на ЗПСПК, чрез публичен търг с явно наддаване.  “Дърворезба” ЕООД гр. Тетевен е дружество с ограничена отговорност, 100% собственост на Община – Тетевен, регистрирано с Ф.Д. №2667/1990г. Търговското предприятие е разположено в поземлен имот с идентификатор 72343.500.8112, с обща площ 3289 кв. м., застроена площ от 1185 кв. м. Сградата е построена през 1972г. и включва производствени халета, кухня – столова, няколко изложбени зали, офиси и ведомствен апартамент, складови и други битови и обслужващи помещения.\r\nПредназначение: Проектиране и производство на мебели и сувенири от дърво и дърворезба. Машините, съоръженията и стопанският инвентар са закупен през периода от 1976 год. до 2006 год.      Местоположение на имота: гр. Тетевен, област Ловеч, ул.”П. Михайлова” № 8, част от републикански път III клас- 358, централна градска част, в близост до р. Бели Вит.;\r\nИнженерна инфраструктура на имота: Улична мрежа - асфалтов път. Изградена е локалната инженерна инфраструктура. Осигурено е комунално обслужване- снегопочистване, сметосъбиране и сметоизвозване, поддържане на обществените зелени площи и тротоарни пространства.    Категория на населеното място: Трета;   Район на планиране: Северозападен;\r\nДруги характеристики: Община Тетевен е със статут на община в селски район.    Началната тръжна цена е в размер на 15 000 лв. (петнадесет хиляди) лева. В приватизацията могат да участват при равни условия всички физически и юридически лица. Срокът за закупуване на тръжна документация е до 17:00ч. на 10.04.2018г., в Центъра за услуги и информация на граждани, гр. Тетевен, пл.”Сава Младенов” №9, Общинска администрация, ет. Първи. Предложения за участие в процедурата се приемат до 17:00 ч. на 12.04.2018г. Търгът ще се проведе на 13.04.2018г. от 14:00 ч. в Общинска администрация, ет.2, стая 217 .", "date": "2018.03.26", "title": "Община Тетевен провежда процедура по приватизация на дружеството \"Дърворезба\" ЕООД"}
{"url": "https://www.actualno.com/europe/myj-rani-tejko-s-mech-policaj-v-manchestyr-news_666392.html", "text": "  Въоръжен с меч мъж рани тежко британски полицай в английския град Манчестър, съобщи местната полиция чрез профила си в Twitter.  Нападателят е задържан, той е на 23 години. Пострадалият полицай е в болница. Някои от улиците в градския район Уоли Рейндж, където е станало нападението, са затворени по време на провеждането на следствените действия, предаде БГНЕС.   Свидетели на нападението казват, че полицаи забелязали мъжа да се разхожда по улицата с \"трифутов меч\" (около 90 см). Служителите на реда се опитали да го спрат, но той не се подчинил на нарежданията им и се нахвърлил върху тях. Засега не е известно дали инцидентът е свързан с тероризъм.   Това не е първият случай на нападение срещу полицаи с хладно оръжие с дълго острие в Англия. През август миналата година в центъра на Лондон мъж с меч нападна полицейски патрул и рани двама служители.", "date": "2018.03.26", "title": "Мъж рани тежко с меч полицай в Манчестър"}
{"url": "https://www.actualno.com/asenovgrad/blizo-260-000-leva-prihod-ot-turizym-v-asenovgrad-news_666434.html", "text": "   Средствата влизат в звеното от входни такси, беседи, продажба на стоки и аксесоари, предлагани в Туристическия информационен център, Национален паметник на културата Асенова крепост, „Музея на хората с мотори“ и Палеонтологичен музей „Димитър Ковачев“.  Приходи се насочват и от настаняване в Почивна база „Пашалийца“. Предвиденият щат за 2017 г. на предприятието включва общо 14 служители. Реализираните от продажба на сувенири и аксесоари ПМ „Димитър Ковачев“ са малко над 3 700 лева.   От НПК Асенова крепост - около 37 000 лева, а от беседи и входни такси в последния обект – близо 198 000 лева. Приблизително 1 200 лева са събрани през миналата от плащания за нощувки в ПБ „Пашалийца“. А от таксуванията за категоризация на туристически обекти – около 18 300 лева.   1 800 лева е размерът на прихода от такса за проведени филмови снимки на теритотията на туристически обекти в община Асеновград. Разходите за 2017 г. на ОП „Туризъм“ възлизат на около 223 000 лева, а над 33 000 лева са инвестирани в закупуване на стоки. Годишно през НПК Асенова крепост преминават над 100 000 туристи. През 2017 г. екипи на Общинското предприятие, съвместно с неправителствени организации и институции, работиха по подновяване на туристическата инфраструктура в региона на Асеновград.\r\nПочистени, маркирани и освежени са вече над 100 километра еко пътеки. Поставени са аптечки с необходимото медицинско оборудване, информационни и указателни табели. Проведоха се и различни видове инициативи – походи, базов курс за отдаване на първа помощ в планината, „Училище сред прородата“ и други мероприятия.       ", "date": "2018.03.26", "title": "Близо 260 000 лева приход от туризъм в Асеновград"}
{"url": "https://www.actualno.com/politics/borisov-izrazi-syboleznovanija-po-povod-tragedijata-v-grad-kemerovo-news_666447.html", "text": "  В телеграма до министър-председателя на Руската федерация Дмитрий Медведев премиерът Бойко Борисов изрази своите най-дълбоки съболезнования във връзка инцидента в град Кемерово, довел до смъртта на десетки хора, съобщиха от правителствената информационна пресслужба.  „ “, пише в телеграмата.   Припомняме, че до момента 53 тела на загинали са открили спасителите на мястото на в търговския център \"Зимна вишна\" в руския град Кемерово. Огънят е потушен и е започнало претърсване на отломките. Вече са задържани четирима души, сред тях е и наемателят на помещението, от където е тръгнал огънят.   ", "date": "2018.03.26", "title": "Борисов изрази съболезнования по повод трагедията в град Кемерово"}
{"url": "https://www.actualno.com/europe/protest-i-boj-s-policijata-v-barselona-zaradi-aresta-na-puchdemon-video-news_666395.html", "text": "  Хиляди каталунци излязоха по улиците на Барселона, заявявайки, че арестуването на бившия премиер на областта Карлес Пучдемон в Германия няма да спре похода им към независимост. Най-разгорещените се сбиха и с полицията.  Докато едно шествие преминаваше спокойно под традиционните знамена за независимост, тонът се покачи сред демонстрантите, свикани от радикалните Комитети за отбрана на републиката (CDR) - групира, която се застъпва за незабавно скъсване с Испания. Близо до полицейско управление някои от тях хвърляха кошчета за боклук по каталунската полиция (Mossos d'Esquadra), която отблъсна тълпата с палки и дори стреля във въздуха, пише БГНЕС.       Пред представителството на Европейската комисия те викаха \"Тази Европа е срам\". Въпреки усилията на Карлес Пучдемон, останал в Брюксел след неуспеха на каталунския опит за отделяне от Мадрид, никоя страна от Европейския съюз не подкрепи каузата за независимост на един от най-богатите региони на Испания.\r\nПред германското консулство протестиращите вдигнаха фотография на германския канцлер Ангела Меркел с нарисувани мустаци \"а ла Хитлер\".        Мнозина протестиращи викаха \"Край на усмивките\", докато лидерите на борбата за независимост отдавна говорят за \"революция на усмивките\". Но лидери като Елза Артади, депутат от кръга на Карлес Пучдемон, призоваха за спокойствие.\r\n\"Те няма да спрат нищо с арестите, напротив\", каза Йоланда Салерас, 37-годишна с професия физиотерапевт. \"Те искат да ни погребат, но всеки път, когато ударят, идват четирима нови борци за независимост. Те искат да ни обезглавят, но ние сме два милиона\".    За нея времето на демонстрациите е минало. \"Нуждаем се от нещо по-радикално\", каза тя. \"Бих парализирала страната, обща стачка няколко дни, за да освободят всички\".\r\nСпоред каталунското радио членовете на CDR са блокирали пътищата, причинявайки задръствания, както направиха по време на двете стачки, предизвикани в Каталуния след полицейското насилие, което беляза референдума за самоопределение, който не беше признат за легитимен.   Освен Карлес Пучдемон, арестуван в неделя (25 март) в Германия по европейска заповед за арест, деветима лидери на движенията за независимост продължават да са в ареста в Испания заради ролята им в опита за отделяне на Каталуния миналата есен. Те очакват процес в съда. Петима други останаха в изгнание, докато Пучдемон ще трябва да застане днес, 26 март, пред германски съдия, който ще реши дали бившият каталунски премиер да бъде предаден на испанския съд.\r\n\"Надявам се, че няма да го екстрадират, но не съм голяма оптимистка\", каза 60-годишната преподавателка Роза Вела.\r\n\"Да не се поздравяват с победа, това не е край на независимостта, ръцете далеч от нея\", възкликна Джудит Карапена, 22-годишна студентка по архитектура. \"Народът води борбата за независимост и не могат да ни вкарат всички в затвора. Ще дойдат и други Пучдемон\".\r\n\"Ще продължим да се съпротивляваме и да се борим за свободата\", каза Хулио Валмитжана, 64-годишен пенсионер. \"По-рано бях за конфронтация, но разбрах, че това не е най-добрият начин“, казва той. „Остава ни само да вършим нещата мирно. Проблемът е, че добрите никога не печелят, но ние ще бъдем първите, които ще го направят\".      ", "date": "2018.03.26", "title": "Протест и бой с полицията в Барселона заради ареста на Пучдемон (ВИДЕО)"}
{"url": "https://www.actualno.com/chronicles/balkanskata-vojna-bylgarskata-armija-prevzema-odrin-news_666163.html", "text": "  Обсадата на Одрин от български и сръбски войски от октомври 1912 до   26 март 1913 г. завършва с превземането на турската крепост от Втора   Българска армия, решителна победа, довела до края на Балканската война.  Съюзниците са под общото командване на ген. Никола Иванов, а   решителният пробив на източния сектор от крепостта е извършен под   командването на ген. Георги Вазов, брат на Иван Вазов и генерал Владимир   Вазов.   Обсадата е известна с едни от първите случаи на действие на бойна авиация (след Италианско-турската война от 1911-1912 г.).   Превземането на Одрин е последният решителен удар срещу Османската   империя, който довежда до края на Балканската война. Обсадата и щурмът   от 24-26 март струват на победителите общо 18 282 жертви (убити, умрели,   ранени, безследно изчезнали), повечето от които - българи. На 12 април  е  подписано примирие, а на 30 май 1913 г. Лондонският мирен договор.\r\nИзточник: Уикипедия       ", "date": "2018.03.26", "title": "Балканската война: Българската армия превзема Одрин"}
{"url": "https://www.actualno.com/vidin/prez-1932-g-deca-sa-spasili-desetki-shtyrkeli-v-s-rujinci-news_666383.html", "text": "  През март 1932 г. децата от училището в с. Ружинци спасяват десетки замръзнали щъркели, каза за Радио „Фокус“- Видин Весела Пелова от Държавен архив-Враца. Тя посочи, че случката е описана в летописната книга на училището от местните учители.  \"През пролетта на 1932 г. в дните от 22 до 25 март зимата внезапно се завърнала във Врачанско след като прелетните птици се завърнали в родния си край. Щъркелите, косовете и лястовиците били застигнати от истинско бедствие и започнали да изгиват масово. Ситуацията напомня много на сегашната\", каза Весела Пелова. Тя посочи, че тогава деца от училището в село Ружинци, напуснали учебните часове и заедно с родителите си отишли да спасяват по полето замръзнали щъркели.   \"Самите прелетни птици потърсили убежище в жилищата на хората. Учителите в местното училище в село Ружинци, което тогава било във Врачанска област, а сега се намира във Видинска, описали в летописната книга на училището необикновеното случка“, каза Весела Пелова. Според нея като спомен за това нечувано събитие в живота на хората с “белите птички” – щъркелите, които оцелели през 1932 година благодарение помощта на детското състрадание се появило и едно село в този район – Белоптичене. Днес то е квартал на село Ружинци.   \"Благодарение летописните бележки на учителите, този необикновен урок по екология може да достигне и до днешните ученици\", каза Весела Пелова.", "date": "2018.03.26", "title": "През 1932 г. деца са спасили десетки щъркели в с. Ружинци"}
{"url": "https://www.actualno.com/asia/opasnost-ot-cunami-sled-mnogo-silno-zemetresenie-v-indonezija-news_666390.html", "text": "  Изключително силно земетресение край бреговете на Индонезия предизвика тревога и опасност от цунами, предаде БГНЕС.  По данни на Европейския средиземноморски сеизмологичен център, който обобщава данните на сеизмологичните центрове, магнитудът на труса, станал в 05:14 часа местно време е 6,6 по Рихтер. По-късно оценката беше ревизирана - 6,4 по Рихтер. .   Дълбочината на огнището е 176 километра. Разстоянието от град Дили в Източен Тимор до епицентъра е 503 километра. Епицентърът е в морето Банда.   Море Банда е част от Тихия океан в Малайския архипелаг край островите Тимор, Сулавеси, Буру, Серам и др. Дължината му е 1000 км, ширината – 500 км.     ", "date": "2018.03.26", "title": "Опасност от цунами след много силно земетресение в Индонезия*"}
{"url": "https://www.actualno.com/celebrate/sybor-na-arhangel-gavriil-news_666380.html", "text": "  Събор на св. архангел Гавриил - празник в чест на този небесен вестител на Божиите тайни. В църковните песни на този ден още отзвучава радостта на Благовещението.  Архангел Гавраил (или Гавриил) (евр. - \"сила Божия\") е един от седемте архангели, т.е. \"ангелоначалници\", представители на осмия ангелски чин. Архангелите възнасят молитвите на хората към Бог и разкриват смисъла на пророческите видения и хода на събитията, особено на пророчествата за идването на Месията - Христос.   Бог изпратил архангел Гавраил в храма да извести на св. пророк. Захарий раждането на Йоан Кръстител и неговото бъдещо служение като Предтеча на Иисус Христос (Лук. 1:11-19).   Архангел Гавраил известил и на Пресветата Дева благата вест за това, че тя от Духа ще роди Светия Богомладенец (Лук. 1:26-31, Мат. 1:18-25).\r\nАрхангел Гавраил се явил и на св. пророк Данаил и му изяснил видението за овена и козела (Дан. 8:16), както и тайната за седемдесетте седмици (Дан. 9:21).       В християнската традиция, намерила отражение във византийското и западноевропейското религиозно изкуство, архангел Гавраил се свързва най-вече с Благовещението. Затова дори извън сцените на Благовещение той се изобразява с раззеленена клонка или цъфнала лилия в ръце – символ на непорочността на Светата Дева.\r\nЗападноевропейският рицарски епос използва служението на архангел Гавраил като вестител в контекста на идеята за теократична държава. В \"Песен за Роланд\" архангелът възвещава на Карл Велики събитията, изпраща му сънища и му напомня за неговия дълг – без умора да защищава християните в целия свят.\r\nПод името Джабраил мюсюлманите въздават особена почит и прославят архангел Михаил като ангел, който продиктувал на Мохамед \"предвечно съществуващото по небесен оригинал слово на Аллах\" - Корана.       В някои юдейски текстове на архангел Гавраил се приписва също особената власт над стихиите: над огъня, над водата и узряването на плодовете (\"Песахим\" и \"Сан хедрин\"). В апокрифната \"Книга на Енох\" архангел Гавраил е поставен за началник на Рая и духовните същества, които го охраняват. ", "date": "2018.03.26", "title": "Събор на архангел Гавриил"}
{"url": "https://www.actualno.com/plovdiv/chast-ot-plovdiv-ostava-bez-voda-news_666384.html", "text": "  На 26 март ще бъде нарушено водоподаването към живущите в района на бул. „Руски“ в Пловдив. Това съобщиха за Радио „Фокус“ – Пловдив от пресцентъра на водоснабдителното дружество, обслужващо Пловдивска област.  Без вода заради реконструкция на водопроводни отклонения ще бъдат жителите в района на булеварда от ул. „Драган Цанков“ до ул. „Гладстон“. Водоподаването ще е нарушено за времето от 09.00 до 17.00 часа.   Без вода, но за по-кратко, ще бъдат домакинствата в района на ул. „Богомил“ в Пловдив. Там ще се изгражда нов водомерен възел, като ремонтната дейност ще се извърши за времето от 09.30 до 11.00 часа.   ", "date": "2018.03.26", "title": "Част от Пловдив остава без вода"}
{"url": "https://www.actualno.com/curious/eto-ot-kolko-syn-imash-nujda-spored-zodijata-si-news_666449.html", "text": "  Може да сте нощна птица или рано пиле, но се оказва, че звездите може да имат някакво мнение, щом стане въпрос за съня. И независимо дали се борите с естествените тенденции на знака си или не, може да има точно определени часове сън, които да ви поддържат щастливи и във форма.  Добри новини – разбрахме от колко часа сън имате нужда всяка нощ, за да се събуждате свежи и отпочинали, а не сърдити и кисели.  Ето какво казват звездите по този въпрос.    Един Овен не се нуждае от много сън, но те се нуждаят от вдъхновение, за да се чувстват фокусирани, енергични и бдителни за предстоящия ден.\r\nЧасове сън:  6,5 часа     Като знак на Земята, Телецът може лесно да събере енергията, необходима за мозъка и тялото му чрез хранене, упражнения и чиста решителност. Прекалено много сън ще му се отрази зле.\r\nЧасове сън: 7 часа     Като въздушен знак, Близнаците се нуждаят от повече сън, отколкото от други зодиакални знаци, затова бъдете сигурни, че ще легнете рано, особено по време на работната седмица. Близнаците изразходват толкова енергия през целия ден, че наистина трябва да си почиват добре.\r\nЧасове сън: 8 часа Управляван от луната и силно чувствителен знак, Ракът трябва да преосмисли емоциите си и емоциите на другите хора по време на сън. Хората с този зодиакален знак също трябва да се справят с приливите на океана и фазите на луната, което може да наруши техния сън, така че най-добре е да спят, когато имат възможност.\r\nЧасове сън: 9 часа   Котката на зодиака, в идеалния случай, ще иска да си подремне през деня, а ако това е възможно, шест часа и половина ще са достатъчни за лъва. Това е всичко, което трябва да направят, за да останат будни и да функционират добре.\r\nЧасове сън: 6,5 часа Девицата на зодиака може да работи повече от всички и тъй като те ценят толкова много времето, те не обичат да губят прекалено много минути, заспали. Макар да не искат да губят времето си с прекалено много сън, те ще се нуждаят от поне седем часа, за да запазят енергичността и работния си дух. Ако спят прекалено малко, те просто ще бъдат непродуктивни.\r\nЧасове сън: 7 часа Управляваните от Венера Везни обичат съня. Като въздушен знак, който е насочен към други хора, сънят може да е единственият път, когато могат да обработват собствените си мисли и чувства и да се индивидуализират.  Тъй като Везните винаги се опитват да балансират хора и ситуации, те се нуждаят от поне осем часа затворени очи, за да се възстановят и запазят във форма.\r\nЧасове сън: 8 часа    Скорпионите дават всичко от себе си и обичат да довеждат нещата до край. Но си струва да се спомене, че част от тяхната сила е тяхната способност да се регенерират, което те могат да направят със съня.  Така че, ако не получат тези седем часа, те може би няма да бъдат напълно енергични и бдителни, за да са там, както е необходимо през деня.\r\nЧасове сън: 7 часа Стрелците наистина трябва да могат да спят до толкова късно, колкото искат, но има нещо, което се нарича работа, и ги кара да се надигат от леглото. И тъй като са типичните нощни бухали, често им липсва сънят, от който се нуждаят. В идеалния случай те ще си намерят работа, която им позволява да спят до късно.   Часове сън: 9 часа Този корав знак не се нуждае от много сън, защото знае, че животът е предизвикателство и част от предизвикателството се изчерпва и продължава все така. Разбира се, осем до девет часа ще им се отразят добре, но за тези амбициозни упорити работници, това е мечта, а не нещо, което те биха допуснали.\r\nЧасове сън:  6 часа    Водолеите трябва да получат достатъчно сън, за да се чувстват балансирани, но предпочитат да избират часовете си на нощ, според собствените си условия и това как се чувстват. Те биха искали свободата да спят, когато и колко време искат, но има толкова много работа. Седем часа, следователно, са добър баланс и необходими за здравето на мозъка.\r\nЧасове сън: 7 часа Рибите управляват света на въображението и мечтите, така че ако нямат достатъчно време да спят, те могат да станат прекалено въобразяващи  и мечтаещи в ежедневието си, като оставят подсъзнанието си да поеме контрола.\r\nЧасове сън: 9 часа", "date": "2018.03.26", "title": "Ето от колко сън имаш нужда според зодията си"}
{"url": "https://www.actualno.com/society/vijte-koga-startira-stani-bogat-po-bnt-news_666450.html", "text": "      Шоуто ще се излъчва всеки делничен ден от 19:00 часа в програмата на БНТ1, като премиерата на формата ще се състои на 1 април (неделя), също от 19:00 часа.   \"Стани богат\" ще се завърне с класическата схема на играта – 15 въпроса и добре познатите три жокера (\"50/50\", \"Помощ от публиката\" и \"Обади се на приятел\"). Голямата награда, за която участниците ще се състезават, е 100 000 лева, а сигурните суми остават 500 лв. (на 5-и въпрос) и 2 500 лв. (на 10-и въпрос).   Над 3 000 души до момента са се регистрирали на онлайн платформата  stanibogat.bnt.bg, като повече от 300 вече са участвали в предишни издания на \"Стани богат\" или в \"Минута е много\".  Според регламента, на стола на богатството може да се седне само веднъж, но втори шанс могат да получат онези кандидати, които са отпаднали в играта \"Най-бързият печели\".\r\nНай-младият кандидат е едва 9-годишен, а най-възрастният – току-що е навършил 86 години. 25% от заявилите участие са хора под 35-годишна възраст. Много от тях са били деца и ученици, когато играта се излъчваше у нас, а днес обществената телевизия ще им даде възможност да седнат на стола на богатството.    ", "date": "2018.03.26", "title": "Вижте кога стартира \"Стани богат\" по БНТ"}
{"url": "https://www.actualno.com/varna/prodyljava-da-namaljava-bezraboticata-vyv-varnensko-news_666386.html", "text": "  Безработицата във Варненско продължава да намалява. В  края на февруари нейното ниво е 4,9%. За пореден месец отчитаме спад в равнището на безработица в областта и специално на територията на Община Варна. Това каза в интервю за Радио „Фокус“ – Варна Божидар Михайлов, директор на Регионална служба по заетостта във Варна.  \"За областта равнището на безработица през февруари е 4,9 процента, което в сравнение с месец януари е намаление с 0,3 процента. За същия период на миналата година нивото на безработица е с 1,1% по-ниско\", отбеляза Божидар Михайлов.   По думите му са създадени много трайни работни места, няма прекратяване на договори на хора и масови уволнения на персонал.   \"Разкриват се още повече работни места и готовността на хората да започнат работа е по-голяма. Спадът на безработица продължава\", заяви Божидар Михайлов.", "date": "2018.03.26", "title": "Продължава да намалява безработицата във Варненско"}
{"url": "https://www.actualno.com/education/stolichno-uchilishte-predlaga-dva-pyti-bez-uniforma-i-kraj-sys-stipendijata-news_666370.html", "text": "  Неприлично облекло или два пъти без униформа и учениците остават без стипендия. Защо едно софийско училище реши да наложи тези правила и може ли те да намерят място в цяла България?  Успех над 5,50 е достатъчно условие за получаване на стипендия. Но не и в столичното 119-о училище, съобщава \"Нова телевизия\".   Тук учениците са задължени да носят униформи. Правило, което важи вече повече от 5 години. А практиката показва, че не се спазва. Затова ръководството на училището решава да се бори с учениците-нарушители. И създава нови правила.   Новите правила, които са в сила от месец, се приемат от учениците спорно. Санкционирани ученици  няма. \"Това е санкция срещу отличниците. По-скоро наказание срещу тях\", смята Даниел Балтиков.\r\nА резултатите от затегнатите мерки вече се виждат.  А повечето отличници най-вероятно няма да посмеят да свалят униформата.       ", "date": "2018.03.26", "title": "Столично училище предлага: Два пъти без униформа и край със стипендията"}
{"url": "https://www.actualno.com/health/psihiatyr-smjanata-na-chasovoto-vreme-e-vredna-za-psihikata-i-tjaloto-ni-news_666371.html", "text": "  Смяната на часовото време е вредна както за психиката, така и за тялото ни. Това заяви психиатърът д-р Веселин Герев по повод преминаването към лятното часово време и преместването на стрелките на часовниците с час напред пред \"Фокус\". По думите му предстои загубена седмица за хората в активна възраст, защото настройката към новото часово време ще стане изключително бавно и ще има своите последствия.  \"Тази седмица, след като отидат на работа в 08.00 часа, здравите хора в активна възраст просто до 09.00 часа няма да правят нищо. Това е поради простата причина, че на тях душата им спи. Общо взето, за да си настроят динамичния стереотип на новата вълна, ще им трябват около 4-5 дни. Тоест, отписваме първата работна седмица след смяната на часовото време. Освен това, преминаването към лятното часово време ще предизвика проблеми със съня. От една страна ще заспиваме вечер доста по-трудно, защото ще трябва да заспиваме час по-рано от обичайното и съответно да се събуждаме час по-рано. От друга страна, повечето хора, които трябва да гонят точни часове и за които закъснението ще е фатално, няма да имат почти никакъв сън, защото ще се будят много често, за да не изпуснат часа, който е важен за тях. Неизбежно през деня следват факторите на недоспиването – тежко и тегаво протичане на деня, редуващи се напрежение и отпадналост, главоболие, раздразнителност и най-важното – много грешки в справянето с ежедневните задължения\", коментира д-р Веселин Герев.   Той подчерта, че периодът след смяната на часовото време ще бъде много критичен за хората с хронични заболявания. \"Там изтеглянето на приема на лекарства е от съществено значение, особено за хората с със сърдечно-съдови, ендокринни и психични проблеми, там, където лекарството трябва да се взима трикратно. Повечето хора, преминавайки в този шоков за организма режим на смяна на приема на таблетките си, остават за час, а може би и повече от час непокрити от медикаменти\", посочи психиатърът. Д-р Веселин Герев добави, че кризисният период за организма, който настъпва след преминаването към лятното часово време и преместването на стрелките на часовника с час напред, отминава за седмица.   ", "date": "2018.03.26", "title": "Психиатър: Смяната на часовото време е вредна за психиката и тялото ни"}
{"url": "https://www.actualno.com/europe/francija-svali-deficita-si-pod-3-za-pryv-pyt-ot-desetiletie-news_666453.html", "text": "  Франция съобщи, че бюджетният й  дефицит през 2017 г. е бил 2,6%, което е под прага в ЕС от 3%. Това се случва за първи път от 10 години насам. Националната статистическа  служба INSEE също така съобщи, че през миналата година икономическият  растеж на страната е бил 2%, което също става за първи път, само че за  период от 6 г. Нивото на дефицита, което е  по-добро от предвидените 2,9% от БВП, е поредният признак, че втората по  големина икономика в еврозоната се намира в подем при управлението на  президента Еманюел Макрон. През 2016 г. дефицитът беше в размер на 3,4% от БВП. Числото от 2017 г. е първото под  европейския праг от 2007 г. - когато избухна световната финансова криза. Франция, която отдавна  изостава на фона на Европа, е подложена на силен натиск да направи  повече, за да намали своя бюджетен дефицит и дълга си, които все още са  сред най-високите в еврозоната. Спадът в дефицита не означава  намаляване на публичния дълг на Франция, тъй като правителството все още  заема повече, отколкото погасява, гласи изявление на INSEE. Публичният дълг възлиза на 2,2 трлн. евро, или 97% от БВП, в края на 2017 г. Все пак слизането на Франция  под границата на дефицита на ЕС е добра новина за правителството на  Макрон, което си беше поставило за цел да намали дефицита под 3,0%, предаде БГНЕС. Франция и Испания са единствените страни в еврозоната, които остават в рамките на \"Процедурата при прекомерен дефицит\" на ЕС. За да излезе оттам, Франция трябва да регистрира съотношение на дефицита към БВП под 3.0% още една година. Правителството на Макрон  прогнозира дефицит от 2,9% за 2018 г., но благодарение на силния растеж  тази цел сега може да бъде ревизирана надолу. Икономиката се увеличи с 2,0% през 2017 г., което представлява значителен ръст в сравнение с 2016 г., когато БВП нарасна с 1,1%. Франция се представи особено добре през четвъртото тримесечие на миналата година, когато БВП се увеличи с 0,7%.  ", "date": "2018.03.26", "title": "Франция свали дефицита си под 3% за пръв път от десетилетие"}
{"url": "https://www.actualno.com/politics/vylna-ot-reakcii-sreshtu-vizitata-na-erdogan-u-nas-video-i-snimki-news_666460.html", "text": "  Посещението на турския президент Реджеп Ердоган, който пристига за ЕС-Турция във Варна, предизвика вълна от реакции и протестни демонстрации.  Варна осъмна с надписи \" \", а през деня представители на партиите \"Възраждане\", \"Да, България\" и ДСБ се събират пред Катедралата в морската столица.\r\nПърви против визитата на турския президент се изказаха от \"Възраждане\" - още в 12:00 часа на обяд, като основното послание беше, че \"диктатори не са добре дошли в България\". \"Ердоган, марш от България!\", беше един от призивите, като събралите се обвиниха ЕС, че е решил да размие \"нашата културна идентичност\".         В София на Моста на влюбените до НДК организацията \"Антифашистко действие\" разпъна банер с надпис \" \", като по този начин се обявява срещу военната операция на турския държавен глава в Африн и за солидарност с цивилните жертви, бежанците и репресираните в резултат на интервенцията.        По-късно от 18:00 ч. пред Министерски съвет за факелно шествие. Демонстрацията ще тръгне към Народно събрание и ще завърши пред турското посолство.   ", "date": "2018.03.26", "title": "Вълна от реакции срещу визитата на Ердоган у нас (ВИДЕО и СНИМКИ)"}
{"url": "https://www.actualno.com/europe/shte-se-razbere-li-es-s-erdogan-news_666393.html", "text": "  Споразумението относно бежанците и конфликта на Турция с Кипър, Гърция и Италия за добива на газ на кипърския шелф - това са основните теми на срещата на ЕС с турския президент Реджеп Ердоган във Варна, на които обръща внимание руската информационна агенция ТАСС.  Руската агенция внимателно посочва кой ще присъства на срещата - от европейска страна това са председателите на ЕК и на Европейския съвет Жан-Клод Юнкер и Доналд Туск, председателят на ЕП Антонио Таяни, а от турска - Реджеп Ердоган, министърът за връзките с ЕС Юмер Челик, министърът на икономиката Нихат Зейбекчи и министърът на търговията и митниците Бюлент Тюфекчи. Очаква се българският премиер Бойко Борисов да има лична среща при затворени врата с Ердоган.   \"Има нужда да се урегулират отношенията с нашия съсед – Турция. Диалогът с турския президент трябва да бъде продължен\", подчертава българският премиер Бойко Борисов според ТАСС.   Последната среща на върха ЕС - Турция беше през май 2017 година. А тази ще бъде белязана от протести. Първият е организиран от партия \"Възраждане\" - единствената партия, която спечели субсидия самостоятелно на последните парламентарни избори, без да влезе в парламента, но която я дари изцяло на фонд \"Ин витро\". Председател на партията е Костадин Костадинов, бивш общински съветник във Варна. Протестът е заради факта, че турският президент Реджеп Ердоган идва в морската ни столица в , когато почитаме паметта на стотици хиляди избити българи от редовни части на турската армия. Той започва в 12:00 часа. Вторият е дело на \"да, България\" и започва в 12:30 часа. Иначе фактическата среща на политиците започва чак в 19:00 часа.     \"Очаква се много тежка среща, отношенията са крайно напрегнати. Трябва да потвърдим привързаността си към споразумението за бежанците и да осигурим втория финансов транш за Турция. Нашата минимална цел е да гарантираме сигурността на външната граница на ЕС, за да може 3,5 милиона бежанци, които се намират в Турция да останат там. Нуждаем се от урегулирани отношения с нашия съсед, с Турция\", отбелязва Борисов като коментира предстоящите преговори.   Турският ежедневник \"Хюриет\" коментира, че най-сложната тема ще бъде финансовата помощ от 3 милиарда евро за сирийските бежанци. Турция настоява за гъвкава позиция в отделянето на средствата, т.е. даване на правото Анкара сама да решава за какво ще ги използва, а Еврокомисията заявява готовността да се финансират само конкретни проекти.\r\nЕрдоган ще настоява и за отмяна на визите за турски граждани и отваряне на нови глави за преговори за влизането на Турция в ЕС, за което страните се договориха още през 2016 година в рамките на споразумението за затваряне на турската граница за насочващите се към Европейския съюз емигранти. ЕК ще се постарае да откаже и за визите и нови преговорни глави като се мотивира, че Турция не е отменила своите антитерористични закони и извънредното положение, които според Брюксел нарушават правата на гражданите.    Европейската комисия сега просто не може да изпълни обещанието си за отмяна на визите за турските граждани. За тази цел е необходима подкрепата на всички държави от общността за одобрение на такова решение в Съвета на ЕС, докато по-голямата част от европейските държави не подкрепят въвеждането на безвизов режим за Турция.    Трудните отношения на Анкара и Брюксел се усложниха още повече в началото на тази година във връзка с нарастването на напрежението между Турция, от една страна, и страните от ЕС Кипър, Гърция и Италия от друга по проблемите на добива на газ на кипърския шелф.\r\nПрез януари турските военни кораби блокираха плаващата сондажна платформа Saipem 12000 на италианската компания Eni, която трябваше да осъществи проучвателни сондажи във водите на изключителната икономическа зона на Кипър. Никозия беше предоставила на италианската компания съответния лиценз за разработване на местонаходището. Турската страна изрази загриженост заради работата на италианската компания в Кипър и прецени, че тази дейност противоречи на интересите на Анкара.\r\nСлед посещението в Италия на 5 февруари Ердоган заяви пред турски журналисти, че по време на срещата с президента Серджо Матарела и премиера Паоло Джентилони е повдигнал въпроса за Eni и е предупредил, че Турция вижда опасност от добива на газ в този район за признатата само от Анкара т.нар.Севернокипърска турска република, като смята стратегическия избор на италианската компания за грешка.\r\nТази ситуация беше обсъдена на срещата на върха на ЕС на 22 и 23 март в Брюксел, по време на която останалите страни на ЕС подкрепиха Атина и Никозия. В заключителното заявление на срещата решително се осъждат продължаващите незаконни действия на Турция в Средиземно и Егейско море и се подчертава пълната солидарност с Кипър и Гърция. Срещата на върха призова Турция спешно да прекрати тези действия и да уважава суверенното право на Кипър да проучва и разработва своите природни ресурси в съответствие с европейското и международното право.      Лидерите на ЕС напомниха на Анкара за задълженията ѝ \"да спазва международното право, както и да нормализира отношенията си с всички страни членки на ЕС, включително Република Кипър\". Освен това срещата на върха на ЕС изрази извънредна загриженост по повод на задържането на граждани на ЕС в Турция и призова за \"оперативно и позитивно решаване на всички тези въпроси\".", "date": "2018.03.26", "title": "Ще се разбере ли ЕС с Ердоган?"}
{"url": "https://www.actualno.com/society/otbeljazvame-26-mart-den-na-trakija-news_666372.html", "text": "  На 26 март ще се проведат тържествени събития, посветени на Деня на Тракия и 105 години от Одринската епопея, организирани от Столична община, Съюза на тракийските дружества в България и Съюза на офицерите и сержантите от запаса и резерва.  Тържествата ще започнат със заупокойна служба в храм „Свети Николай Софийски-Нови”, след което ще бъдат поднесени цветя пред Паметника на Екзарх Антим І и ще последва честване-поклонение при Мемориала на Одринци. В програмата ще участват актрисата Василка Сугарева, мъжка вокална формация „България” с художествен ръководител акад. Валентин Бобевски и фолклорна формация „Българка” от град Несебър.   В тържественото поклонение по повод Деня на Тракия и отбелязването на 105 години от Одринската епопея пред столичния паметник „Одринска епопея“ участие ще вземе и държавният глава Румен Радев.   Честването е част от Календара на културните събития на Столична община.", "date": "2018.03.26", "title": "Отбелязваме 26 март - Ден на Тракия"}
{"url": "https://www.actualno.com/curious/aleksandyr-sano-s-opit-da-nalee-razum-po-temata-parkirane-video-news_666493.html", "text": "  Актьорът Александър Сано отправи гневно видео послание към недоброжелател, който умишлено е изкривил чистачката на автомобила му.  Сано обяснява как всеки път търси място за паркиране в рамките на около 2 часа, след като е бил на представление, поради липсата на места и затова е принуден да спира на част от тротоара. Според него човекът, който е изкривил чистачките му, е същият, който е слагал пирони под гумите му.\r\n\"Аз това ще го преживея, но и ти твоята тъпотия дали ще я преживееш, това не знам... А ти следващият път помисли - защото да си долнопробник или нормален човек е въпрос на избор\", споделя Сано.   \"И един послеслов да ти кажа - полагам огромни усилия да съм нормален човек в тази държава, но не гарантирам, че ако случайно те видя да ми изкривиш чистачката, няма да те изкривя по-зле и от нея\", завършва посланието си актьорът.     ", "date": "2018.03.26", "title": "Александър Сано с опит да налее разум по темата \"паркиране\" (ВИДЕО)"}
{"url": "https://www.actualno.com/crime/magazin-izgorja-do-osnovi-v-stara-zagora-podozirat-umishlen-palej-news_666454.html", "text": "  Магазин в центъра на Стара Загора изгоря до основи тази нощ. В него се продавали мобилни апарати. Засегнати са и два търговски обекта в близост и апартаменти в блока, под който е магазинът.  Огънят лумнал около 2 часа след полунощ, съобщи bTV.   Хора в жилищната сграда чули силен трясък като от разбити стъкла. Последвали пламъци, които се разпространили бързо и погълнали цялата стока в магазина.   Той е собственост на двама братя-близнаци, които от години са в бизнеса с мобилни апарати и аксесоари и скоро щели да откриват нов обект в града.\r\nПодозира се умишлен палеж заради бизнес интереси.       ", "date": "2018.03.26", "title": "Mагазин изгоря до основи в Стара Загора. Подозират умишлен палеж"}
{"url": "https://www.actualno.com/politics/zaharieva-izprati-syboleznovatelna-telegrama-do-lavrov-news_666492.html", "text": "  Вицепремиерът и министър на външните работи Екатерина Захариева изпрати съболезнователна телеграма до външния министър на Руската федерация Сергей Лавров по повод пожара, избухнал в търговски център в град Кемерово, при който загинаха над 60 души, съобщиха от МВнР.  „С дълбока болка приех вестта за жестоката трагедия в Кемерово, довела до десетки човешки жертви, сред които и много деца. Като изразявам своите най-искрени съболезнования, бих желала да предам чрез Вас моето съчувствие към болката и мъката на семействата и близките на загиналите в трагичния инцидент, а на ранените да пожелая скорошно оздравяване“, пише Захариева в писмото си до своя руски колега.   По-рано съболезнователна телеграма до своя руски колега Дмитрий Медведев изпрати и премиерът Бойко Борисов.   Общият брой на загиналите, сред които и деца, в руския град Кемерово стана 64. Спасителните екипи продължават работата си сред пепелището в издирване на тела на жертви.    ", "date": "2018.03.26", "title": "Захариева изпрати съболезнователна телeграма до Лавров"}
{"url": "https://www.actualno.com/europe/rusija-provede-proverka-na-bojnata-gotovnost-news_666396.html", "text": "  Внезапна проверка на бойната готовност на руските войски е била проведена в Централния и Източния военен окръг, съобщи ТАСС, като се позова на свой източник в руското министерство на отбраната.  \"От 20 март в продължение на четири дни бе проведена внезапна проверка на бойната готовност на войските в Централния и Източния военен окръг\", съобщи събеседникът на агенцията.   Той не е уточнил колко военни са взели участие в проверката. По думите му \"в хода на проверката на щабовете на военните части са отработени въпроси на планирането на бойните действия, управлението на войските в условия на преместване на пунктовете в непозната местност и други задачи.\"   До момента няма официално потвърждение на информацията от ТАСС.", "date": "2018.03.26", "title": "Русия проведе проверка на бойната готовност "}
{"url": "https://www.actualno.com/viewpoint/10-priznaka-che-otkachash-na-tema-politika-news_666451.html", "text": "     Едното ти око е вечно присвито, от подозрително втренчване във всеки твой опонент. Не му е чиста работата на този човек, да не излезе соросоид накрая. Струва ти се, че почти всяка отворена уста е натъпкана с грантове, а фондация \"Америка за България\" за теб е нещо като огромна свръхбогата секта, пуснала корени от жълтите павета до центъра на Радомир, спонсорираща всяко мнение, различно от твоето. Когато гледаш някой прозападен експерт по телевизията, първата ти работа е да напишеш в Google името му и да добавиш \"соросоид\". И ето! Сайтове с три букви ти предлагат очакван резултат - цялата соросоидска биография на тоя човек. Работата му с \"Отворено общество\" за теб е несравнимо по-осъдима от работата на агентите от ДС. Едните поне са пазели държавата, а другите я предават.    На другия полюс, по същото време. Същото присвито подозрително око. Ето, току-що някой рече, че много неща в Европейския съюз не му харесват. Тоя, веднага отсъждаш, сто процента харесва Путин, братле. Няма как да е иначе. Болен русофил, евразиец, азиатец, по душа слабохарактерен славянин, по вяра православен фундаменталист, по ум - безумец фанатик. Дай им диктатори на тия да се радват. Напоследък си способен да провидиш Путин във всяка една житейска ситуация, а вечер когато си легнеш виждаш със затворени очи и от вътрешната част на клепачите си пронизващия му леден поглед. Струва ти се, че си призван да държиш европейското небе като Атлас над раменете си и да го браниш от фантома на Путин от сутрин до вечер.     Лично за теб се живее в нещо като ъпгрейднат 19-ти век, с известни модерни подобрения и смартфони, но нещата общо взето са останали както едно време - България трябва да се освобождава всеки ден - куп поробители беснеят над бащино ни огнище. Във въздуха се носи миризмата на еничари, предатели, ибрикчии. Лексиката ти наподобява стихотворение на Ботев, само че без римите, идеята, смисъла, красотата и въздействието и от цялата работа е останало само \"люто да се мрази\". Важното е обаче, че си опънал българско знаме на терасата. Комшиите ти не са. Боклуци. Предатели. Еничари. В последно време си започнал да преоценяваш световната история. И някак е започнало да ти се струва, че онзи префинен мустакат човек от близкото минало далеч не е тиранинът, който ни набиват в главите, че е. Той вдигна Русия на крака, той спаси Европа от нацизма! Другите му дребни прегрешения започват да ти се струват като зле изфабрикувани слухове - историците си измислят за Катинската гора (германци са били, не Сталин), а Солженицин нарочно ги пише тия глупости за архипелага ГУЛАГ (наградиха го с Нобел, за да предаде СССР).     Ти въобще не обръщаш внимание, че тия хора пишат по десет пъти на ден за политика и то под статии за мода, научни открития, хороскопи и готварски рецепти. Не ти прави и впечатление, че времето им за реакция под някоя новина пада под минута. Свикнал си да се дърлиш с тях непрекъснато и някак си е започнало да ти се струва, че е крайно наложително да им наложиш мнението си. Нещата не се получават, но си упорит - предполагаш, че тия хора в един момент най-сетне ще разберат и ще си кажат - ей, верно бе, така е, прав си, сбърках! И други подобни. За теб източникът на информация няма никакво значение - важно е да казва истината! Журналистите не са журналисти, а , а из огромното изобилие от новини си избрал тъкмо онези, които завършват всяко изречение с удивителен и започват всяка новина с Когато някой ти каже, че това са медии, които се правят от един човек в една стая, който е публикувал 10 000 материала без да се е подписал под нито един, за теб това няма никакво значение - току-що си шернал текста \"ЕС въвежда третия пол в личните карти!\" и с вдигнат адреналин люто си се разпенил. На общото и невинно възражение, че информацията, която си прочел, просто не е вярна, ти не вярваш - не е вярно, че не е вярна. Прав си. По-добре да не ти мътим главата и да те оставим на мира. Ако един средностатистически профил съдържа здравословен баланс между снимка от петък вечер, тагване от летище, линк към любима песен и събитие, което ще посетиш, то твоята стена е започнала да прилича на управлявана от бот страница. Едно срамежливо дръпване на лентата надолу показва, че от 22 април 2014-та не си публикувал нищо друго освен линкове към политически статии: тенденция, нарушавана само през година от честитки за рождения ден на все по-оредяващия ти кръг от приятели. В тази връзка, точка 8...   Да бъдем част от списъка ти с приятели във Facebook е привилегия, за която трябва да сме благодарни всеки ден. И най-дребното несъгласие с всичко, което казваш, е последвано от радикален, сърцераздирателен ход: ти просто блокираш тоя човек, което в твоето съзнанието вероятно изглежда като кадъра от \"300\", където Леонид ритва пратеника на Ксеркс в бездната. Това, че си ни разприятелил е просто фатално за нас и ние все още не можем да го преживеем. Обсесиите ти започват да излизат извън интернет. Общите сметки от последния месец говорят, че си се скарал на маса за политика с един братовчед, трима колеги на работа, собствения ти баща и над десет съвършено непознати (просеха си го). За теб всяко лично отношение трябва да има за основа общо съгласие по няколко важни политически въпроса - общуването в противен случай и по други теми е нежелателно. Всичко гореизброено е създало едно общо ожесточено настроение, в което често прескачат мисли за завръщане на смъртното наказание. Само така една държава може да функционира добре и да създаде истинска справедливост - особено ако наказанието се приложи към опонентите ти, отказващи да се вразумят.  ", "date": "2018.03.26", "title": "10 признака, че откачаш на тема политика "}
{"url": "https://www.actualno.com/balkani/radev-za-balkanskija-poluostrov-ot-izkluchitelna-vajnost-e-svyrzanostta-news_666448.html", "text": "   Това каза президентът по време на пресконференция след срещата си със словенския си колега , коментирайки откритата вчера директна авиолиния София – Любляна.  Държавният глава Румен подчерта, че директната въздушна връзка между двете столици ще даде нов тласък в туризма, което, според него, е важна предпоставка за развитието на икономическите отношения между двете страни. „Споделихме важни моменти от нашите двустранни отношения. За нас е от съществена важност опитът на Република Словения в постигането на един от най-високите темпове на икономически ръст в ЕС, в осигуряването на висок стандарт и качество на живот на словенските граждани”, подчерта държавният глава.   Президентът Радев припомни, че миналата година страната ни е отбелязала 25 години от установяването на двустранните дипломатически отношения между България и Словения. „Българи и Словения са не само партньори и съюзници в рамките на НАТО и ЕС, ние споделяме сходен исторически опит и традиции. С президента Пахор се обединихме от мнението, че между нашите две страни съществува регулярен и пълноценен политически диалог на различни нива. Той е добрата предпоставка за развитието на нашите отношения във всички останали области – икономика, образование, култура, туризъм и инвестиции. Нашите културни и образователни връзки са солидна основа на нашите отношения”, подчерта президентът Румен Радев.   „България и Словения са от двете страни на крехкия региона, наречен Западни Балкани. Много е важно от тези две страни да има държави, които допринасят за стабилността и сигурността на региона, както и да дават личен пример в положителното развитие на своите двустранни отношения”, допълни още той.\r\nПрезидентът Румен Радев подчерта, че на срещата между двамата е обсъдено и евентуалното ни членство в Шенген, за котето страната ни получава подкрепата на Словения.    ", "date": "2018.03.26", "title": "Радев: За Балканския полуостров от изключителна важност е свързаността"}
{"url": "https://www.actualno.com/books/za-shtyrkelite-koito-ni-spasjavat-news_666457.html", "text": "     Щъркелите са птиците, за които научаваме още в ранното ни детство. Те са символ на идващата пролет, на раждащия се нов живот. Първите вестители, че светът продължава да тече по извечните си закони. Ето защо с настъпването на пролетта издателство „Ентусиаст“ изненадва най-малките читатели с вълнуваща история за едни от най-изящните същества на планетата. „Щъркелиада“ от Николай Стоянов е поетичен разказ за живота и приключенията на божествените птици, които донасят на крилете си слънцето и надеждата. Представата за магичността на летящите създания се дообогатява от десетките илюстрации на Светла Георгиева, които изпъстрят страниците на книжката.   Въпреки че „Щъркелиада“ е дебютното детско произведение на автора, познат на публиката с над 15 заглавия, десетки радиопиеси, сценарии и преводи, творбата получи признание още през изминалата година. Тогава проектът за изданието спечели конкурса на Министерството на културата по програмата „Помощ за книгата“ в направление „Литература за деца и юноши“.   Още в самото начало читателите се запознават с Жан и неговото семейство, което доверчиво изгражда гнездата си на покривите на домовете в малко планинско село. Други негови приятели пък се установяват на училищния покрив, за да научат нещичко от уроците. Но едва ли някой от тях би открил своя път през въздушния простор без наставленията на Родриго – ръководителя на щъркелите. Неговите изчисления и познания за звездите и луната помагат на ятото да отлети към топлите страни. А когато зимата дойде неочаквано, подслон се намира при добрите съседи – хората.\r\nАвторът споделя, че започва да пише историята по молба на своите внуци, към които е отправено и посвещението в началото на книжката. „Обещах лесно, но задачата се оказа трудна“, казва Стоянов. „Трябваше да намеря сюжет, героите на който да са по-различни от мечоците, ежковците, феите, червените шапчици, крадливите свраки, хитрите лисани, кум-вълчановците, бабките-жабки – всичките, така добре пресъздадени от по-стари или по-млади талантливи автори.    Докато през есента, на връщане от най-южната точка на морския ни бряг, дочух нежен шум от плясък на криле и когато вдигнах глава, видях бяла щъркелова армада, която бе полетяла вече към по-топлите страни. Подредени в изряден строй птиците изпълваха сякаш цялото небе; към тях от различни посоки се присъединяваха с красиви спирали и ятата от крайбрежието. Гледката беше божествена. Но отлитането на птиците ми напомни, че две от моите внучета, трябваше ден-два по-късно да се върнат и те като щъркелчетата към далечната държава, в която живееха... И ето така – между красотата и тъгата – се роди идеята за „Щъркелиада“.    Николай Стоянов (роден през 1948 г. в гр. Карлово) е автор на петнайсет книги с проза, между които сборниците с разкази и новели „Нощна връзка“, „Квартални хроники“, „Книга без корици“, „Транзитна виза“, „Френската стая“, „Есенни новели“. По негови сценарии са заснети четири телевизионни игрални филма. Написал е и множество радиопиеси.    Превел е от френски език творби на Патрик Модиано, Франсоаз Саган, Жорж-Оливие Шаторейно.\r\nКниги на Николай Стоянов са издавани във Франция, Германия, Италия, Албания, Сърбия, Румъния, Южна Корея, Македония.   Основател е и председател на Международната фондация „Балканика“, която ежегодно присъжда едноименната награда на балканските народи за литература, добила популярност още и като „Балканския Нобел“.\r\nНосител е на „Вазовата награда“, на „Европейската награда за поетична проза“, както и на наградата „Париж Европа“, присъдена му през 2005 г. от общината на Париж и ЕС за принос към културата на Обединена Европа.", "date": "2018.03.26", "title": "За щъркелите, които ни спасяват"}
{"url": "https://www.actualno.com/burgas/burgas-vzema-uchastie-v-knigi-za-smet-i-prez-tazi-godina-news_666495.html", "text": "  И през тази година Бургас, заедно с още четири български града (София, Пловдив, Велико Търново и Стара Загора), ще е част от инициативата \"Книги за смет\". Тя стартира на 22 април - точно в Деня на Земята.  По традиция стартът е от 10:00 часа, като в Бургас мястото на инициативата е Пантеона, посочват от Община Бургас.   Регламентът за участие остава без промени. Всеки желаещ може да донесе един или повече килограма пластмасови отпадъци, почистени и годни за рециклиране. За всеки килограм участниците получават талон за една хартиена или две електронни книги от онлайн книжарницата. Максималният брой талони, които може да получи всеки, е 2 бр., независимо от предаденото количество пластмаса. С тази мярка организаторите имат за цел да стимулират достъпа на по-голям брой хора до наличното количество книги. Новите заглавия ще бъдат обявени съвсем скоро.   Тази година за първи път партньор на инициатива е Европейската комисия (ЕК), а нейното представителство в България е подготвило специални издания за децата, които ще участват в инициативата, както и за техните родители. Един от приоритетите на ЕК е именно опазването на околната среда от замърсяване с пластмаси. Съгласно новите планове на ЕК всички пластмасови опаковки на пазара на ЕС ще могат да се рециклират до 2030 година, потреблението на пластмаси за еднократна употреба ще се намали, а преднамерената употреба на пластмасови микрочастици ще бъде ограничена.\r\nПартньори на кампанията са \"Екопак\", Европейската комисия в България, и общините Бургас, Велико Търново и Пловдив, с медийното партньорство на телевизионното предаване на БНТ - \"Зелена светлина\".    ", "date": "2018.03.26", "title": "Бургас взема участие в \"Книги за смет\" и през тази година"}
{"url": "https://www.actualno.com/burgas/sled-sedmica-trygva-elektronnijat-priem-v-jaslite-i-detskite-gradini-v-burgas-news_666491.html", "text": "  След точно една седмица, на 2 април от 8:00 часа официално започва електронният прием в ясли, детски градини и полудневни подготвителни групи в училищата на територията на община Бургас.  1100 са свободните места в детска ясла и 1600 за деца в 1-ва възрастова група (родени 2015 година)  в детските градини. В Системата за електронен прием са обявени и свободни места в детските градини за 2-ра, 3-та и 4-та възрастова група (там, където има наличие на такива). Също така са обявени места за деца в полудневни подготвителни групи в училищата.   Към момента системата е отворена за запознаване с начина ѝ на функциониране. Родителите могат да разгледат правилата за прием, да се информират за свободните места, да проследят етапите на регистрация и записване, да посетят секцията \"Въпроси и отговори\".   Електронната система за записване в детски ясли, детски градини и полудневни подготвителни групи в училищата е леснодостъпна през сайта на Община Бургас, раздел \"Образование\": ", "date": "2018.03.26", "title": "След седмица тръгва електронният прием в яслите и детските градини в Бургас "}
