{"url": "https://www.actualno.com/society/novinite-naj-vajnoto-za-denja-3-noemvri-news_704009.html", "text": "   Редакционният екип на ви представя най-важните новини за изминалия ден, 3 ноември.        След жестоката автобусна катастрофа при Своге, заради която в крайна сметка от този свят си отидоха 20 души, дебатът относно това какво прави държавата като стопанин на републиканската пътна мрежа се изостри.   \"Мен ме изкарват виновен, но не чувствам никаква вина. Вината ми дойде, след като разбрах, че става въпрос за убиец, а не за самоубиец. Отказах да взема детето, защото мислех, че това е поредният малоумник, който иска да го возя без пари. Не знаех, че той е убиец, че е убил жена си\". Точно 16 дни след раждането си, вчера в отделението за недоносени деца в здравно заведение в Хасково по спешност е прието момченце в критично състояние. Сигнал за случая е подаден на телефон 112 от бащата на бебето, който го е предал на екипа с линейката на бензиностанция в Харманли.     Пореден инцидент на пътя завърши със смърт. Млад шофьор, на 18  години, който шофира от едва 1 месец, е блъснал две възрастни жени на  тротоара в Карнобат. Едната е загинала на място, а другата – на 84  години, е откарана в кома в болницата в Бургас, съобщават от полицията. Старозагорските майки на деца с увреждания ще искат отново оставката на вицепремиера Валери Симеонов, но нагледно. Заради изказването му, че майките са \"кресливи\", а децата им \"уж болни\", протестите продължават вече трета седмица. \"Ние, майките, и всички будни граждани на Стара Загора сме отвратени, че такива като него са допуснати във властта и могат да вземат някакво отношение. Затова ще сме на 4 ноември от 14:00 часа на Самарското знаме, за да изразим това недоволство.    Некомпетентни, арогантни и неспособни дори на елементарна организация - това представляват служителите на Центъра за градска мобилност (ЦГМ) и дирекция \"Транспорт\". Такова обвинение отправя неправителствената организация „Спаси София”. Двама души загинаха и четирима бяха ранени при стрелба в Талахаси, главният град на американския щата Флорида, съобщи местната полиция, предаде БГНЕс. \"При пристигане на мястото на инцидента полицаите са открили много ранени от изстрели с пушка.\" \"Имаме сходно мнение за събитията в Украйна\", каза Моравецки и подчерта, че е \"важно да бъде запазена стабилността\" там. Полша вероятно няма да участва в пакта на ООН за миграцията и ще последва по този начин примера на Австрия, Унгария, Чехия и САЩ, каза полският премиер, цитиран от Ройтерс. От своя страна Меркел заяви, че Германия активно е участвала в разработването на пакта и продължава да го подкрепя. ССпоред новия проект в т. нар. Суперлига ще влязат 11 европейски отбора, които ще излязат от УЕФА и ще организират свой турнир. Те ще получат право на участие в нея в продължение на 20 години без вероятност от отпадане от шампионата. Като гости ще бъдат поканени от 5 отбора. Общо в турнира ще участват 16 клуба. Последната информация, която немското издание обяви е, че разполага с данни за положителни допинг проби на световни футболни величия, като единият играч е многократен победител в Шампионска лига.", "date": "2018.11.03", "title": "Новините: Най-важното за деня, 3 ноември"}
{"url": "https://www.actualno.com/crime/otnovo-ubijstvo-v-rusensko-news_703980.html", "text": "  Отново убийство в Русенско след битов скандал в село Сваленик. Информацията разпространиха от пресцентъра на МВР в крайдунавския град, съобщава plovdiv24.bg. Малко след 22:00 ч. снощи на Спешен телефон 112 е постъпил сигнал за открито тяло на мъж в безпомощно състояние в село Сваленик. На място веднага е изпратен полицейски екип, който е намерил трупа на 37-годишен местен жител. В хода на разследването е станало ясно, че причината за престъплението е битов скандал. 36-годишният извършител е задържан още тази нощ. Случаят е докладван в Окръжна прокуратура–Русе, като е образувано и досъдебно производство. Припомняме, че преди около един месец в крайдунавския град бе жестоко убита журналистката Виктория Маринова, а за стореното деяние бе арестуван Северин Красимиров.     ", "date": "2018.11.03", "title": "Отново убийство в Русенско"}
{"url": "https://www.actualno.com/politics/siderov-njama-koj-da-svali-gerb-i-patriotite-ot-vlast-news_703975.html", "text": "  Няма кой да свали от власт ГЕРБ и Обединените патриоти, ако те не се го направят сами, заяви Волен Сидеров. В предаването „Метроном“ на Радио „Фокус“ лидерът на ПП \"Атака\" каза, че избирателите в България са приели настоящата коалиция между „Атака“ и ГЕРБ, след като в продължение на години са искали да ги управлява Борисов и ГЕРБ, а не Сидеров и „Атака“. Според него, има разлика между това да изгубиш властта, заради вътрешно неразбирателство и да те свалят, защото си „уличен в корупция или нечовешко отношение\".     Лидерът на „Атака“ заяви, че най-големият тест за личността на човека е издигането му на властова позиция. \"Ако се самозабравиш и решиш, че трябва да подмяташ и подритваш хората, рано или късно приключваш. Дали смяташ, че си голямата работа, защото си там някъде, и че си безсмъртен, защото си просто във властта – не\", каза Сидеров.   В ефир той предложи по коридорите на институциите от изпълнителната власт над всеки кабинет да се поставят табели с латинския надпис “Memento mori”, чието значение е „Помни, че си смъртен“. „Може пък и да помогне!”, изрази личното си мнение политикът. И подчерта, че в критичен момент като този, с множеството скандали, в които са замесени властимащи, е време да се обърне внимание и на поведението на партньорите на „Атака“.\r\nМеждувременно, той сравни българската нация с „маса от пластилин, който лесно може да бъде мачкан“, и бе категоричен, че ако този пластилин се втвърди и се превърне в тухла, то тогава няма как да бъде смачкан. Но за да се случи това, трябва да се възпита поколение с по-самостоятелно мислене. „Защото без събуждане на духа, системата ще възпроизвежда „бели мишки в лаборатория“, а не мислещи хора“, каза в заключение Волен Сидеров.  Припомняме, че трусовете в управляващата коалиция вече станаха доста. Последният касае вицепремиерът Валери Симеонов, който така и не подава оставка, макар да нарече майките на деца с увреждания \"кресливи жени\" и се усъмни, че децата им са болни. Преди това имаше скандали между Сидеров и Симеонов, като дори се стигна до с посредничеството на Бойко Борисов, тъй като имаше спорове относно оставките на Валентин Радев, Ивайло Московски и Николай Нанков.   ", "date": "2018.11.03", "title": "Сидеров: Няма кой да свали ГЕРБ и Патриотите от власт"}
{"url": "https://www.actualno.com/crime/vkaraha-v-zatvora-bivshija-predsedatel-na-obshtinskija-syvet-v-septemvri-news_703985.html", "text": "  Лазар Влайков, осъден за смъртта на ресторантьора Наско Тонкев от пазарджишкото село Виноградец, вече е в затвора, съобщава marica.bg. Информацията е потвърдена от Сашка Андрекова от Министерството на правосъдието.     Припомняме, че с решение на Окръжния съд в Пазарджик от 29.10.18 г. бившият председател на Общинския съвет в Септември и настоящ общински съветник бе осъден на четири години затвор, при първоначален общ режим. Очаква се Влайков да бъде преместен в затворническо общежитие, от приемното отделение, където бе настанен по-рано.   Той получи ефективната присъда, след като с личното му оръжие фатално бе прострелян 47-годишният ресторантьор Наско Тонкев от село Виноградец. Ситуацията се разигра в края на август миналата година, когато съветникът отишъл на детски рожден ден, като носел със себе си новото си оръжие и 45 патрона. Влайков извадил пистолета, за да се похвали, стрелял, давал го и на други гости да го пробват, повикал и Тонкев. Неясно как оръжието попаднало в ръцете на 6-годишния рожденик, който възпроизвел фаталния изстрел, а ресторантьорът загинал на място.", "date": "2018.11.03", "title": "Вкараха в затвора бившия председател на Общинския съвет в Септември"}
{"url": "https://www.actualno.com/society/hem-se-schitame-za-religiozni-hem-sme-s-naj-malko-sveshtenici-v-evropa-news_703933.html", "text": "  България е с най-малко свещеници сред европейските държави – 12 свещеници на 100 000 души. Това сочат данните от цитирано от БГНЕС проучване, за което агенцията не дава повече информация - кой го е извършил в какъв период от време.     Според изследването, в Гърция има най-много свещеници на глава от населението - 87.7 свещеници на 100 000 души. На второ място е Италия с 82.8 на 100 000 и на трето е Румъния.   България е сред европейските страни със сравнително висока религиозност на населението – 77% се определят като религиозни. 75% от българите се определят като православни. 30% от тях са абсолютно сигурни, че има Бог, а 47% вярват в Бог, но не са съвсем сигурни.\r\nЗа 66% от българите религията е ключов компонент от националната ни идентичност. 15% от сънародниците ни се молят всеки ден, 19% посещават поне един път месечно богослужение. За 19%от българите религията е важна част от техния живот.  42% от българите смятат, че правителството трябва да подкрепя религиозните ценности. 50% се обявяват за ясно разграничаване между религията и политиката.   Същевременно днес, 3 ноември, с благословията на Негово Светейшество Неофит, митрополит Софийски и патриарх Български, в столичния храм \"Св. Кирил и Методий\" в кв. \"Красно село\" ще бъде тържествено посрещната икона на св. Георги Зографски. Иконата е изписана като точно копие на главната светиня на българския светогорски манастир \"Св. Георги Зограф\" – т. нар. Фануилска икона на св. Георги.\r\nИконата е изписана от светогорски брат и е с размерите на оригинала (134 х 83 см.), с красив релефен златен обков. Тя вече повече месец пребивава в Зографската св. обител. В 17:00 часа тя ще бъде внесена с лития в църквата \"Св. Кирил и Методий\", след което там ще започне празнична вечерня по атонски устав. Богослужението ще продължи до 23:00 часа, с певци на двата клироса, а към радостта на енорията ще се присъединят и столични свещеници.    Църковното предание свързва Фануилската икона на св. Георги със самото основаване на Зографската св. обител. Тя се появява по чудодеен начин в храма след молитва на монасите, основатели на обителта, и така Бог открива волята Си кой да бъде покровителят на новия манастир в градината на св. Богородица. Оригиналът на тази древна икона се е съхранявал няколко века в манастира Фануил, близо до Лида, родното място на св. Георги. Местното предание разказва, че една нощ образът на светеца върху главната им икона се заличил и изчезнал, а на игумена Евстратий било открито, че иконата е била пренесена на Атон. Фануилската неръкотворна икона на св. Георги днес е една от най-големите светини на Света гора.", "date": "2018.11.03", "title": "Хем се считаме за религиозни, хем сме с най-малко свещеници в Европа"}
{"url": "https://www.actualno.com/business/banevi-sa-kupili-imenieto-si-za-35-mln-evro-ot-sobstvenika-na-sviloza-news_703997.html", "text": "  Свидетел на разграбването на предприятия, както по времето на масовата приватизация, така и днес е бил предприемачът Красимир Дачев. Това заяви самият той в предаването „Тази събота” по bTV.     По думите му, приватизацията е било нужно да стартира още в първия ден след промените, а не да се чака 10 години. „Трябваше да започне и контролът, но как да се случи това, като през тези 10 години предприятията бяха оглозгани“, посочи Дачев. Коментарът му бе във връзка със скандала с приватизираното и после фалирало предприятие „Полимери” - Девня, собственост на бизнесмените Николай и Евгения Баневи.   Красимир Дачев каза, че когато той е взел предприятието, го е заварил с 28 милиарда дълг, а по принцип то е имало възможността да прави по 40 000 000 долара годишно. Тогава председател на Управителния съвет е бил шефът на местната банка. „Така, когато им трябват пари, получават банков кредит, без никакво обезпечение”, категоричен беше Дачев по адрес на Баневи. Бизнесменът заяви, че къщата на Баневи, която беше показана в медиите, е била негова. Той я е изградил с цел тя да бъде фирмена резиденция, като всеки един директор е трябвало да има на разположение малък апартамент, когато пристига в София, за да не ползват хотели.\r\n„Дори преди да я довърша си бях направил хеликоптерна площадка, за да не губя време да обикалям“, допълни Красимир Дачев и съобщи, че Банев е платил за имота 3,5 милиона евро.  „Приватизацията имаше и бандитски и политически привкус. Има голяма разлика между масовата приватизация и касовата приватизация, при която се задължаваш да правиш инвестиции, за да запазиш работните места. Букетът е от всичко, но много закъсня. Късно е сега да си говорим за нещо, случило се преди 20 години”, посочи предприемачът. В края на разговора, Красимир Дачев изрази мнението си, че желанието на Иван Костов за реанимация на българската икономика чрез приватизация е било правилно, но самото му прилагане – не.", "date": "2018.11.03", "title": "Баневи са купили имението си за 3,5 млн евро от собственика на \"Свилоза\""}
{"url": "https://www.actualno.com/sofia/kup-oplakvanija-ot-organizacijata-na-transporta-v-sofija-zaradi-spiraneto-na-metroto-snimki-news_703995.html", "text": "   . Такова обвинение отправя неправителствената организация „Спаси София” заради получилия се в центъра на София хаос поради планово спиране на метрото между станциите \"Сердика\" и \"Национален стадион \"Васил Левски\".     От НПО-то са категорични, че ЦГМ и общинарите е трябвало да се съобразят с елементарни неща – например служители на ЦГМ да упътват хората къде са спирките на заместващите автобуси, още повече, че метрото е основна връзка с летището.   \" Информацията по спирките също беше изцяло на български, но защо ли се чудим, като туристическата ангажираност на СО е несъществуваща. Опитахме се да обясним на диспечерите на ЦГМ, че има сериозен проблем с организацията, в резултат на което получихме освен грубо и арогантно поведение и потвърждение, че тези хора и началниците им просто толкова си могат \", разказват от \"Спаси София\", като питат директно кметицата Йорданка Фандъкова какво трябва да стане, за да започне да работят тя и екипът ѝ. И заключват с огорчение: \" Тук не можем да организираме една заместваща линия с десетина автобуса и няколко линии до гробищата. Срам и позор \".   Припомняме, че в участъка между \"Сердика\" и \"Национален стадион \"Васил Левски\" и утре, 4 ноември.", "date": "2018.11.03", "title": "Куп оплаквания от организацията на транспорта в София заради спирането на метрото (СНИМКИ)"}
{"url": "https://www.actualno.com/bgfootball/sportnijat-ministyr-podkrepi-mechtite-na-borisov-da-sme-domakin-na-svetovnoto-po-futbol-news_703998.html", "text": "  Съвместната кандидатура на България, Сърбия, Румъния и Гърция за домакинство на Световното първенство по футбол през 2030 г. е съвсем реална. Това заяви пред журналисти министърът на младежта и спорта Красен Кралев, който присъства на шестото издание на  традиционния турнир по таекуондо, олимпийска версия \"Sofia Cup\".     \"Ако не мечтаеш и не се стремиш към върха, няма как да го постигнеш. Аз мисля, че кандидатурата ни е съвсем реална. Преди две седмици имаше сондажи на ниво спортни министри и всички бяхме позитивно настроени към тази кандидатура. Разбира се, тя трябваше да бъде обсъдена на най-високо ниво и след като този въпрос се поставя от ръководителите на нашите държави, кандидатурата е напълно реална. Тази кандидатура от една страна е възможност да си оправим футболната инфраструктура, но е и политически знак, че балканските държави ще работят заедно не само в областта на спорта, но и заедно ще отстояват общите си политически и икономически интереси. Това е много важно за народите на всички балкански страни”, заяви Кралев.   Министърът допълни, че съоръженията, които ще бъдат изградени, ще отговарят на всички стандарти на ФИФА за такова домакинство. Припомняме, че в момента България не разполага с нито един такъв стадион.\r\nСветовното първенство по футбол през 2030 година ще е юбилейно, защото ще се навърши един век от провеждането на първия шампионат на планетата. През 1930 година, като домакин Уругвай печели една от двете си световни титли в най-популярния в световен мащаб спорт.  ", "date": "2018.11.03", "title": "Спортният министър подкрепи мечтите на Борисов да сме домакин на Световното по футбол"}
{"url": "https://www.actualno.com/crime/treti-obvinjaem-za-posegatelstvo-sreshtu-burgaski-fotoreporter-ostava-v-aresta-news_704001.html", "text": "  Районен съд – Бургас определи да бъде взета мярка за неотклонение „Задържане под стража“ спрямо Данаил Стефанов, привлечен като обвиняем като съучастник в извършване на палеж, предаде БГНЕС.     33-годишният Стефанов, по прякор Дъндито, е третият обвиняем за палежа срещу дома на бургаския фоторепортер Борислав Пенков, който стана факт на 14 октомври тази година - за щастие без да има пострадали хора. Дъндито счита, че е бил \"натопен\", макар полицията да обяви пред съда, че негово ДНК е намерено на мястото на палежа.   Основен обвиняем обаче е Петър Биберов-Кюфтето. Той беше осъден на пробация заради нападение и удар, който нанесъл на Пенков. Самият Пенков обяви, че ще го съди за 50 000 лева - защото Кюфтето го е нападнал, докато е снимал опожарено заведение. Другият обвиняем е Румен Янакиев, който е считан за фактическия физически извършител.\r\nОпределението на съда може да бъде обжалвано или протестирано пред Окръжен съд – Бургас, на 08.11.2018 г., 14:00 часа, съобщиха от бургаския съд.  ", "date": "2018.11.03", "title": "Трети обвиняем за посегателство срещу бургаски фоторепортер остава в ареста"}
{"url": "https://www.actualno.com/pleven/primer-za-remont-na-pyt-s-kojto-se-podgotvjat-bydeshti-katastrofi-video-news_703988.html", "text": "  След жестоката при Своге, заради която в крайна сметка от този свят си отидоха 20 души, дебатът относно това какво прави държавата като стопанин на републиканската пътна мрежа се изостри. През тази седмица ръководителят на Агенция \"Пътна инфраструктура\" (АПИ) инж. Светослав Глосов призна, че от участъка, където стана трагедията, са асфалтирани със смес, която не е отговаряла на правилата.     Пример как вървят нещата с ремонтите в милата ни родина дава във Facebook потребител с името Мария Стоева. Г-жа Стоева онагледява нещата с два видеоклипа, като и двата са от Луковит.\r\nПървият показва как е ремонтиран пътя, водещ към Карлуково. Става въпрос за излизване на смес в дупки, която образува кръпки с множество дребни камъчета от сипания чакъл. При опит да се спре на такава настилка вероятността от поднасяне е изключително голяма. Дори с крак кръпката може да бъде лесно разрушена – достатъчно е човек само да провлачи стъпалото си по настилката.      Вторият пример пък е в самия Луковит, близо до големия магазин на Lidl. Там има дупка, дълбока поне половин метър, която е запълнена с шума, дори клончета с листа, за да се указва на неподозиращите какво може да им се случи, ако се объркат да минат през това място. Г-жа Стоева коментира иронично под поста с видеото, че проверява дали клончетата \"са пуснали коренчета\". По думите ѝ, дупката е там от месеци. ", "date": "2018.11.03", "title": "Пример за ремонт на път, с който се \"подготвят\" бъдещи катастрофи (ВИДЕО)"}
{"url": "https://www.actualno.com/blagoevgrad/plamnaha-100-dka-borova-gora-v-rodopite-news_704004.html", "text": "  Запалиха се 100 декара борова гора в Родопите, информира bnt.bg. Два са общо пожарите, пламнали на територията на благоевградска област в късния следобед днес, като по-голям е този, край село Кузьово, община Белица. Огънят лумнал към 15:00 ч. и е обхванал 100 декара черен бор. Няма опасност за населението и близките до пожара жилищни сгради.     В битката срещу пламъците се включиха три екипа огнеборци от службите на Разлог и Якоруда, както и три специализирани противопожарни автомобила на Югозападното държавно предприятие. Общо 40 служители се опитват да овладеят огнената стихия, като на място бе и кметът на община Белица Радослав Ревански.   Вторият пожар възникна край село Крибул, община Сатовча. Той е обхванал 10 декара дъбова гора, а огънят е бил както низов, така и върхов на места. И двата пожара са локализирани, към момента съобщават от ЮЗДП.", "date": "2018.11.03", "title": "Пламнаха 100 дка борова гора в Родопите"}
{"url": "https://www.actualno.com/starazagora/protest-sreshtu-cenite-na-gorivata-i-v-stara-zagora-news_704000.html", "text": "  “Нека с този мирен протест покажем единство! Нека не оставяме монополистите да диктуват, нека \"малкият\" човек бъде чут!” С този призив четири млади старозагорки организираха днес протест срещу високите цени на горивата в Стара Загора.     Богдана, Камелия, Стиляна и Силвия се запознали на протеста миналата седмица. Решили, че трябва да покажат гражданската си позиция, но да го направят по установения от закона ред. Подават уведомление в общината, кметът уведомява органите на реда, за да се осигури безопасното протичане на протеста.   Искат не само да изразят протеста си за високите цени на горивата, а въобще отношението си към случващото се в държавата. “Цените на горивата са от ключово значение и се отразяват по един или друг начин на цените на стоки и услуги по веригата”, обяснява Богдана. В това време другите момичета раздават разпечатаните флаери и дават инструкции на останалите участници за маршрута на протеста и че не трябва да се допускат ексцесии, защото протестът е мирен.\r\n200 души са заявили присъствието си на протеста, а 2000 са изразили подкрепата си в социалната мрежа Facebook. През цялото време в събитието се информира докъде е стигнала колоната, ако някой иска да се включи от точка, различна от началната.  Протестиращите срещу високите цени на горивата вече се координират и подкрепят помежду си и утре на протест излизат Благоевград и Пазарджик, информират организаторите преди колоната от автомобили да тръгне по маршрута. Днес протест имаше и в Монтана - областта, където цените на горивата са едни от най-високите и прескачат 2,50 лева на литър.   ", "date": "2018.11.03", "title": "Протест срещу цените на горивата и в Стара Загора"}
{"url": "https://www.actualno.com/smolyan/veteran-ot-vojnata-navyrshi-100-godini-brat-e-na-kontraadmiral-dicho-uzunov-news_704011.html", "text": "  \"Добре дошли на моя юбилей! Не казвам 100-годишнината, защото все още не вярвам, че съм на 100 години!“ – така ветеранът от Втората световна война Димитър Узунов от смолянското село Арда посрещна своите гости днес.     Бай Димитър е роден на  30 октомври 1918 г. в семейството на Стефан и Тодора Узунови. Били четири деца - една сестра и трима братя. Той е средният от братята. Най-малкият е контраадмирал Дичо Узунов - началник на Висшето военноморско училище, служил в Генералния щаб на БНА, главен инспектор на флота и представител на ООН. Родителите им ги възпитали в дух на патриотизъм. Въпреки вековната си възраст, дядо Димитър е с много бистър ум. Лицето му е светло, чисто, без бръчки. До ресторанта, в който беше организирано тържеството за рождения му ден, от къщата му на баира дойде на крака, леко подпиращ се с бастун. Минимум три пъти на седмицата слиза до центъра на селото, да се среща и общува с хората.  \"В хубаво време не стоя в къщи. Излизам с комшиите на пейката. Много ме обичат и аз ги обичам\", споделя той. Казва, че за да живее дълго един човек, е важно спокойствието, равновесието. \"Тютюнопушенето е враг, алкохолът - също. За укрепването на организма много помага движението. Аз много обичам да ходя, много работех\", добавя дядо Димитър.\r\nДетството му било трудно, с много тежка работа. Садили тютюн, носили вода да поливат по стръмните ниви, да копаят, да берат. Още като 8-годишен носел вода на овчарите в гората.\r\nБаща му бил предприемчив. Имали варница, пчели, овце. Сеели ръж, пшеница и почти не усетили нищета в онези години на глад и мизерия.    Малкият му брат Дичо Узунов завършил право преди 9-ти септември и като тръгвал наесен от село бащата му давал две тенекии мед - това му била издръжката.\r\nСтолетникът помни две учителки от своето детство - Елена и сестра ѝ Вяра, дошли от Северна България.\r\nУчаствал в първата фаза на Втората световна война – в Пирот, Нишки бани, Ниш и град Прикуплие, близо до Белград. Бил куриер в конен взвод. От войната се върнал в навечерието на новата 1945 година.\r\n\"Войната е ужасна, жестока. Видях много смърт. 20-ти век беше век на войните и революциите\", казва бай Димитър и изрежда - Първата световна война, Септемврийското въстание, атентата в църквата \"Св. Неделя\", съпротивителното антифашистко движение, което подпомагал.   \"21-ви век, - допълва той – е мирен засега. Надявам се, ако има революции, те да са в науката, техниката, постиженията\". Но е притеснен за бъдещето, защото младите хора по думите му не са добре възпитани, липсват им ценности. \"Всеки гледа да използва другия, ако има възможност. Всеки се бори за своето, за личното, за общественото малко мислят\", обобщава с тъга бай Димитър.   Създал семейство след войната. Има две дъщери, двама внука и три правнучета. Попитан как е избрал спътничката си в живота, отговаря, че по доброто ѝ възпитание. Никога не си повишили тон с жена му. Споделя, че е бил най-щастлив, когато се събрал със своята любима. Любовта по думите му е нещо прекрасно и хубаво, смисъл на живота.\r\nМного важно за него са човешките отношения, обичта, разбирателството: „Винаги, когато спорим с някой, аз се поставям на неговото място, за да разбера как разсъждава той. Най-доволен съм, когато моето мнение се схожда с мнението на човека отсреща“.   Съжалява само за своята младост, както се пее в песента: „Черней горо, черней сестро, двама да чернеем, ти за твойто листе, горо, аз - за мойта младост\".\r\nСега бай Димитър е вдовец. Голямата му дъщеря не се оженила. Завършила българска филология и цял живот била учителка. Малката – Йордана, която му организира тържеството, развива едър бизнес в Пловдив.  Синът й е професор по генетика в Америка. Завършил в университета \"Луи Пастьор\" във Франция, станал доктор на генетичните науки. После заминал за Америка по покана на нобелов лауреат по генетика към института \"Рокфелер\". Направил поредица открити публикации и сега работи в компания за генетични тестове. Има едно дете. Дъщеря ѝ е юрист в София и има две момчета.\r\nДъщеря му казва, че винаги е имал режим на хранене, с определено количество, с движение, никога не е пушил, не е пил алкохол. Не яде тлъсти меса, а повече постна храна - плодове и зеленчуци.\r\n„Димитър Узунов е честен, правдив, почтителен - така го знае цялото наше население – каза председателят на местния пенсионерски клуб „Ехо от младостта“. „В довоенната служба е помагал в замеделието и скотовъдството на неговото семейство. След службата участвал във Втората световна война. Фронтовак. За 12 години бил кмет на Арда - председател на изпълкома на Общинския народен съвет. Ръководел с огромен ентусиазъм. Електрифицирал Гоздевица, Гудевица, Лъгът, Речани, Билянци, Арда и Горна Арда. Негова заслуга е прокарването на 3,5-километров водопровод с водоем за Арда и Гудевица. Бил е и председател на АПК“, допълни той.    По думите на Йордана Кайкова баща й живял честен и почтен живот с голямо достойнство. Тя му благодари за „мъдрото и спокойно възпитание“, за неговата безгранична толерантност. И му пожела времето бъде благосклонно към него, да го съхрани здрав и бодър още дълги години.\r\n„Убеден съм, че само добър и позитивен човек може да бъде дълголетник и затова не е случайна любовта, на която се радва от всички“, каза кметът на Смолян Николай Мелемов.\r\nПевицата Росица Пейчева се оказа по случайност в селото. Тя се отби на тържеството и без музикален съпровод му изпя: \"Да знаеш, майчо, каква съм мома загалил\".   Майор Анастас Велков от Военното окръжие в Смолян връчи на дядо Димитърплакет и грамота от вицепремиера и министър на отбраната Красимир Каракачанов.\r\nПлакет, поздравителен адрес, книга и броеница му подари Златка Петрова – областен председател на Съюза на ветераните от войните.\r\nНегов млад роднина изсвири песента за Свети Георги с тромпет.\r\nА сутринта, когато председателят на пенсионерския клуб отишъл да го пита дали му е нужен превоз, за да го свали от високата част на селото, бай Димитър отсякъл:\"Ти ме обиждаш. Аз съм още млад и мога да си ходя\".", "date": "2018.11.03", "title": "Ветеран от войната навърши 100 години, брат е на контраадмирал Дичо Узунов "}
{"url": "https://www.actualno.com/curious/dneven-horoskop-za-4-noemvri-news_704012.html", "text": "        Този ден е благоприятен за дейности, свързани със здравето и красотата. Не се колебайте да смените прическата или цвета на косата. Пътят нагоре никога не е бил лесен, а най-трудно е преди самия връх. Не се отказвайте, точно сега. После, със сигурност ще съжалявате.   Денят ще ви завари във весело настроение. Регулирайте нивото на енергия, за да не прегорите прекалено рано. Оставете си и за вечерта.     Всеки има своите лимити и вие рискувате да преминете дадена граница. Не забравяйте приказката за счупената стомна. Денят не случайно е почивен. Имате желание да докажете нещо на някого, но това ще ви струва прекалено много сили. Пожалете се. Тази неделя не е удачна за уреждането на отношенията във връзката ви. Ако не искате усложнения оставете нещата, каквито са. Ако не ви устройва положението бъдете готови за раздяла.      Тази неделя не пропускайте да прекарате няколко часа навън. Ходенето пеша ще ви помогне да се почувствате добре. Ще ви хрумнат и добри идеи. Тази неделя не се глезете и довършете това, което имате по дома. В противен случай през седмицата може да ви се наложи да правите всичко набързо.    Тази неделя не се пригответе за приятни изненади. Не бъдете прекалено подозрителни, а просто приемете подаръците, като не забравите да благодарите. Тази неделя е много вероятно да дойдат неочаквани гости. Не се притеснявайте, че не сте подготвени, може да поръчате нещо за вкъщи. Най-важното е общуването.    Тази неделя ще си спомните за забравено задължение. По-добре го направете сега, за да не се натоварвате излишно през седмицата. Тази неделя се пазете от лошите мисли. Напълно способни сте да се измъкнете от ситуацията с достойнство и дори положителен опит, като печалба!", "date": "2018.11.03", "title": "Дневен хороскоп за 4 ноември"}
{"url": "https://www.actualno.com/balkani/sled-po-malko-ot-mesec-makedonija-okonchatelno-shte-odobri-novoto-si-ime-news_703974.html", "text": "  На 1 декември тази година парламентът в Македония ще гласува в конкретика по конституционните промени, които страната трябва да въведе във връзка с Договора от Преспа, съобщава електронната версия на гръцкото издание Kathimerini. Според информацията, за тази дата е свикано заседание от председателя на парламента Талат Джафери.     За разлика от гласуването през миналия месец, сега за одобрение на промените ще трябва само обикновено мнозинство. Те вече бяха одобрени от македонското правителство.   В Гърция вече се проведе първото заседание на Двустранната експертна комисия по исторически и образователни въпроси. Припомняме, че заради одобрението за новото име на Македония – Република Северна Македония, ще има корекции в образователната и историческата литература на двете държави. Гърция вече обяви след срещата, че започва съответните поправки на текстове, които са с иредентски дух т.е. текстове, които до този момент са прогласявали гледната точка, че Македония е изцяло гръцка.", "date": "2018.11.03", "title": "След по-малко от месец Македония окончателно ще одобри новото си име"}
{"url": "https://www.actualno.com/europe/merkel-prodyljava-da-vijda-problemi-v-ukrajna-news_703931.html", "text": "  Ситуацията в Украйна остава изострена въпреки успехите в демократизирането на страната и борбата с корупцията. Това заяви германският канцлер Ангела Меркел на съвместна пресконференция с полския премиер Матеуш Моравецки, предаде БГНЕС.     \"Имаме сходно мнение за събитията в Украйна\", каза Моравецки и подчерта, че е \"важно да бъде запазена стабилността\" там. Полша вероятно няма да участва в пакта на ООН за миграцията и ще последва по този начин примера на Австрия, Унгария, Чехия и САЩ, каза полският премиер, цитиран от Ройтерс.   От своя страна Меркел заяви, че Германия активно е участвала в разработването на пакта и продължава да го подкрепя.", "date": "2018.11.03", "title": "Меркел продължава да вижда проблеми в Украйна"}
{"url": "https://www.actualno.com/balkani/opozicijata-v-albanija-zagovori-za-bunt-sreshtu-edi-rama-news_703932.html", "text": "  Сегашният албански премиер Еди Рама ще бъде свален от власт преди местните избори през 2019 година. Това каза бившият албански президент Сали Бериша пред местна телевизия, предаде БГНЕС.     \"Демократическата партия /ДП/ и опозицията се готвят за протести. Те ще бъдат масови. ДП няма да бойкотира изборите и ще свали от власт Еди Рама преди тях\", каза още Бериша и подчерта: \"Тази власт може да бъде свалена само от народния бунт\".   Заместник-председателят на Социалистическото движение за интеграция Петрит Васили също призна, че неговата формация се подготвя за протести. \"Опозицията не поставя под въпрос участието си в изборите. Ние обаче имаме едно категорично условие - изборите да бъдат организирани без Еди Рама като премиер на страната\", каза още Петрит Васили и добави: \"Целта на протестите ще бъде свалянето от власт на Еди Рама и провеждането на вота с друг премиер\".\r\n\"Албанската опозиция се подготвя за изборите, но Еди Рама не трябва да бъде премиер по време на вота\", каза от своя страна и лидерът на ДП Люлзим Баша.  ", "date": "2018.11.03", "title": "Опозицията в Албания заговори за бунт срещу Еди Рама"}
{"url": "https://www.actualno.com/starazagora/kristalna-lira-za-mlad-izpylnitel-za-anelija-dimitrova-news_703973.html", "text": "  С ролята на Демна в спектакъла на Държавна опера - Стара Загора, “Нестинарка” старозагорката Анелия Димитрова спечели “Кристалната лира” на Съюза на българските музикални и танцови дейци (СБМТД) и Класик FM радио в категорията “Млад изпълнител” за 2018 година.     Балерината е родена през 1989 г. в Стара Загора и завършва класически балет в Националното училище за музикални и сценични изкуства “Христина Морфова“ в класа на Алида Бонева. Посещава от 5-годишна и до днес балетната школа на Снежана Дескова. След като завършва музикалното училище танцува в чужбина. От месец март 2015 г. е в състава на балетната трупа на Старозагорската опера. Забелязана е от настоящия художествен ръководител на балета на Държавна опера - Стара Загора, Силвия Томова и бързо репертоар от солистични роли - Жулиета от „Ромео и Жулиета“ на Чайковски , Нела от „Делвата“ от Алфредо Казела, Одета-Одилия в „Лебедово езеро“ Чайковски, Снежанка от „Снежанка и седемте джуджета“ от Александър Йосифов, Маргарита от музикалния танцово-театрален спектакъл „Валпургиева нощ“ по музика на Шарл Гуно, специално подготвен за Международния музикален фестивал „Моцартови празници“ в Правец и заснет от националната телевизия.   От 2017-а Анелия Димитрова е примабалерина на балета на Държавна опера - Стара Загора. На 27 ноември й предстои дебют в още едно класическо заглавие - “Дон Кихот” от Лудвиг Минкус, в ролята на Китри. С премиерния спектакъл на старозагорската опера ще се постави началото на тазгодишния Фестивал за оперно и балетно изкуство в Града на липите.", "date": "2018.11.03", "title": "“Кристална лира” за млад изпълнител за Анелия Димитрова"}
{"url": "https://www.actualno.com/football/otiva-li-si-shampionskata-liga-zaradi-nov-megaproekt-news_703934.html", "text": "  Водещи европейски клубове работят върху създаването на елитна футбола лига, която може да се превърне в конкуренция на Шампионската лига, съобщи германското сп. Spiegel, цитирано от БГНЕС.     Клубове като \"Байерн\", \"Борусия\" (Дортмунд), \"Реал\" (Мадрид), \"Ювентус\", \"Арсенал\" (Лондон), \"Барселона\" и \"Милан\" водят преговори последните три години за създаването на такава суперлига. Този месец топ клубовете искат да подпишат декларация на намеренията.   Според новия проект в т. нар. Суперлига ще влязат 11 европейски отбора, които ще излязат от УЕФА и ще организират свой турнир. Те ще получат право на участие в нея в продължение на 20 години без вероятност от отпадане от шампионата. Като гости ще бъдат поканени от 5 отбора. Общо в турнира ще участват 16 клуба.\r\nСред бъдещите основатели на суперлигата са \"Реал\", \"Барселона\", \"Манчестър Юнайтед\", \"Ювентус\", \"Челси\", \"Арсенал\", ПСЖ, \"Манчестър Сити\", \"Ливърпул\", \"Милан\" и \"Байерн\". Планира се в списъка на поканените отбори да бъдат включени мадридският \"Атлетико\", \"Борусия\" (Дортмунд), \"Марсилия\", \"Интер\" и \"Рома\".  Spiegel съобщи още, че в светлината на тези планове \"Байерн\" още през февруари 2016 г. се е обърнал към адвокатско бюро с молбата да провери възможно ли е да излезе от Бундеслигата.", "date": "2018.11.03", "title": "Отива ли си Шампионската лига заради нов мегапроект?"}
{"url": "https://www.actualno.com/starazagora/s-flashmob-shte-iskat-ostavkata-na-simeonov-news_703935.html", "text": "  Старозагорските майки на деца с увреждания ще искат отново оставката на вицепремиера Валери Симеонов, но нагледно. Заради изказването му, че майките са \"кресливи\", а децата им \"уж болни\", протестите продължават вече трета седмица.     \"Ние, майките, и всички будни граждани на Стара Загора сме отвратени, че такива като него са допуснати във властта и могат да вземат някакво отношение. Затова ще сме на 4 ноември от 14:00 часа на Самарското знаме, за да изразим това недоволство. И щом като крещи, не се чува, ще го покажем нагледно - чрез флашмоб\", се казва в призива им към старозагорци да ги подкрепят в поредния им протест.   Според майките неглижирането на проблемите, омразата и арогантното отношение не трябва да се толерират и затова очакват хора и организации да ги подкрепят като се присъединят към протестите им.", "date": "2018.11.03", "title": "С флашмоб ще искат оставката на Симеонов"}
{"url": "https://www.actualno.com/business/ninova-gorda-che-uspjala-da-zabavi-novite-avtomobilni-i-imotni-danyci-news_703991.html", "text": "  Като не се в петък (3 ноември) в Народното събрание, спасихме над 2,5 млн. българи от новия данък върху старите коли. Не се съмняваме, че ГЕРБ и \"Обединени патриоти\" ще си го приемат, но няма как с нашите гласове да им осигурим кворум за поредното бъркане в джоба на най-бедните хора. Що за стабилно управление е това, което разчита на гласовете на опозицията, за да вдигне данъците на хората. Няма как да стане. Оставете ги тях. Това мнозинство и правителство е на финала. Нека видим ние какво можем да направим след тях, защото навсякъде е разруха - и в здравеопазването, и в социалната сфера, и в сигурността на гражданите. Това заяви лидерът на БСП Корнелия Нинова пред председателите на съвети на Столетницата.     Председателският съвет към Националния съвет на БСП заседава по бюджет 2019 - алтернативата. Вече е традиция БСП да предлага алтернативен бюджет на управляващите, който обаче си остава просто на хартия. Той ще бъде подложен на широко обществено обсъждане в понеделник, 5 ноември. В него ще вземат участие синдикати, професионални организации, учени, депутати и членове на Националния съвет на БСП, както и коалиционни партньори.\r\nНа днешния съвет бяха обсъдени финансовите, икономическите и социалните параметри на алтернативния бюджет на БСП. Особено внимание се обръща на демографската катастрофа и политиките за младите хора и децата - семейно подоходно облагане, безплатни учебници до 12 клас. \"Как можеш да кажеш, че това е най-социалният бюджет, когато си замразил 12 социални плащания за майки, за отглеждане на дете от работещи майки и т.н. Другата най-уязвима група - пенсионерите, отново оставяш само с швейцарско правило, при положение, че цените на газ, парно, вода, ток, всичко се качва. Отново внасяме предложение за преизчисляване на всички стари пенсии с ясни разчет,и откъде ще дойдат парите\", коментира Нинова.", "date": "2018.11.03", "title": "Нинова горда, че успяла да забави новите автомобилни и имотни данъци"}
{"url": "https://www.actualno.com/politics/ekaterina-zaharieva-zaminava-na-poseshtenie-v-sasht-news_703929.html", "text": "  Вицепремиерът и министър на външните работи Екатерина Захариева заминава на посещение във Вашингтон по покана на държавния секретар на САЩ Майкъл Помпео. На 5 ноември двамата ще обсъдят въпроси от двустранен, регионален и глобален интерес.     В рамките на визитата министър Захариева ще разговаря в посолството на България във Вашингтон с представители на българската общност в столицата.\r\nПрограмата на посещението включва и срещи с изпълнителния вицепрезидент на Международния републикански институт Джуди Ван Рест, със съветника на президента на САЩ по въпросите на националната сигурност и член на неговия кабинет Джон Болтън и с регионалния директор за Централна и Източна Европа в Националния демократически институт Робърт Бенджамин, съобщиха от външното ни министерство.  ", "date": "2018.11.03", "title": "Екатерина Захариева заминава на посещение в САЩ"}
{"url": "https://www.actualno.com/society/sedmichna-prognoza-za-vremeto-za-5-11-noemvri-news_703847.html", "text": "  И в началото на другата седмица се очаква да бъде слънчево, без валежи.     В температурите ще се понижат още малко и ще бъдат предимно между 14 и 18 градуса.   В е възможно да превали дъжд по Черноморието. Над останалата част от страната ще има променлива облачност. Температурите остават без промяна.\r\nВ валежи не се очакват. Температурите ще се понижат с 1-2 градуса и максималните ще бъдат между 12 и 16 градуса.  През захлаждането ще продължи, но не се очакват валежи. Над по-голямата част от страната ще има променлива облачност с максимални температури между 9 и 15 градуса.   ", "date": "2018.11.03", "title": "Седмична прогноза за времето за 5 - 11 ноември"}
{"url": "https://www.actualno.com/dobrich/i-rokeri-se-vkluchiha-v-protesta-sreshtu-skypite-goriva-v-dobrich-news_703977.html", "text": "  Стотици жители на Добрич излязоха на протест срещу високите цени на горивата втори пореден ден. В автомобилното шествие се включиха и рокери от мотоклуб „Добруджански братя“, яхнали мощните си машини.      Протестиращите настояват горивата да не надхвърлят 2 лв. за литър. Те не са съгласни с твърдения, че бензинът в България е от най-евтините в Евросъюза. В нашата страна бензинът е 2,40 лв. при минимална заплата малко над 500 лв., докато заплатите в Люксембург са 1 400 евро при цена на горивото 1 евро, мотивират се участниците в протеста.\r\nДържавата да си влезе в ролята и да осъществява по-голям контрол върху качеството на бензина и дизела, поискаха още протестиращите. По думите им търговците на горива често ги \"подобряват\" с различни примеси.  Припомняме, че за месец октомври, според fuelno.net, средно цената на бензин A95 и дизела е скочила с 10 стотинки на литър, но ако се гледа по области, то има далеч по-фрапиращи разлики, дори двойни и тройни като ръст на цената.", "date": "2018.11.03", "title": "И рокери се включиха в протеста срещу скъпите горива в Добрич"}
{"url": "https://www.actualno.com/crime/novorodeno-pochina-zaradi-nedostatychni-griji-ot-semejstvoto-news_703990.html", "text": "  Малко бебе почина в болница в Хасково.     Точно 16 дни след раждането си, вчера в отделението за недоносени деца в здравно заведение в Хасково по спешност е прието момченце в критично състояние. Сигнал за случая е подаден на телефон 112 от бащата на бебето, който го е предал на екипа с линейката на бензиностанция в Харманли. Детето е било реанимирано по време на пътуването до болницата, предава Haskovo.info.   Лекарите посочват, че най-вероятно новороденото е починало заради „лошо гледане“, като се подчертава, че то е било с инфекция, охладено и може би задавено. Впоследствие се оказало, че момченцето не е имало личен лекар. Като причина се изтъква отказ на джипитата в града да го приемат в листите си, а и през последните 10 години в област Хасково няма нито една новоразкрита практика.\r\nПо-късно става ясно, че същото това семейство има още едно починало дете.  ", "date": "2018.11.03", "title": "Новородено почина заради недостатъчни грижи от семейството?"}
{"url": "https://www.actualno.com/football/mesi-pak-se-zabyrka-v-neprijatnosti-s-pravosydieto-news_703957.html", "text": "  Проблемите на аржентинската суперзвезда на Барселона Лионел Меси изглежда нямат край. След като Меси се контузи наскоро, сега в родната му Аржентина му повдигнаха обвинение за пране на пари.     Става въпрос за случай, при който парични средства са преминавали през благотворителна фондация на футболиста. Фондацията носи неговото име, а в случая е замесен и бащата на Лео Меси – Хорхе.   Припомняме, че освен проблеми с испанските власти заради укриване на данъци, името на Меси се появи и в световния скандал \"Panama Papers\". Разкритията показаха, че на Меси изобщо не му чужда средата на \"офшорни зони\".\r\nКакво точно е направил Меси според аржентинската прокуратура – .  ", "date": "2018.11.03", "title": "Меси пак се забърка в неприятности с правосъдието"}
{"url": "https://www.actualno.com/interview/kmetyt-na-elin-pelin-dyrjavata-nakazva-finansovo-discipliniranite-obshtini-i-pooshtrjava-drugite-news_703913.html", "text": "   Доц. д-р инж. Ивайло Симеонов е кмет на община Елин Пелин от 2015 г. Той е инженер по комуникационна техника от Техническия университет – София. Магистър е по икономика от УНСС. Има академична кариера като доцент в Техническия университет - София, преподавател по мениджмънт на високите технологии, иновации и предприемачество. Бил е дългогодишен съветник на ректора, академичен наставник на клуб „Информационни и комуникационни технологии“, създател и председател на Националното представителство на студентските съвети, председател на Университетската синдикална организация „Висше образование и наука“ към КНСБ и на Университетския клуб по таекуондо.       Да, вчера участвах в съвместното заседание на бюджетната и здравната комисия към Народното събрание. И смятам, че политиката на държавата, колкото и да звучи абсурдно, е да накаже тези, които са финансово стабилни и спазват най-добра финансова дисциплина. Точно те са лишени от изравнителна субсидия. Община Елин Пелин фигурира в списъка заедно с големите общини София, Бургас, Пловдив, които страдат от тази политика. Общо 19 общини са в този списък. Абсурдът е, че общини като Несебър и Банско, които разчитат на туристическия данък, са с изравнителна субсидия в рамките на 50-80 000 лева. Но община Елин Пелин е лишена от 536 000 лева. Ние сме в момента най-динамично развиващата се община в София област. Имаме най-висок брой разрешителни за строеж. Заради това, че сме създали такъв благоприятен инвестиционен климат, не само че не ни поощряват, а напротив - отрязват ни се пари, за което разбираме в края на годината. Това означава, че през януари месец ние ще бъдем на \"червено\". Под някакъв формат ни се предлага безлихвен кредит, а това е абсолютно безумие. Да не говорим, че предстои година на избори.   Да. И сега, в края на годината ни сервират, че няма да ни я дадат. И като компенсация ни предлагат безлихвен кредит, с който ние да започнем новата година. Абсурдно! В момента общината ни е превърната в най-големия логистичен център на България. Това означава, че над 15 000 тежки автомобила всеки ден преминават през цялата пътна мрежа. Пътищата са разбити, а хората не правят разлика между общинска и държавна пътна мрежа. И сега, не само че не ни поощряват, но ни се отрязват средства, които ни се полагат чисто законово. Радвам се, че държавата мисли за т.нар. „северозападнал“ район и че иска да инвестира там, но данъците идват от общини като Елин Пелин. И подчертавам, нашата изравнителна субсидия е най-висока спрямо всички общини, които са попаднали в този списък. Обяснението е, че ние сме финансово стабилни. Тоест, \"Вие си вършите работата и затова сте наказани\" - това е отговорът, перифразиран на разбираем за хората език.     Да, точно така е. Община Елин Пелин за първа година е потърпевша. Колкото и нескромно да звучи, това е следствие от моето управление - увеличих събираемостта от данъци, за първа година от цялата история на Община Елин Пелин бюджетът ще бъде изпълнен почти на 100%, което е резултат от добра финансова дисциплина. Приемам отношението към нас като удар в края на годината. Ако през февруари или март 2018 г. ни беше казано, че няма да получим изравнителна субсидия, можехме да мислим за финансови инструменти. Сега няма какво да направим. Просто сме в безизходица.    Така е, времето не е достатъчно, за да се вземе подобен заем.    В началото на мандата през 2015 г. заварих общината на „минус“ 1,2 млн. лв. В момента сме на „плюс“, накратко казано. И този резултат е независимо, че постоянно имаме някакви финансови корекции за проекти от предишното управление, които изплащаме. Да не говорим, че имаме изградена чисто нова детска градина, храм, два стадиона, които са реновирани из основи, всички училища и детски градини са обновени и газифицирани. В момента строим два басейна, както и физкултурен салон на най-голямото средно училище. Правим осветление и велоалеи почти във всички населени места.    Благодарение на това, че имаме добър инвестиционен климат. Имаме много фирми, които инвестират в общината. Това е цялата истина. Данъците са изключително ниски. Реално приходът от жилищните сгради е много малък. Но в момента ние сме издали разрешителни за 200 000 квадратни метра разгъната застроена площ на производствени и логистични бази. Просто не виждам причина да не бъдат поощрявани финансово дисциплинираните общини. В тази ситуация сме няколко кмета от страната, които са в своя първи мандат. Ние наистина влагаме много усилия, за да постигнем резултати и сме с ясното съзнание, че това се оказва в ущърб на общината. Пълна несправедливост! Разбира се. Има си бюджет, нека бъде спазен! Изравнителна субсидия трябва да се даде на всички. Трябва да има баланс. Аз не съм тръгнал да гледам в \"канчето\" на съседната община, ако мога да бъде полезен - помагам, не преча. Но не трябва да бъдем сравнявани с големи общини като София, Бургас и Стара Загора. Просто съм си направил разчета на община Елин Пелин и тази изравнителна субсидия ни се полага по закон. На мен ми се искаше да увеличим бюджета за капиталови разходи, защото общината ни е с изключително натоварена пътна мрежа, а на практика данъците, които влизат от нашата община, отиват за други общини.    Не. Спомена се даже, че като ни се вземат тези 536 000 лева, щели да ни дадат допълнително 20 000 лв. за капиталови разходи. Това даже не искам да го коментирам! Не може общини, които се справят, да бъдат наказвани, а тези които не се справят, да бъдат поощрявани. Защото няма да пострадам аз като кмет само, а ще пострада цялата община. Всички добри предпоставки, които сме създали, отиват на вятъра. Никой от останалите кметове не ме е упълномощавал да говоря от негово име. Аз изразявам моята позиция. Има кметове, които може да не възроптаят от намалената субсидия. На Банско например изравнителната им субсидия е 10% от нашата, някак си ще успеят да го преживеят. Ние обаче няма откъде да компенсираме това лишение. ", "date": "2018.11.03", "title": "Кметът на Елин Пелин: Държавата наказва финансово дисциплинираните общини и поощрява другите"}
{"url": "https://www.actualno.com/europe/v-sicilija-i-v-sardinija-ima-preduprejdenie-za-osobeno-opasno-vreme-news_703992.html", "text": "  Най-високо ниво за опасност от лошо време – код червено, бе издаден за островите Сицилия и Сардиния, предаде БГНЕС.     В петък, в Сардиния, германска туристка почина, след като бе ударена от мълния. В северния град Тренто пък в болница почина младеж, който получил тежки наранявания от паднало дърво. Така броят на жертвите на стихиите в Италия достигна близо 20 души.   През последните дни Апенинския полуостров бе засегнат от поройни дъждове и бурни ветрове, които причиниха сериозни наводнения и активизираха свлачища. Множество малки селища в северната част на Италия и крайбрежието на Лигурия остават откъснати от света. Спряно е и движението на влаковете заради пропадане на релси и паднали дървета.", "date": "2018.11.03", "title": "В Сицилия и в Сардиния има предупреждение за особено опасно време"}
{"url": "https://www.actualno.com/crime/katastrofa-sys-zaginal-na-pytja-varna-burgas-news_703941.html", "text": "  37-годишен мъж загина при пътен инцидент тази нощ на пътя Варна - Бургас, в района на с. Старо Оряхово.     Катастрофата станала около 2.00 часа тази нощ. 22-годишен водач на лека кола \"Ауди\", по време на движението си, губи контрол над автомобила, излиза извън платното за движение и се блъска в крайпътно дърво. На място е загинал неговия спътник (37 години).   Водачът е настанен за лечение в болнично заведение със съчетана травма и опасност за живота. В автомобила е пътувало непълнолетно момиче, което е получило фрактура на таз, няма опасност за живота му. По случая е образувано досъдебно производство, уточняват от ОД на МВР Варна.", "date": "2018.11.03", "title": "Катастрофа със загинал на пътя Варна-Бургас"}
{"url": "https://www.actualno.com/society/za-poredna-vecher-simeonov-e-gluh-za-priziva-da-se-pryjdosva-ot-politikata-video-news_704020.html", "text": "  Викове „Оставка“ и тази вечер огласиха центъра на София. Те ехтяха с протеста на майките на деца с увреждания, предаде БГНЕС.     Черни знамена отново се развяха под прозорците на властта. \"Всеки ден ще е така до оставката\", скандираха майките и настояха отново за оставка на вицепремиера Валери Симеонов.   Тази вечер шествието на протестиращите майки и хората, които ги подкрепят, премина по бул. \"Витоша\". Протестиращите се заканват в понеделник да направят автошествие.   ", "date": "2018.11.03", "title": "За поредна вечер - Симеонов е глух за призива да се пръждосва от политиката (ВИДЕО)"}
{"url": "https://www.actualno.com/america/pak-strelba-s-ubiti-v-sasht-news_703922.html", "text": "  Двама души загинаха и четирима бяха ранени при стрелба в Талахаси, главният град на американския щата Флорида, съобщи местната полиция, предаде БГНЕС.     \"При пристигане на мястото на инцидента полицаите са открили много ранени от изстрели с пушка. Има общо петима пострадали, без стрелеца. За съжаление, единият от пострадалите почина. Другите четирима са в местната болница. Заподозреният също е мъртъв\", гласи полицейското съобщение във Facebook.   \"Има индикации, че няколко човека вътре са се опитвали да спасят не само себе си, но и останалите, което е проверка за тяхната смелост\", каза на пресконференция шефът на полицията Майкъл ДеЛио.\r\nПо-рано беше съобщено, че стрелецът се самоубил в студио за йога. Засега полицията не потвърждава това.  ", "date": "2018.11.03", "title": "Пак стрелба с убити в САЩ"}
{"url": "https://www.actualno.com/business/spirat-dostypa-do-40-finansovi-sajta-news_703942.html", "text": "  Спират достъпа до 40 интернет страници, съгласно на Софийския районен съд по искане на Комисията за финансов надзор.     24-часов срок даде вчера КФН на доставчиците на интернет мрежи и услуги за изпълнение на разпореждането и обяви сайтовете, достъпът до които следва да бъде прекратен. Изброените сайтове са свързани с финансова тематика - обикновено за борсова търговия.   \"Преустановяването на достъпа до описаните интернет страници се налага от факта, че чрез същите се предоставят инвестиционни услуги от лица, които нямат право да предоставят такива услуги на територията на Република България\" пояснява  КФН.  ", "date": "2018.11.03", "title": "Спират достъпа до 40 финансови сайта"}
{"url": "https://www.actualno.com/football/der-spiegel-razkri-za-skrita-polojitelna-doping-proba-na-pobeditel-v-shl-news_703965.html", "text": "  Германското списание Spiegel заедно с Football Leaks разкриха шокиращи неща през последните 24 часа, които, ако се окажат верни, биха \"взривили\" футболния свят.     Последната информация, която немското издание обяви е, че разполага с данни за положителни допинг проби на световни футболни величия, като единият играч е многократен победител в .   Изданието също така има намерение да публикува серия от материали, уличаващи \"титани\" от Премиършип в укриване на данъци.    ", "date": "2018.11.03", "title": "Der Spiegel разкри за скрита положителна допинг проба на победител в ШЛ "}
{"url": "https://www.actualno.com/politics/za-nasilieto-nad-jeni-cvetanov-se-opravda-s-kornelija-ninova-news_703944.html", "text": "  \"Този въпрос е по-подходящ да го зададете на Корнелия Нинова и БСП, защото след 15 декември 2017 година те тотално промениха позицията си. Това, което направи парламентарната група на ГЕРБ при тази атака, която беше организирана бе да сезира Конституционния съд и затова сега Цвета Караянчева внасят законодателни промени, свързани с домашното насилие и как да бъдат защитени българските жени.\" Това отговори председателят на парламентарната група на ГЕРБ Цветан Цветанов в отговор на въпрос дали съжалява, че Истанбулската конвенция беше изтеглена предвид зачестяващите случаи на брутално насилие над жени в България.     За казуса Валери Симеонов, бих казал следното – аз никога не бих произнесъл такива думи. Но аз съм свидетел и как Симеонов е отстоявал позиции в защита на майките“, заяви председателят на ПГ на ГЕРБ.   Той коментира и проверките и арестите, които текат в ДАБЧ.\r\n\"Това, което е видно, е че има политическа воля за да бъде дадена възможност на българските институции да си вършат работата. Нека да е ясно, че за да се получи българско гражданство има много институции, и в крайна сметка като се подготвят документите, вицепрезидентът е този, който подписва получаването на българско гражданство\", посочи Цветанов пред Нова телевизия.  \"Имахме хора, които бяха болнични, имахме командировки. Сега ще ограничим командировъчните и ще се опитаме тези, които са болни, да могат да дойдат в пленарна зала\", каза още той относно провала на петъчното заседание на Народното събрание.   \"Кворумът е задължение на управляващото мнозинство. Но бих упрекнал опозицията, че петък е ден за парламентарен контрол – което е дейност предимно на опозицията\", поясни той.\r\nНа въпрос възможно ли е бойкотът на БСП и ДПС да доведат до парламентарна криза Цветанов заяви, че \"няма обществено настроение за предсрочни парламентарни избори\".    \"Аз съм убеден, че ангажиментът, който сме поели към майките ще стане\", аргументира се още той и подчерта, че ГЕРБ е поел ангажимент в средата на декември законопроектите да са приети и да може предвидените 150 млн. лв. да бъдат получени.   ", "date": "2018.11.03", "title": "За насилието над жени Цветанов се оправда с Корнелия Нинова"}
{"url": "https://www.actualno.com/velikotarnovo/digitalna-izlojba-za-tyrnovski-buditeli-be-predstavena-v-bukuresht-news_703905.html", "text": "  На 1 ноември 2018 г. Държавният архив във Велико Търново представи в Букурещ. Съорганизатор на събитието е дружеството „Демократичен съюз на българите в Румъния”, което е и партньор по проекта „Европейци и великотърновци, учили в Европа, с принос за обществено–икономическия и културен живот в Търново” на Държавна агенция „Архиви”, финансиран по договор № 118-N-7/01.06.2018 г. на програмата „Културно наследство“ на Национален фонд „Култура“.        „Датата 1 ноември - Ден на народните будители, е избрана неслучайно, защото голяма част от личностите, които намират място в изложбата са книжовници, революционери и свети будители на възраждащия се национален дух“ – каза Боряна Маринова - ръководител проект, историк и краевед, началник на отдел „Държавен архив – Велико Търново“ при дирекция „Регионален държавен архив – Велико Търново“ за .\r\nГости на изложбата са проф. Лука Велчов, почетен председател на дружеството „Демократичен съюз на българите в Румъния”, архимандрит Виктор Мутафов, Надежда Кула - учител по български език в българското училище в Букурещ, и румънски граждани.\r\nНа заглавната снимка: Боряна Маринова – ръководител проект при Държавна агенция „Архиви“ и Любомир Николов от Демократичния съюз на българите в Румъния – Букурещ  Интерес сред българската общност в Букурещ предизвикаха и личностите, получили образованието си в Румъния: . Снимка: Момент от представянето на дигиталната изложба „Велико Търново – част от Европа” в Букурещ     Дигиталната изложба представя чрез документи и снимки, съхранявани във фондовете на Държавен архив - Велико Търново личности, дали своя принос за развитието на обществения, политически, икономически и културен живот на града и Търновския край. Представените документи са за 40 личности, получили образованието си в чужбина и работили в различни сфери. Място в изложбата намират  известни търновски учители, работили в Мъжката и Женската гимназии, между които , у . Разкриват се моменти из живота на , на , на , благодарение на които са открити Санаториума за гръдноболни и Бактериологичния институт. Присъстват документи за търновски аптекари, както и на . Специално място заемат видни общественици-дарители,  завещали имоти и пари в полза на града, както и някои от Търновските митрополити, известни с благотворителната си дейност.\r\nВъв връзка с инициативата на Държавен архив – Велико Търново за събиране на документи от личен произход, в дигиталната изложба са поместени и част от даренията. Има снимки на , който основава първото отделение за кожни и венерически болести в Североизточна България към Великотърновската първостепенна държавна болница „Княз Борис”, както и на и неговата майка – , Интересни са и снимките, направени от учениците от които са заснели обектите, присъстващи в дигиталната изложба  и  правят паралел между минало и настояще.", "date": "2018.11.03", "title": "Дигитална изложба за Търновски будители бе представена в Букурещ"}
{"url": "https://www.actualno.com/crime/mladej-pregazi-dve-vyzrastni-jeni-na-trotoar-news_703955.html", "text": "  Пореден инцидент на пътя завърши със смърт. Млад шофьор, на 18 години, който шофира от едва 1 месец, е блъснал две възрастни жени на тротоара в Карнобат. Едната е загинала на място, а другата – на 84 години, е откарана в кома в болницата в Бургас, съобщават от полицията.     Инцидентът е станал тази сутрин около 8:00 часа. Предполага се, че причина за катастрофата е несъобразена скорост, вследствие на което младежът е загубил контрол над автомобила, информира Нова телевизия.   Шофьорът е задържан. Направена му е проба за алкохол, която е отрицателна. Установява се самоличността на загиналата жена. Образувано е досъдебно производство. Няколко часа по-късно почина и втората прегазена жена. Отговорният шофьор се казва Алекс Димитров, карал е \"Мерцедес\". Двете убити от него жени са отивали на гробищата по случай Архангелова задушница.  ", "date": "2018.11.03", "title": "Младеж прегази две възрастни жени на тротоар*"}
{"url": "https://www.actualno.com/showbusiness/alek-bolduin-arestuvan-zaradi-sbivane-news_703924.html", "text": "  Известният актьор Алек Болдуин е бил арестуван, след като ударил друг мъж в свада за място за паркиране в Ню Йорк, предаде БГНЕС.     Инцидентът се е случил в Манхатън. Според информация на FoxNews противникът на Болдуин в свадата е бил ударен от актьора в челюстта, като му е оказана медицинска помощ.\r\nСамият Болдуин не коментира случая, след като беше пуснат от полицейското управление, но по-късно в Twitter обясни, че не става въпрос за спор относно това кой къде да паркира. Актьорът обаче не каза за какво точно е ставало въпрос. Той беше посрещнат пред полицейския участък с викове: \"Така ли трябва да се държиш, като печелиш много пари?\" и \"Какъв пример даваш на децата си?\".    ", "date": "2018.11.03", "title": "Алек Болдуин арестуван заради сбиване"}
{"url": "https://www.actualno.com/europe/pochina-edin-ot-naj-vlijatelnite-bosove-na-ndrangeta-news_703928.html", "text": "  На 92-годишна възраст почина най-старият затворник в Италия. Това е мафиотският бос Франческо Барбаро, който бе един от най-кървавите босове на Ндрагетата. Той издъхна в болницата на град Парма, пише БГНЕС.     Преди няколко дни състоянието му рязко се влоши и той бе преместен в болницата от местния затвор със строг режим, където три години излежаваше доживотната си присъда.   Ндрагета е наименованието на мафията на южната област Калабрия, откъдето тя разпростря влиянието си по целия свят, включително в Латинска Америка и Австралия. През 80-те години Барбаро се занимаваше с отвличания на хора срещу откупи, но по-късно се прехвърли към международния наркотрафик, като винаги поддържаше тесни връзки с властите и елита на родната му Калабрия.\r\nИменно на него бе отредено да стане основния представител на Ндрагетата в промишлено развития север на Италия, когато мафиотите започнаха активно да перат пари там. Над 20 години Барбаро лежа в затвора заради отвличания на хора и излезе на свобода през 2013 г., но скоро пак бе хвърлен зад решетките заради убийство на полицай преди 25 години.  Барбаро се радва на безспорен авторитет сред мафиотите. Той винаги ставал при изгрев и дори на 80-годишна възраст продължавал занимания с йога.   Единият му син Джузепе наскоро бе освободен от затвора по здравословни причини. Другият - Роко, бе арестуван преди година и сега излежава 16-годишна присъда.", "date": "2018.11.03", "title": "Почина един от най-влиятелните босове на Ндрангета"}
{"url": "https://www.actualno.com/crime/taksimetrovijat-shofior-vozil-viktorio-i-deteto-mu-ne-se-e-obadil-na-mvr-sled-kato-gi-ostavil-news_703939.html", "text": "  \" \". Така таксиметровият шофьор, който е закарал двойния убиец Викторио Александров и дъщеричката му в Горни Богров, където Александров застреля малкото дете.     На въпрос на Нова телевизия дали таксиметровият шофьор, таксиджията отговори, че в такситата постоянно било като \"лична драма\" – някой се качва и мисли \"да прави простотии\", но след това не ги прави. Не знаех, че той е убил съпругата си – на мен ми каза, че съпругата му убила другото дете и той искал да се самоубие, каза таксиметровият шофьор пред Нова телевизия.   Шофьорът обясни и, че си говорил с Александров „приятелски”, макар че бившият охранител го заплашва с оръжие. . . Чак след като говорил с колеги по радиостанцията, друг колега му казал, че Викторио е бил издирван за убийството на жена си и тогава последвал сигнал до полицията. . И обясни за , че не може да вземе това дете, защото не може да го кърми, че ги казал на Викторио, за да го принуди да се грижи за дъщеричката си. \" \", завърши таксиджията, с уточнението, че ако може да върне времето назад, е щял да вземе детето.\r\nЗа участието на таксиметровия шофьор в ситуацията, той може да бъде санкциониран с пробация, но трябва да има процесуални действия.  Същевременно известният адвокат Марин Марковски е категоричен, че Викторио Александров ще влезе в затвора по най-тежкото обвинение в Наказателния кодекс – по чл. 116. Марковски обаче припомни, че и в този случай, ако има бърза процедура, Александров може да не остане доживот в затвора, а за 30 години максимум. Този закон е подходящ за Лихтенщайн например, където има десет пъти по-малко престъпления, добави юристът. Той разгледа и хипотезата по чл. 118 от Наказателния кодекс, според която има по-леко наказание (от 3 до 10 години), ако употребиш оръжие заради „силно раздразнение, което е предизвикано от пострадалия с насилие, с тежка обида или клевета или с друго противозаконно действие”, но не вижда възможност в случая с Викторио да се стигне до такова развитие в съда.   Марковски определи и като „морално луди” хора като Викторио и обяви твърдата си убеденост, че не вярва, че убийците се разкайват.", "date": "2018.11.03", "title": "Таксиметровият шофьор, возил Викторио и детето му, не се е обадил на МВР след като ги оставил"}
{"url": "https://www.actualno.com/showbusiness/advokat-prognozira-che-pochti-1000-jeni-moje-da-sa-stradali-zaradi-harvi-uejnstejn-news_703930.html", "text": "  Почти хиляда жени може да се окажат сексуални жертви на американския продуцент Харви Уейнстейн, твърди адвокат Елизабет Фегън. Тя подаде колективен иск срещу продуцента от името на потърпевши, предаде телевизия Sky News, цитирана от БГНЕС.     \"Мисля, че става дума стотици, мисля, че техният брой може да стигне почти хиляда\", коментира тя.   По думите ѝ към момента срещу Уайнстийн са се обявили около 150 жени. \"Ако искате да знаете колко дълго е продължавало това, то ние говорихме с жените, когато са започнали да работят с него в Miramax (киностудия) през 1979 година и са работили през 80-те. Това е било ежедневно поведение. Той е бил агресор и хищник\", обяви Фегън.\r\nВ момента в Ню Йорк тече процес срещу Уейнстейн за сексуални посегателство, заведен от няколко жени.  ", "date": "2018.11.03", "title": "Адвокат прогнозира, че почти 1000 жени може да са страдали заради Харви Уейнстейн"}
{"url": "https://www.actualno.com/chronicles/syzdaden-e-klub-za-podkrepa-na-glasnostta-i-preustrojstvoto-news_703917.html", "text": "  Клубът за подкрепа на гласността и преустройството, заедно с Обществения комитет за екологична защита на Русе, е от първите дисидентски организации в Народна република България.     Учреден на 3 ноември 1988 г. в 65-та аудитория на Софийския университет. Инициатор на проекта е Желю Желев, който още от 1986 – 1987 г. работи по подготовката на Клуба като намира подкрепа в противници на тоталитарната система като Искра Панова (набира привърженици успоредно с Желев), Евгения Иванова, Антонина Желязкова, Георги Мишев, Марко Ганчев, Радой Ралин, Петко Симеонов, Невена Стефанова, Блага Димитрова, Мария Бойкикева, професор Николай Василев, Христо Радевски, академик Кирил Василев, кинорежисьорът Дучо Мундров, изявеният български физикохимик Алексей Шелудко. Мнозина от учредителите (общо 80 души, като на самото учредяване се присъединяват още 40) са членове на БКП, а някои и активни борци против фашизма и капитализма като Чавдар Кюранов, Брайко Кофарджиев, Борис Спасов и др.   През септември 1988 г. Желев подготвя Програмната декларация. През октомври в Чуйпетлово, тя се прочита и обсъжда, за секретарки на Клуба се избират Евгения Иванова и Росица Антонова и се определя, че председателите ще ръководят на ротационен принцип. На 3 ноември се приема Учредителната (програмната) декларация, избира се Управителен съвет, полагат се принципите на функциониране на Клуба и се прочита списъка на учредителите. Учредителната декларация се изпраща до ЦК на БКП, творческите съюзи и средствата за масова информация.\r\nПървият председател на ротационен принцип на Клуба за подкрепа на гласността и преустройството е Мария Бойкикева. По уговорка всеки трябва да председателства по азбучен ред на фамилните имена, за по два месеца.  Основната дейност на Клуба се състои в приемането и разгласяването на декларации и становища по общополитически въпроси, в които рязко се критикува властта на Тодор Живков. Клубът, заедно с другите неформали, застава в защита на правата на българските мюсюлмани и се обявява против така наречения Възродителен процес. Членовете на Клуба проявяват голяма активност по западните радиостанции като особен отзвук имат есетата на Блага Димитрова и Марко Ганчев.   Клубът се състои от 6 секции, които се занимават с открояващите се обществени проблеми в социалистическа България: икономическото състояние; човешките права и гражданските свободи; демографските проблеми; екологията; проблемите на българската култура; нерешените проблеми на българската история.", "date": "2018.11.03", "title": "Създаден е Клуб за подкрепа на гласността и преустройството"}
{"url": "https://www.actualno.com/america/trymp-zaplashi-che-pri-opit-za-agresija-ot-strana-na-migranti-shte-ima-posledici-news_703926.html", "text": "  Нелегалните мигранти, които започнат да хвърлят камъни срещу американските военни при опита им да пресекат границата от Мексико в САЩ, ще бъдат арестуван за дълъг срок, но срещу тях няма да се стреля. Това заяви президентът на САЩ Доналд Тръмп пред журналисти на южната ливада на Белия дом, предаде БГНЕС.     \"Това, което те (мигрантите), сториха с мексиканските военни, е позор. Те хвърляха камъни срещу тях, някои бяха много сериозно ранени. Хвърляха камъни право в лицето”, подчерта Тръмп.   \"Ако те извършат нещо подобно у нас, ще бъдат арестувани и ще имат проблеми. Не съм казвал, че срещу тях трябва да се стреля, това не съм казвал. Но ако те направят това с нас, ще бъдат арестувани за дълъг срок\", добави той.\r\nПреди време той каза на брифинг с журналисти в Белия дом, че използването на камъни от мигрантите ще бъде считано като използване на огнестрелно оръжие. В същото време добави, че се надява американските военни да не откриват огън.  По-рано тази седмица Тръмп разпореди военно присъствие по границата с Мексико да се увеличи до 15 000 войници, за да бъдат спрени керваните от мигранти, насочили се към САЩ. В момента в Мексико към САЩ се движат три големи кервана от по няколко хиляди души от страни на Централна Америка.", "date": "2018.11.03", "title": "Тръмп заплаши, че при опит за агресия от страна на мигранти, ще има последици"}
{"url": "https://www.actualno.com/starazagora/shestima-starozagorci-na-svetovnoto-po-batut-news_703952.html", "text": "  Шестима състезатели на старозагорския спортен клуб “Добри Костин” ще представят България на Световното първенство по скокове на батут, съобщи за Мариана Макулова, председател на клуба и главен треньор на националния отбор. Това са Мариян Михалев и Анита Макулова, които миналата година оглавиха класацията за най-добър спортист на Спортно училище “Тодор Каблешков” и спечелиха 3 квоти за Европейските игри в Минск, Беларус, през юни 2019, и Радомир Найденов, Валентин Стоянов, Мартин Димитров и Ирена Пачова.     В националния отбор са и Ясен Иванов, Георги Илиев и Мариела Пенева от СК „А-ТРАМП“ НСА, София, Димитър Георгиев, Максим Ангелов и Калоян Петров от СК „Имидж“, Русе. С двама представители в националния отбор са СК „Акро-Арт“, Габрово - Михаел Митев и Христина Пенева.   Останалите състезатели, които заминават на световното са Ивелин Йорданов, СК „Космос“, Ямбол, Калоян Павлов, СК „Шампион“, Сливен, Кристина Стамов от другия сливенски клуб „Сини камъни“, Диана Сарафов, СК „Младост“, Димитровград, и Александрина Драганова от ямболския СК „Енчо Керязов“.\r\nСветовното първенство ще се проведе между 7 и 18 ноември в Санкт Петербург, Русия. С 19-те си спортисти българският отбор ще се включи в надпреварите във всички възрастови групи - мъже, жени, младежи, юноши и девойки.  България ще има двама представители и при съдиите - международните съдии 1-ва категория Мариела Стойчева и Мария Вангелова.", "date": "2018.11.03", "title": "Шестима старозагорци на световното по батут"}
{"url": "https://www.actualno.com/society/prognoza-za-vremeto-3-noemvri-sybota-news_703910.html", "text": "  През следващото денонощие в Източна България и повечето равнинни райони на страната ще е с ниска облачност или мъгла, като временни разкъсвания и подобрения на видимостта ще има в следобедните часове. Това съобщи за Агенция „Фокус“ дежурният синоптик Георги Цеков от Националния институт по хидрология и метеорология (НИМХ)към Българската академия на науките (БАН). Над останалата част от страната облачността ще е предимно висока и през деня ще има и слънчеви часове. Ще духа слаб източен вятър. Минималните температури ще са между 7° и 12°, максимални - между 17° и 22°, малко по-високи в крайните югозападни райони.     Над Черноморието облачността ще е значителна, предимно ниска слоеста. На места ще има ръмежи. Ще духа слаб до умерен източен вятър. Максимални температури на въздуха 16-18°, близки до температурата на морската вода. Вълнението на морето ще е 3 бала.\r\nНад планините облачността ще е променлива, в изолирани райони със слаби валежи. Сутринта на места в ниските части ще е мъгливо, а през деня над масивите от Западна България ще е предимно слънчево. Ще духа слаб до умерен източен вятър. Максимална температура на височина 1200 метра – около 19°, на 2000 метра – около 13°.Атмосферното налягане е и ще се задържи по-високо от средното за ноември.\r\nВ следващите дни над Източна България ще преобладава облачно време. Значителна ниска облачност и намалена видимост ще има сутрин и в много райони в равнинната част от страната, но около и след обяд облачността ще се разкъсва, видимостта ще се подобрява. Ще духа слаб вятър от изток-югоизток и температурите ще продължат постепенно да се понижават. Във вторник вятърът в Източна България временно ще стане от изток-североизток и ще е умерен. На места ще превали слаб дъжд.  ", "date": "2018.11.03", "title": "Прогноза за времето - 3 ноември, събота"}
{"url": "https://www.actualno.com/celebrate/sv-pimen-zografski-news_703918.html", "text": "  Знаменитият иконописец и храмостроител преподобни Пимен Зографски се родил в София. Той бил благодатен плод от продължителните молитви на неговите родители. Майка му се удостоила да види насън св. Богородица в бяло облекло, обкръжена от множество монаси. Божията майка й обещала да прекрати нейното неплодие, като й явила, че ще роди син.     Роден в деня на първовърховните апостoли Петър и Павел, отрокът в св. Кръщение бил наречен Павел. Родителите му го дали да се учи на писмо, иконопис, църковно пение и Св. Писание при техния духовник, зографския йеромонах Тома, който служел тогава в древната градска църква \"Св. Великомъченик Георги\". След смъртта на родителите умрял и наставникът на младия Павел. На четиридесетия ден след смъртта си той се явил на своя ученик в слава и го посъветвал да отиде в Св. Атонска гора, която ще бъде място на неговото спасение. Павел раздал на бедните останалото от родителите имущество и се отправил в българския атонски манастир Зограф. Там скоро го постригали в монашество с името Пимен. Младият монах така бързо преуспявал в монашеските добродетели, че братята започнали да го наричат \"младия авва (отец)\". Веднъж завистници хвърлили дрехата му в огъня, но тя вместо да изгори, получило се обратното – изгаснал огънят. Посрамени от това, завистниците прекратили злобата си.   Когато навършил 30 години, монах Пимен – против волята му – бил ръкоположен за йеромонах от македонския Воденски епископ Памфилий, който бил по народност българин. Преподобни Пимен служел облян в сълзи и получил от Бога дара на чудотворната молитва: излекувал един бесноват брат и спасил живота на друг брат, ухапан от отровна змия.\r\nЗа да не се възгордее от голямата почит, която всички братя му отдавали, той получил благословение от игумена да излезе от манастира и да се предаде на уединен живот. Построил си в гората най-простичка колиба, хранел се с кестени и различни треви, а в манастира дохождал само за да се причасти. Веднъж в присъствието на двама манастирски братя избухнал пожар в гората и дошъл до колибата на преподобния, но щом той се помолил, паднал пороен дъжд и загасил стихийния пожар.  Когато бил на 55-годишна възраст, явил му се във време на молитва небесният покровител на Зографската обител, св. Великомъченик Георги Победоносец и му съобщил Божията воля да бъде пастир на своя еднокръвен народ, който е останал без пастири. Поради страх да не бъде измамен преподобни Пимен се посъветвал с един прозорлив старец и само като получил неговото съгласие, се отправил за България, която по това време пъшкала под османско иго. Със себе си взел своя ученик Памфилий, който по-късно написал житието му. Плачещи, манастирските братя ги изпратили до границите на Зографския манастир.   В продължение на много години той обиколил почти цяла България. Най-напред бил в родния си град София и нейните околности, след това в Южна България и Бачковския манастир. Обиколил и цяла Северна България, посетил много градове като Видин, Силистра и др. Навсякъде проповядвал словото Божие, утвърждавал във вярата православния народ, с молитвата си вършел много чудеса, строил и ремонтирал храмове. В Доростолската епархия с молитвата си дарил зрение на един слепороден, когото впоследствие по негово желание постригал в монашество.\r\nПостороил, обновил около 300 църкви и 15 манастири, като собственоръчно ги украсявал със стенопис. Между тях са Черепишкия манастир във Врачанска епархия и Суходолския манастир (тогава) във Видинската епархия.    Към края на живота си преп. Пимен се завърнал в Черепишкия манастир, за да предаде тялото си там на земята. Скоро заболял тежко, предал на манастирските братя своето последно отеческо благословение, причастил се със светите Тайни Христови и починал на 3 ноември 1620 г. Преди смъртта лицето му просияло, а при гроба му ставали чудеса.   Впоследствие турски разбойници запалили Черепишкия манастир и той изпаднал в запустение. Тогава монасите на Суходолския манастир открили гроба и пренесли нетленните мощи на преподобния в своя манастир, където трябва да почиват и досега. Този манастир някога се намирал в пределите на българската Видинска епархия, но сега се намира в Югославия, околия Княжевацка.\r\nКога св. Пимен Зографски (Софийски) е канонизиран, не е известно. © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2018.11.03", "title": "Св. Пимен Зографски"}
{"url": "https://www.actualno.com/america/trymp-pak-napravi-gaf-tozi-pyt-s-iranskite-sankcii-zasvidetelstva-uvajenie-na-melanija-news_703927.html", "text": "  Американският президент Доналд Тръмп за пореден път направи гаф, като обяви, че американските санкции срещу Иран вече са влезли в сила. Той направи това на предизборен митинг в щата Западна Вирджиния. Санкциите обаче ще бъдат задействани от 5 ноември.     Междувременно стана ясно, че САЩ няма да удължат шестмесечния срок, по време на който санкциите няма да важат за 8 държави, включително Япония, Индия и Южна Корея. Това обяви на брифинг в Държавния департамент Брайън Хук, специален представител на САЩ за Иран, предаде БГНЕС.   Тръм беше попитан смятат ли САЩ да удължат временното изключение от санкциите за 8-те държави. \"Не възнамеряваме да правим изключения в края на 180-дневния период. Внимаваме нашата кампания за максимален икономически натиск над Иран да не доведе до увеличаване на цените на петрола\", отбеляза американският държавен глава.\r\nСъщевременно Тръмп призна, че на Мелания Тръмп изобщо не ѝ лесно да му бъде съпруга. \"Тя е забележителна, забележителна първа лейди. Ето това ще кажа. И ако мислите, че е лесно да бъдеш първа лейди и да си омъжена за мен, то това не е толкова лесно\", каза Тръмп на предизборен митинг в щата Запада Вирджиния.  В речта си президентът неведнъж направи рядка за него самокритика. Той разказа, че по време на посещението си във Виетнам чул от местното ръководство, че в Западния Вирджиния произвеждат най-добрите въглища и призна, че тогава не е схващал много за какво става въпрос. \"Човек като мен, от Пето авеню, какво по дяволите мога да разбирам от това?”, заяви Тръмп. Все пак той увери избирателите, че ще отстоява интересите на добивната индустрия.   ", "date": "2018.11.03", "title": "Тръмп пак направи гаф - този път с иранските санкции, засвидетелства уважение на Мелания"}
{"url": "https://www.actualno.com/europe/mostyt-morandi-moje-da-se-e-srutil-zaradi-vynshen-incident-news_703925.html", "text": "  Рухването на моста \"Моранди\" в Генуа през август тази година може да е било предизвикано от падане на макара със стоманени листове, предаде агенция АНСА, цитирана от БГНЕС.     Версията за такъв развой е на инженер Агостино Мариони, бивш президент на компанията, която ремонтират естакадата. \"Отначало си мислих, че виновна за всичко е корозията на материала на носещите конструкции. След това, преглеждайки видеозаписите, стигнах до извода, че причина може да е падането на тежък това, по-точно на стоманена макара от камион, минал секунда преди аварията. Пресметнах, че падането на 3,5-тонен товар от камион, движещ се със скорост 60 км/ч, е равен по сила един взрив\", твърди инженерът   При рухването на построения през 70-те години на миналия век мост, по който минава магистрала, загинаха 43 души. По време на произшествието на съоръжението се движели над 30 леки коли и 3 товарни камиона.", "date": "2018.11.03", "title": "Мостът \"Моранди\" може да се е срутил заради външен инцидент"}
{"url": "https://www.actualno.com/sofia/markata-cgm-globa-za-nepravilno-parkirane-koeto-e-bilo-pravilno-news_703966.html", "text": "  За пореден случай от \"живия живот\" с главна роля, отредена на Центъра за градска мобилност (ЦГМ), съобщи Нова телевизия. Става въпрос за вдигната кола по време, по което собственикът ѝ е в Япония - и то след като мястото, на което е паркиран автомобилът, било обозначено като място за хора с увреждания (става въпрос след като колата е била паркирана т.е. мястото първоначално си е било най-обикновено).     За да си върне обратно колата, Благовеста е трябвало да плати 156 лева - защото ЦГМ сложил знак, че мястото вече е за хора с увреждания. След ходене по мъките и обаждания в полицията издирването на изчезналата  кола приключва. Съпругът ѝ я открива сам – на наказателен паркинг.   При плащането на глобата, семейството не получава акт за нарушение. Благовеста решава си търси правата и подава жалба.\r\nПред \"Събуди се\" ЦГМ признаха, че са сгрешили, тъй като автомобилът е паркиран преди да бъде поставена маркировка. Заявиха, че ще уважат жалбата и че ще възстановят сумата.  Институциите напомнят – отговорност на гражданите е сами да се информират, ако правилата за паркиране се променят. Според закона от Градска мобилност не са длъжни да съобщят на собственика, когато вдигат с паяк чужди автомобили, защото нарушителите принудително се отстраняват. Дори и без нарушение.", "date": "2018.11.03", "title": "Марката \"ЦГМ\" - глоба за неправилно паркиране, което е било правилно"}
{"url": "https://www.actualno.com/celebrate/arhangelova-zadushnica-e-pochitame-pokojnicite-news_703923.html", "text": "  Днес, 3 ноември, е Архангелова задушница. Архангелска или Рангелова (мъжка) е една от най-големите задушници. Тя винаги е в съботата преди празника на водача на небесното войнство Св. Архангел Михаил.     В този ден се отдава почит към паметта на починалите, вечна признателност на офицерите и войниците, загинали за България и на всички паднали в редовете на Българската армия. Във всеки православен храм се извършва специално богослужение - Литургия за упокой и Обща панихида, която се отбелязва като Задушница. Архангеловата задушница е израз на вярата ни в безсмъртието на душата и във възкресението на мъртвите.   Спасителят учи, че умрелите не умират в истинския смисъл на думата, а преминават при смъртта си от земния във вечния живот. Затова живите отдават почит и признание на покойниците като правят помен - възпоменание, така че те не са забравени. Това е и връзката между земната и небесната Църква.\r\nНа Архангелова задушница, както на всеки друг помен, се правят и т. нар. раздавки - сладкиши, бонбони, плодове, варено пилешко, вино и др. Починалите в Христа не изпитват ревност помежду си, затова освен на близките, се подава и на хората около съседните гробове, дори да са непознати. Ритуалът в памет на загиналите български воини се провежда от 1924 година. Прекъснат е през 1946 година. Преди 15 години – през 1992 година, Министерството на отбраната и Съюзът на военноинвалидите и пострадалите от войните възстановяват ритуала.  Панихида за Архангелова (мъжка) задушница ще бъде отслужена от 11:00 часа във Военния мавзолей-костница на Централните софийски гробища. На панихидата ще присъства президентът и върховен главнокомандващ Въоръжените сили Румен Радев.   ", "date": "2018.11.03", "title": "Архангелова задушница е, почитаме покойниците"}
{"url": "https://www.actualno.com/europe/poroshenko-i-patriarh-vartolomej-oficialno-podpisaha-za-ukrajnska-avtokefalna-cyrkva-news_703972.html", "text": "  Президентът на Украйна Петро Порошенко и патриархът на Константинопол Вартоломей подписаха споразумение за създаването на самостоятелна украинска църква, съобщава БГНЕС, позовавайки се на ТАСС. Церемонията по подписването се състоя в събота в резиденцията на патриарха в Истанбул.     \"Днес е исторически ден. Подписахме споразумение за сътрудничество между Украйна и Вселенската патриаршия\", заяви Порошенко. \"Украинците се молеха за Господ да им изпрати една православна автокефална църква\", добави той. Според президента на Украйна \"процесът е завършен и са създадени всички условия, за да се подготви Вселенския събор\".   Патриарх Вартоломей отново потвърди, че има право да предоставя автокефалност и заяви, че това \"ще помогне за преодоляване на схизмата, който съществува в Украйна от 30 години\". \"Благодаря ви и за предишните посещения на Вселенската патриаршия, за красивата църква\" Свети Андрей \", която ни дадохте в Киев, и която ще бъде постоянното представителство на църквата майка в столицата на Украйна\", каза той при срещата си с Порошенко.\r\nМеждувременно ръководителят на Синодалния отдел на Руската православна църква за връзки с обществото и медиите Владимир Легойда обяви, че подписването на днешния документ не значело \"автоматично създаване на автокефална църква в Украйна\". Той стори това през профила си в Telegram.  \"Всички тези \"конкордати\" (бел. ред. - съгласие - договорът между папата като ръководител на Католическата църква и всяка държава ) не променят нищо за милионите вярващи в Украйна\", категоричен е той.", "date": "2018.11.03", "title": "Порошенко и патриарх Вартоломей официално подписаха за Украйнска автокефална църква"}
{"url": "https://www.actualno.com/asia/vodolaz-zagina-dokato-tyrseshe-ostankite-na-katastrofiral-samolet-news_703971.html", "text": "  Индонезийски водолаз почина докато издирваше тела и останки след катастрофата на самолета на Lion Air в морето край остров Ява в понеделник, съобщава АФП, цитирана от БГНЕС.     48-годишният Сиачрул Анто е бил доброволец при издирвателно-спасителните операции. Според колегите си той е починал от декомпресия. По данни на другите водолази мъжът припаднал и макар да бил поставен в специална камера за декомпресия, не успял да се възстанови и починал.   Самолетът на Lion Air се разби със 189 души на борда 13 минути след излитането си от летището в Джакарта. Няма оцелели при катастрофата. До момента са открити 73 тела на жертви и една от черните кутии на машината, която трябва да даде отговор на въпроса какво е причинило трагедията.", "date": "2018.11.03", "title": "Водолаз загина, докато търсеше останките на катастрофирал самолет"}
{"url": "https://www.actualno.com/starazagora/jasen-e-pobediteljat-v-zlatnoto-jajce-news_703961.html", "text": "  24-годишният Мартин К. Илиев от София грабна “Златното яйце” на XXXV Национален младежки конкурс за поезия “Веселин Ханчев” в Стара Загора. Той е студент IV курс българска филология в СУ “Св. Климент Охридски” и завоюва наградата със стихотворението си “Като човек от равнината”. Втората награда е за Габриела Манова на 23 години от София с “Тя пристигна с куфар и половина…”, а третата за 16-годишната Теодора Георгиева от Силистра и нейния “Кръговрат ”. С поощрения си тръгнаха още 12 автори.     Снощи на тържествена церемония отличените автори от 80-те участници прочетоха своите творби и получиха отличията си.   Преди това се състоя премиерата на дебютната стихосбирка “Лентата е почти изснимана…” на миналогодишната носителка на “Златното яйце” Надежда Тричкова.\r\nДнес участниците имат поетическа работилница в къща музей \"Гео Милев\", а на 9 ноември в Народно читалище „Бачо Киро – 1945”, София, ще има поетическа среща на участниците, наградените и журито в ХХХV издание на конкурса.  Организатори на конкурса са община Стара Загора, народно читалище “Родина-1860” и къща музей ”Гео Милев”.", "date": "2018.11.03", "title": "Ясен е победителят в \"Златното яйце\" "}
{"url": "https://www.actualno.com/ruse/keniyn-krijk-ultramaraton-sybira-pochitateli-na-ekstremno-bjagane-i-koloezdene-news_703959.html", "text": "  За втора поредна година, на 4 ноември ще се проведе Кениън Крийк Ултрамаратон по поречието на река Русенски Лом. Подробности за събитието бяха съобщени на пресконференция. Организатор е Сдружение „Поломие – Русе“. Над 50 доброволци от различни градове ще се включват в организацията на събитието, само в деня на маратона, а над 80 човека са се включили в подготовката на маршрутите.     Надпреварата включва 5  дистанции. 50 км ще може да се премине и с планински велосипед, а новото предизвикателство е бягане с дължина 90 км. Целта на маратона е да се покаже красотата на Поломието и местността. Трасето преминава по едни от най-живописните места. Стартът е от Басарбовски скален манастир, преминава през Красен, Божичен, Ивановски скални църкви, Нисово, Малък и Голям Нисовски скален манастир, поречието на Малки Лом към Сваленик, излиза от каньона, преминава през цялата Червенската крепост, Кошов, Кошовските скали, местностите Грамовец и Смесите, Иваново, Божичен, Красен и завършва отново на Басарбовския скален манастир.\r\nЗаписаните участници са над 410, като преобладават българите, над 40 са румънците, като има участници и от Дания, Ирландия, Великобритания, Украйна. Един от най-добрите българи през последните две години – Александър Спасов ще бяга на  50 км. Антония Григорова, която е в първата тройка сред жените в България, също ще участва. Тя е национален състезател по ски-бягане, участвала е в три олимпиади, рекордьорка на преминаването на Ком – Емине.   Регистрацията ще се проведе на 3.11.2018 г., от 10 до 20 часа, във фоайето на Пленарна зала, където ще бъдат раздавани и стартовите пакети на състезателите. Стартовият пакет на всеки участник включва тениска с логото на състезанието, по заявен размер, луксозна карта на Природен парк Русенски Лом, сървайвър бланкет, брандиран с логото на състезанието, крем за крака, протеинов и енергиен бар, ваучери за отстъпки и др. От 17:30 часа ще се проведе техническата конференция, свързана с основни аспекти и специфики на отделните трасета, на която е желателно да присъстват всички записани за маратона.  Любопитно бягане на Крафт Бирена Миля ще се проведе на 3.11.2018 г. (събота), в 16:00 часа, на площад „Свобода“, при която участниците ще преминат 4 обиколки на трасе около Паметника на Свободата, които образуват една миля – 1600 м. Тя няма състезателен характер, но има голям успех по големите градове в страната и чужбина. Регистрацията ще става на място, а състезателите ще трябва да са пълнолетни. Друго съпътстващо събитие е филм фест на трейлър тематика, в рамките на който ще бъдат прожектирани 8 чуждестранни късометражни филма на тема дълги бягания. Фестивалът ще бъде от 18:30 часа в Пленарна зала.\r\nДва автобуса са осигурени на участниците, които нямат възможност да се придвижат до старта/финала при Басарбовския скален манастир. Автобусите ще тръгнат в 7:00 и 9:00 часа от Монбат Арена. Стартът на дистанцията от 90 км. е в 3:00 часа сутринта на 4.11.2018 г., в която ще се включат 44 състезатели. Стартът на дистанцията от 50 км. за велосипеди е в 8:00 часа на 4.11.2018 г., в която ще се включат около 100 участници. Стартът на най – масовите дистанции от 25 км. и 10 км. е в 10:00 часа, на 4.11.2018 г., в които ще се включат около 200 човека. Регистрацията е отворена до 3.11.2018 г. /събота/. Награждаването ща бъде между 15:30 часа и 16:00 часа на 4.11.2018 г.", "date": "2018.11.03", "title": "Кениън Крийк Ултрамаратон събира почитатели на екстремно бягане и колоездене"}
