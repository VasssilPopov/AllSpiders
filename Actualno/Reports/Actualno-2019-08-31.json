{"url": "https://www.actualno.com/asia/frenski-deputat-asad-nastojava-vyzobnovjavane-na-dialoga-s-francija-news_814633.html", "text": "      Сирийският президент Башар Асад смята за необходимо да се възстановят добрите отношения с Франция, предава агенция TACC.      Това съобщи френският депутат Тиери Мариани на страницата си в „Тwitter“. Той оглавява сирийската делегация на партията „Национално обединение“.   \"Готови сме да възобновим диалога с Франция, страна, с която имаме обща история и с която преследваме общи цели в борбата срещу тероризма\", е заявил сирийският лидер, цитиран от Мариани. Това съобщение е придружено от кратко видео без звук, което заснема срещата на Асад с делегацията на френската дясна партия. ", "date": "2019.08.31", "title": "Френски депутат: Асад настоява възобновяване на диалога с Франция"}
{"url": "https://www.actualno.com/curious/6-te-zodiakalni-dvojki-koito-si-pasvat-perfektno-news_813966.html", "text": "             Това са двойките, които могат да издържат много дълго заедно:    Тези двамата са чудесна двойка, тъй като телците са известни с това, че се радват на простите неща в живота. Това е чудесно допълнение към типичните представители на зодия Дева, които също като телците са нежни и обичат природата. И двете зодии са практични, до някаква степен материалисти и винаги постоянни. Те копнеят за семейство и стабилна връзка. Тъй като Рак е воден знак, представителите на зодията са едни от   най-нежните сред всички останали зодии. Винаги знаят кога да се   отдръпнат, имат страшно добре развита интуиция. Същото важи и за зодия   Риби, въпреки че на хората зодия Риби им е малко по-трудно да се   обвържат. Раците им действат успокояващо и ги карат да усещат   стабилност, което е добре дошло за тях.  Твърдението, че ако си играеш с огъня, може да се опариш, важи с  пълна  сила за тези две зодии. Но този огън за тях е добре дошъл, докато  те  откриват и изследват, разделят и покоряват. Общи черти са оптимизмът,   решителността и авантюристичният, безгрижен дух. Стрелците винаги искат   да знаят какво следва, докато представителите на зодия Овен са малко   по-спокойни и винаги готови да водят. Скандалите между тези две зодии   могат да...  ...  ", "date": "2019.08.31", "title": "6-те зодиакални двойки, които си пасват перфектно   "}
{"url": "https://www.actualno.com/politics/kralev-pravitelstvata-na-borisov-navaksaha-propusnatoto-ot-predishnite-koito-bjaha-zabravili-sporta-news_814650.html", "text": "      За трите мандата на премиера Борисов в спортна инфраструктура са вложени над 350 милиона лева. Преди 2009 година държавата напълно беше забравила спорта. Това заяви министърът на младежта и спорта Красен Кралев пред над 250 младежи от цялата страна.      Кралев бе лектор на Летния университет на Младежи ГЕРБ, който се провежда във Варна. По думите на министъра българският спорт е бил в криза поради липсата на добра спортна инфраструктура. “Бойко Борисов пое ангажимент да навакса пропуснатото от предишните правителства в последните 25 години и го направи”, категоричен бе Красен Кралев.   Спортният министър разясни пред младите хора как големите спортни събития развиват икономиката, туризма и имиджа на България. Кралев бе категоричен, че никога страната ни не е била домакин на толкова престижни спортни събития, колкото в последните няколко години. По думите му, това се дължи основно на огромната подкрепа от страна на държавата и личния ангажимент на премиера Борисов към развитието на спорта в страната, предаде БГНЕС.\r\n“За първи път България ще бъде домакин на Европейско първенство по художествена гимнастика. Варна спечели домакинството през 2021 г.”, съобщи Красен Кралев на присъстващите. Той изтъкна, че благодарение на правителствата на ГЕРБ са обоновени много спортни съоръжения в цялата страна. Кралев даде за пример зала “Арена Армеец”, зала “Конгресна” в Двореца на културата и спорта във Варна, новите спортни зали в Пловдив и Русе. Предстои завършването на “Арена Бургас” догодина, обясни Кралев. По думите му, държавата е вложила близо 10 млн. лева в съоръжения за лека атлетика. Според спортния министър е дошло ред за инвестиции в стадиони и плувни спортове.  Kрасен Кралев коментира, че организацията на трите световни първенства в България миналата година е била на световно ниво. По думите му, най-високото признание за това е дошло лично от президента на Международния олимпийски комитет Томас Бах, който при посещението си окуражи София да се кандидатира за домакин на Зимните младежки олимпийски игри през 2024 година. “Голямата ни мечта е да спечелим домакинство за Световно или Европейско първенство по футбол, заедно с Гърция, Сърбия и Румъния. И тя е постижима”, категоричен бе министър Кралев. Той поясни, че съвместна кандидатура за домакинство на Евро 2028 и 2032 са напълно реалистични и имаме големи шансове да се поздравим с успех.\r\nПремиерът Борисов и министърът на спорта Красен Кралев проведоха дискусия с участниците в Летния университет на ГЕРБ. Двамата отговориха множество въпроси, свързани със спортната и пътната инфраструктура в страната.   “През месец септември предстоят два важни избора. Освен, че имаме големи шансове Кристалина Георгиева да стане ръководител на МВФ, очакваме и изборите за членове на Управителния съвет на Световната антидопингова агенция (WADA), в които участва Красен Кралев. Той направи много и в страната – зали, стадиони, спортни бази. Показвайте каква беше спортната инфраструктура преди и каква е сега”, обърна се Бойко Борисов към младежите от ГЕРБ.    Във втората част от изказването си Красен Кралев представи пред присъстващите проекта на Министерство на младежта и спорта  “Mладите хора – Бъдещето на България – заедно срещу агресията”, който е насочен към младежи между 15 и 29 години. От стартирането на Програмата през 2017 година днес тя е достигнала до близо 1 млн. млади хора. Финансирани са над 180 проекти на младежки организации и спортни клубове. Всяка година бюджетът на цялата Програма е 2 милиона лева. ", "date": "2019.08.31", "title": "Кралев: Правителствата на Борисов наваксаха пропуснатото от предишните, които бяха забравили спорта "}
{"url": "https://www.actualno.com/crime/nasilnicite-na-deteto-ot-sotirja-sa-zadyrjani-news_814653.html", "text": "      Районната прокуратура в Сливен задържа за срок до 72 часа непълнолетния Христо Х. и Йордан И., обвинени в действия спрямо малолетно момиче в сливенското село Сотиря.      Непълнолетният Христо извършил блудствени действия с малолетното момиче на 30 август. От прокуратурата са записали действията му като \"чрез употреба на сила, извършил действия с цел да възбуди и удовлетвори полово желание без съвкупление по отношение на малолетно момиче\".   Дръгият задържан, Йордан И., е обвинен за това, че през месец юли 2019 г. в село Сотиря, чрез употреба на сила извършил действия с цел да възбуди и удовлетвори полово желание без съвкупление по отношение на малолетно момиче.\r\nПредстои в следващите дни Районната прокуратура да внесе в съда искане за налагане на мярка за неотклонение „задържане под стража“ спрямо обвиняемите.   ", "date": "2019.08.31", "title": "Насилниците на детето от Сотиря са задържани"}
{"url": "https://www.actualno.com/curious/dneven-horoskop-za-1-septemvri-news_814578.html", "text": "       Овен       Тази неделя трябва да помислите, дали наистина знаете, какво искате, защото не може да искате всичко и веднага. Проявете малко скромност и не докарвайте околните до ужас с непрестанни претенции. Телец Тази неделя още сутринта облечете нещо красиво и изискано. Съществува голяма вероятност да срещнете някой, в чиито очи със сигурност ще искате да изглеждате повече от добре.   Близнаци Тази неделя за вас ще бъде изключително романтичен ден. Единственото, което трябва да направите е да отворите широко сетивата си и цялата романтика на света ще нахлуе при вас. Рак     Тази неделя ще се случват неща, които ще са напълно неочаквани, но пък ще ви носят само положителни емоции. Насладете се на деня, защото рядко се случва да има такива. Лъв Тази неделя ви очакват няколко напълно безсмислени разговора, които ще трябва да поддържате незнайно защо. Няма да върви да си мълчите, а от друга страна разговорите ще са безумни. Е, няма как ще трябва да го преживеете. Дева Тази неделя ще сте много продуктивни във всичко, с което се захванете. Възползвайте се максимално от този благоприятен ден и ще пожънете добри успехи. В никакъв случай не се отдавайте на мързела.   Везни Тази неделя делата ви ще говорят сами за себе си и хората ще ги оценят по достойнство. Всички ще ви се възхищават и ще има защо. Вие сте във центъра на вихъра и всичко се върти около вас. Само не се опитвайте да злоупотребявате с късмета си.    Скорпион Тази неделя се пазете от места със струпване на много хора. Точно сега не е най-подходящият ден да пазарувате по-скъпи вещи или уреди за дома. И утре е ден. Не го забравяйте. Стрелец Тази неделя за вас ще е важно да търсите всякакви видове сътрудничество.В момента са ви нужни оборотни средства, така че не се колебайте да поискате и заем, ако смятате, че не можете да се справите сами. Козирог    Днешният ден ще бъде прекрасен за вас стига да не прекалявате с изискванията и желанията си. Давайте го по-скромно и умерено и още много дълго време, този ден ще е един от най-приятните ви. Водолей Тази неделя задачите ви ще се сипят една след друга и направо ще се чудите от къде да започнете. С каквото и да започнете – няма да сбъркате. Важното е да довършите всичко, което сте започнали. Риби Много отдавна мечтаете да си купите нещо. За съжаление тази неделя не е най-подходящия ден. Ако си купите мечтаната вещ днес, тя или ще се развали съвсем скоро или ще се окаже, че не е точно това, за което сте мечтали. Имайте малко търпение и изчакайте някой и друг ден. ", "date": "2019.08.31", "title": "Дневен хороскоп за 1 септември"}
{"url": "https://www.actualno.com/crime/otkriha-narkoferma-v-sozopol-news_814636.html", "text": "      Деветима души са задържани при акция срещу разпространението на наркотици в Бургаско, съобщава \"24 часа\".      Арестите са започнали в петък вечерта на територията на общините Бургас и Созопол. Сред задържаните има горски служители, казаха разследващи.   Открита е голяма нива с канабис, иззето е сериозно количество готов за пласиране наркотик. В землището на Созопол имало и наркоферма. ", "date": "2019.08.31", "title": "Откриха наркоферма в Созопол"}
{"url": "https://www.actualno.com/asia/policijata-izpolzva-sylzotvoren-gaz-sreshtu-protestirashti-v-honkong-news_814616.html", "text": "      Полицията в Хонконг използва сълзотворен газ срещу протестиращи, нарушили забраната за демонстрации в автономния регион, съобщава АФП. Сблъсъците избухнаха пред сградата на правителството в централната част на мегаполиса.      Демонстрантите хвърляха камъни и насочваха лазерни фенерчета срещу силите за борба с безредиците, които издигнаха ограждения около зданието, за да предотвратят нахлуването на множеството.   БГНЕС припомня, че нов масов протест беше организиран в Хонконг въпреки забраната на властите в автономния регион. Хиляди продемократични активисти излязоха по улиците на мегаполиса за 13-и пореден уикенд само ден, след като няколко от лидерите им бяха арестувани.\r\nПолицията забрани провеждането на демонстрации от съображения за сигурност. Миналата седмица при протестите избухнаха тежки сблъсъци – едни от най-сериозните изблици на насилие по време на тримесечното недоволство в защита на демокрацията. Органите на реда предупредиха местните граждани да очакват „нови безредици“ и да бъдат внимателни през уикенда.  Полицията издигна нови барикади около силно охраняваната правителствена сграда в Хонконг – департамента, който представлява централната власт на Китай. На улицата бяха разположени водни оръдия в очакване на нови сблъсъци.\r\nХиляди активисти, облечени в превърналите се в емблема на протестите черни тениски, изпълниха централната част на Хонконг – разположиха се в паркове, спортни зони, а някои дори излязоха на марш по околните улици.   Демонстрацията, която беше отменена в петък от организаторите – нещо, с което хората не се съобразиха,  трябваше да отбележи петата годишнина от отхвърлянето на Пекин от призива за всеобщо избирателно право в полуавтономния район, което предизвика 79-дневното недоволство на Движението на чадърите през 2014 г.     ", "date": "2019.08.31", "title": "Полицията използва сълзотворен газ срещу протестиращи в Хонконг "}
{"url": "https://www.actualno.com/america/namushkaha-myja-osyden-za-ubijstvoto-na-robyrt-f-kenedi-news_814677.html", "text": "      Сирхан Сирхан – мъжът, осъден за убийството на Робърт Ф. Кенеди, е бил намушкан с калифорнийски затвор, съобщават американски медии, цитирани от BBC. В официално изявление на властите се посочва, че инцидентът е станал в затвор край Сан Диего в петък следобед.      От Департамента по затворите на Калифорния обаче не посочиха името на пострадалия, но уточниха, че състоянието му е стабилно, предаде БГНЕС.   Според източник от силите на реда обаче раненият е 75-годишният Сирхан. Той излежава доживотна присъда в затвора „Ричард Джей. Донован“. Мъжът, който го е намушкал – също затворник, е вкаран в изолатора.\r\nПалестинецът в йордански паспорт е осъден за убийството на кандидата за президент на САЩ Робърт Ф. Кенеди, когото прострелва три пъти в хотел „Амбасадор“ в Лос Анджелис на 5 юни 1968 година. Сенаторът от Ню Йорк и брат на убития пет години по-рано  президент демократ Джон Кенеди, умира в болница от раните си 24-часа по-късно.  На процеса през 1969 година Сирхан първоначално получава смъртна присъда. Три години по-късно обаче тя е заменена с доживотен затвор, след като в Калифорния премахват смъртното наказание. ", "date": "2019.08.31", "title": "Намушкаха мъжа, осъден за убийството на Робърт Ф. Кенеди "}
{"url": "https://www.actualno.com/crime/nad-100-pojarnikari-gasiha-pojar-kraj-petrich-news_814665.html", "text": "      Над 100 служители на горите и пожарникари гасиха пожар край Петрич в петък следобед, предаде кореспондентът на БГНЕС за региона.      Изгорели са 60 дка борова гора и 600 дка дъб, габър, храсти и треви. В потушаването на големия пожар в Огражден планина участваха над 100 служители от териториалните поделения на Югозападното държавно предприятие по поречието на Струма, със специализирани противопожарни автомобили.   Пожарът, възникнал в следобедните часове на 30 август, между селата Чуричене и Долна Рибница, в района на „ДГС Първомай”.\r\nМобилизираните на място горски служители, съвместно с екипи на пожарната служба, успяват да овладеят стихията, но заради силния вятър и високите температури огънят отново се разгаря.  По първоначална информация приблизително 60 дка иглолистна борова гора и 600 дка площи с дъб, келяв габър, тревна растителност и храсти са изгорели в огнената стихия. Екипи на ЮЗДП остават на място, за да наблюдават пожарът да не се възобнови отново, съобщиха от ЮЗДП. ", "date": "2019.08.31", "title": "Над 100 пожарникари гасиха пожар край Петрич "}
{"url": "https://www.actualno.com/crime/zadyrjanite-za-ubijstvoto-kraj-negovan-ostavat-v-aresta-news_814682.html", "text": "      Софийски градски съд остави за постоянно в ареста задържаните мъже за предумишленото убийство на бившия треньор по борба Йордан Атанасов и съпругата му Марияна, предаде репортер на БГНЕС.      За жестокото убийство са задържани 39-годишният Пламен Шляпашки и 44-годишният Георги Нанчев. И двамата мъже са криминално проявени, Шляпашки дори е осъждан. Пред разследващите те са направили самопризнания за тежкото престъпление.   Двамата са застреляли възрастното семейство в дома им в София, след което са укрили телата и са се върнали да прикрият следите на престъплението.\r\nДеянието е извършено предумишлено, като преди осъществяването му те са взели решение за начина и средствата за извършването му. Мотивът им е бил да придобият парични средства и бижута, собственост на жетвите. След осъществяването му извършителите са разчленили телата, поставили в пластмасови бидони и найлонови чували и изхвърлили във водоем в землището на село Негован. Тленните останки на жертвите бяха открити дни по-късно случайно от граждани в близост до водоема.  За двойното предумишлено убийство законът предвижда затвор до 20 години, „доживотен затвор“ или „доживотен затвор без замяна“. ", "date": "2019.08.31", "title": "Задържаните за убийството край Негован остават в ареста"}
{"url": "https://www.actualno.com/dobrich/bivsh-zam-kmet-e-kandidatyt-na-gerb-za-kmet-na-dobrich-news_814659.html", "text": "      Надежда Петкова е изборът на ГЕРБ да се бори за кметския стол в Добрич. Премиерът Бойко Борисов е обявил решението си по време на Летния университет на Младежката структура на партията, провеждан във Варна, съобщиха от местната структура на партията.      Петкова беше зам.-кмет по икономическо развитие на Добрич при управлението на Детелина Николова, а в момента е общински съветник от групата на ГЕРБ. Преди да започне политическа кариера ръководеше областния информационен център.   Тя беше сред петимата номинирани от съпартийците си за кандидат-кмет. ", "date": "2019.08.31", "title": "Бивш зам.-кмет е кандидатът на ГЕРБ за кмет на Добрич"}
{"url": "https://www.actualno.com/curious/danija-otkupuva-poslednite-chetiri-cirkovi-slona-za-da-gi-pensionira-news_814657.html", "text": "      Правителството на Дания планира да откупи последните четири циркови слона. Причината – те ще бъдат „пенсионирани“ и ще живеят без да бъдат експлоатирани, съобщава АFP, цитирана от БГНЕС.      Слоновете, морските лъвове и зебрите са единствените животни, които могат да бъдат използвани от цирковете в Дания, а собствениците трябва да се съобразяват с поредица от регулации.   Скоро обаче закон за предотвратяване на жестокостта над животните ще бъде гласуван в парламента и ще бъде забранена експлоатацията им за забавление. Кабинетът ще заплати 11 милиона крони (1,4 милиона евро), за да откупи Рамболин, Лара, Джунга и Джени, се посочва в официално изявление. Животните ще бъдат изпратени в зоопарка, където ще изживеят оставащите им дни, въпреки че все още не е решено точно коя зоологическа градина ще ги приеме.\r\nБлизо 40 държави по света, половината от които в Европа, имат рестрикции или пълни забрани за използването на диви животни в цирка.   ", "date": "2019.08.31", "title": "Дания откупува последните четири циркови слона, за да ги пенсионира "}
{"url": "https://www.actualno.com/europe/es-e-sklonen-da-udylji-pregovorite-s-velikobritanija-za-brexit-news_814634.html", "text": "      Европейският съюз е склонен да отложи датата на излизане на Великобритания от ЕС, съобщава агенция TACC, като се позовава на британския вестник The Daily Telegraph, цитиран от \"Фокус\".      Президентът на Франция Еманюел Макрон е заявил, че е готов да отложи срока за Brexit, определен за 31 октомври, а Европейската комисия добави, че удължаването на преговорите „със сигурност е възможност“.   Официалното потвърждение за тази информация все още няма, но това е явно смекчаване на позицията на ЕС преди началото на интензивните преговори за излизането на Обединеното кралство от съюза, насрочени за септември.\r\nПредлагайки да разшири преговорите, ЕС възнамерява да отслаби аргументите на британския министър-председател Борис Джонсън. Той продължава да поддържа позицията, че Лондон ще напусне ЕС на 31 октомври, със или без сделка. От друга страна британските евроскептици смятат, че тази позиция демонстрира паника в Брюксел и, че стратегията на Джонсън се отплаща.  Британският премиер продължава да настоява за премахване на предпазната клауза за ирландската граница, която според него може да бъде заменена от други „алтернативи“. ", "date": "2019.08.31", "title": "ЕС е склонен да удължи преговорите с Великобритания за Brexit"}
{"url": "https://www.actualno.com/crime/osvobodiha-dvama-ot-zadyrjanite-pri-akcijata-v-sozopol-news_814687.html", "text": "      Двама горски служители, които се оказаха сред деветимата арестувани от бургаската полиция при разбиването на голяма наркоплантация край Созопол, са освободени след изтичане на 24- часовото им задържане. Това съобщава „24 часа”.      Все още не е ясно на колко от деветимата арестувани на 30 август ще бъдат повдигнати обвинения. От полицията и прокуратурата в Бургас засега не дават официална информация по случая. По данни на разследващи наркоплантацията се намира в землището на созополското село Зидарово. Тя била с площ над 3 дка, на които освен канабис имало и други легални насаждения. Така дрогата била скрита между различни култури, за да не бие на очи.   По време на акцията, в която освен криминалисти от Областната дирекция на МВР са участвали полицаи от спецподразделението и жандармерията, е конфискувано значително количество канабис, готов за продажба. Това е втори по-мащабен удар на местната полиция по линия на отглеждането и разпространението на марихуана, след като през юли край поморийското село Бата бе разбита модерна наркоплантация с капково напояване, стопанисвана от бившия параходчия Тодор Стамов. Тогава бяха иззети близо 200 канабисови растения, някои достигнали до 1,79 м. височина. ", "date": "2019.08.31", "title": "Освободиха двама от задържаните при акцията в Созопол"}
{"url": "https://www.actualno.com/europe/edin-e-ubit-a-shestima-sa-raneni-pri-ataka-s-noj-kraj-lion-video-news_814694.html", "text": "      Един човек е убит, а други шест са ранени в събота при нападение с нож близо до френския град Лион, съобщи регионален представител, цитиран от AFP, предаде \"Фокус\".           Двама мъже, единият въоръжен с нож, а другият с отвертка извършиха нападението във Вилюрбан в Югоизточна Франция, заяви официалният служител, без да посочва допълнителни подробности относно мотива за нападението.     ", "date": "2019.08.31", "title": "Един е убит, а шестима са ранени при атака с нож край Лион (ВИДЕО)"}
{"url": "https://www.actualno.com/society/zapochva-probnoto-prebrojavane-na-zemedelskite-stopanstva-news_814678.html", "text": "      От 1 септември започва пробното преброяване на близо 3000 различни по размер и специализация земеделски стопанства в страната.      Земеделските стопани ще имат възможността да въвеждат онлайн данните си сами до 10 септември  включително. От 11 септември до 11 октомври 2019 г. сведенията ще се събират чрез интервю, проведено от анкетьори или от експерти по агростатистика от  28-те Областни дирекции „Земеделие“.   След приемането на страната ни в ЕС това ще бъде трето преброяване, което има за цел да се видят производствените методи, мерките за развитие на селските райони и агроекологичните показатели.\r\nВъв всяка област в пробното преброяване ще участва поне по един анкетьор, който ще проведе интервюта с различен брой стопанства. Останалите анкети на включените в списъка земеделски стопанства ще бъдат проведени от експертите по агростатистика от Областните дирекции „Земеделие“.  В инфектираните с Африканска чума по свинете (АЧС) зони ще бъде приложен различен подход. В местата на обявена епидемия стопаните няма да бъдат посещавани на място за осъществяване на пробното преброяване. Интервютата ще се провеждат извън санитарните зони на стопанствата, като възможен вариант е земеделските стопани или техни представители да бъдат поканени в Областните дирекции „Земеделие“ (ОДЗ), Общинските служби по земеделие (ОСЗ) или административна сграда в населеното място за попълване на данните.\r\nВ пробното преброяване са включени общо 68 малки и големи населени места, най-малко по две от всяка административна област. Целта е да се проверят в реални условия организацията, провеждането, инструментариумът на преброяването и онлайн въвеждането на индивидуалните данни. Те ще даде насоки и ще покажат местата, на които анкетьорите и експертите трябва да насочат вниманието си при събирането на информацията при осъществяването на официалното преброяване през 2020 година. Финансирането на преброяването ще бъде осъществено основно с европейски средства. Европейските средства са до 75% от общия размер на разходите за преброяването.   Официалното преброяване ще се проведе в периода от 1 септември 2020 г. до 18 декември 2020 г.     ", "date": "2019.08.31", "title": "Започва пробното преброяване на земеделските стопанства "}
{"url": "https://www.actualno.com/crime/momche-na-14-i-myj-na-60-godini-opitali-da-iznasiljat-deteto-v-sotirja-news_814587.html", "text": "      Единият от нападателите, опитали да изнасилят 7-годишно , е успял да избяга от местопрестъпление, но малко по-късно е заловен от полицията. Това съобщи в ефира на Нова телевизия кметът на сливенското село Димчо Георгиев.      \"Когато получихме сигнала, по-малкият нападател беше избягал. Впоследствие полицията го хвана. Повече подробности ще дадат отговорните органи\", каза Георгиев.   Той бе категоричен, че трябват законови промени, за да се спрат подобни престъпления. \"Ако може, трябва да има постоянно присъствие на полиция на селото\", каза още Георгиев.\r\nНападението над детето, което разтърси Сотиря само две седмици след жестокото убийство на малката Кристин, е извършено в петък следобед. Момче на 14 и мъж на 60 опитали да изнасилят детето. По-сериозни последствия предотвратила майката на момиченцето, която случайно видяла как мъжете посягат на дъщеря й и започнала да вика за помощ.  Детето е откарано в болница адекватно и без сериозни наранявания. ", "date": "2019.08.31", "title": "Момче на 14 и мъж на 60 години опитали да изнасилят детето в Сотиря"}
{"url": "https://www.actualno.com/crime/uchilishte-izgorja-v-starozagorsko-evakuiraha-dom-majka-i-dete-news_814670.html", "text": "      Няколко големи пожара горят на територията на Старозагорска област, предаде кореспондентът на БГНЕС.      Единият голям пожар е в квартал „Лозенец” в Стара Загора. Там гори горски масив. Заради огнената стихия е евакуиран дом \"Майка и дете\", за да се предпазят обитателите му от евентуално навлизане на пламъци в опасна близост до сградата. Заплашен е също така и новоизграден католически храм.   Вторият голям пожар, при който има големи щети, е в село Тъжа, където почти напълно изгоря училището в селото. Тепърва ще се изясняват щетите.\r\nПламъците още бушуват. На място има десетки пожарникари.     ", "date": "2019.08.31", "title": "Училище изгоря в Старозагорско, евакуираха дом \"Майка и дете\""}
{"url": "https://www.actualno.com/balkani/gryckoto-pravitelstvo-vyvejda-novi-merki-za-borba-s-bejanskija-napliv-news_814669.html", "text": "      Засилено наблюдени на границите, събиране на деца без придружител със семействата им в ЕС, прехвърлянето на бежанци и мигранти от островите в други центрове, промяна в процеса за даване на убежище. Това са само част от мерките, приети на извънредно заседание на правителствения съвет по външна политика и отбрана на Гърция, което се проведе в премиерската резиденция.      Според говорителя на гръцкото правителство Стелиос Пецас на срещата с Кириакос Мицотакис са взети решения за нова и по-засилена политика по въпроса, след увеличаващия се брой бежанци и мигранти, пристигащи на острови в източната част на Егейско море, предаде БГНЕС.   116 непридружени деца от гръцките острови ще бъдат прехвърлени в други държави от ЕС, с които вече съществува споразумение за връзка с техните семейства. През следващите седмици 250 деца без придружители ще бъдат прехвърлени в сигурни убежища в Гърция и се планира да се направи същото за други бежанци и мигранти, за да се намали броят им на островите.\r\nНа извънредното заседание беше решено да се засили граничният надзор в сътрудничество както с „Фронтекс“ така и с европейските власти и НАТО. В този контекст ще бъде приета Националната интегрирана система за морско наблюдение - система, която свързва бреговите и военните системи за наблюдение чрез използването на нови технологии (обикновени и термични камери, дронове и др.).  Предвижда се също така да се промени институционалната рамка в процеса на даване на убежище или да се премахне обработването на молбата на втора инстанция, така че „в случай на отхвърляне на молбата за убежище, процедурата по връщането на кандидата в страната на произход да започне незабавно“.\r\nУспоредно с това ще бъде засилен полицейският контрол за издирване на бежанци, чийто молби са били отхвърлени.    ", "date": "2019.08.31", "title": "Гръцкото правителство въвежда нови мерки за борба с бежанския наплив "}
{"url": "https://www.actualno.com/curious/koi-sa-naj-vernite-zodii-v-lubovta-news_813953.html", "text": "       Телците обичат комфорта и спокойствието. Те процъфтяват благодарение именно на стабилността, което ги прави лоялни и надеждни партньори. За да изневери, Телецът трябва да се чувства изключително неразбран и неоценен във връзката си. От всичките зодии, Ракът е най-загрижен за стабилността на отношенията си с любимия човек. Обича семейството и е най-щастлив, когато има дълбока, емоционална връзка. Би изневерил само и единствено, ако неговият партньор се държи с презрение и не показва любовта си. Девите са чувствителни, но и много взискателни. Затова, ако се обвържат сериозно, това категорично означава, че те са сигурни в своя избор. Което пък е предпоставка да не се оглеждат встрани. Само много силно разочарование или предателство би накарало Девата да изневери. Везните търсят хармония и баланс. Само така се чувстват спокойни и пълноценни. Една изневяра би нарушила драстично тяхното равновесие и те предпочитат да не я правят. Ако пък се случи, бъдете сигурни, че съвсем скоро Везната ще ви напусне. Тази зодия също много цени семейството и своята половинка. Дори понякога да ви се струва, че не е така, гарантираме ви, че грешите. Пък и Козирозите предпочитат да насочат усилията си в професионалното развитие и финансовата стабилност, вместо да се занимават с глупости и да се крият по хотелите. действа импулсивно и рядко мисли за последиците. пък постоянно имат нужда от тръпка и ако тя изчезне, тръгват да си търсят нова. обожава флирта и е обграден от постоянно внимание и просто не може да устои! пък мрази правилата и поставянето в рамки, как така някой отнякъде ще го ограничава и ще му налага какво да прави?! от своя страна е страстна зодия, но и много отмъстителна, тоест, ако с нещо го жегнете, нищо чудно да изневери, за да ви накаже. са не особено уравновесени и винаги имат стремеж към новото и различното. А в бушуват толкова много емоции, които, заедно с непреодолимата нужда от романтика, ги правят по-уязвими и податливи на изневяра.        ", "date": "2019.08.31", "title": "Кои са най-верните ЗОДИИ в любовта   "}
{"url": "https://www.actualno.com/plovdiv/plovdiv-pochti-blokiran-dnes-i-utre-zaradi-futbol-i-kultura-news_814580.html", "text": "      Заради дербито днес и Празника на реката, организиран от фондация \"Пловдив 2019\", по повод петата годишнина от обявяването на Пловдив за Европейска столица на културата, в града се въвеждат ограничения на движението, които сериозно ще удължат някои маршрути. Днешното дерби по традиция вдига на крак цялата полиция, а от 17 до 20 часа временно се ограничава движението по бул. \"Освобождение\" от кръстовището му с бул. \"Менделеев\", ул. \"Димитър Ризов\" по продължение с ул. \"Цветан Лазаров\" до кръстовището между бул. \"Санкт Петербург\" с ул. \"Лев Толстой\".      Ако това ограничение е познато и от предишни футболни срещи на стадиона на Лаута, то Празникът на реката вече съвсем спира движението по ключови артерии. От 7 ч днес до 7ч в понеделник е забранено преминаването на моторни превозни средства по бул. \"Марица-юг\" в участъка между ул. \"Никола Войводов\" и бул. \"Цар Борис III Обединител\". В неделя от 21.30 до 24.00 се спира движението и булевард \"Марица-север\" от бул. \"Цар Борис III Обединител\" до южния транспортен вход на Международен панаир- Пловдив. От 22 до 23 часа същата вечер пък няма да се допускат автомобили и пешеходци по бул. \"Цар Борис III Обединител\" в отсечката между бул. \"България\" и бул. \"Марица-юг\". От полицията съветват да се избират обходни маршрути.    ", "date": "2019.08.31", "title": "Пловдив почти блокиран днес и утре заради футбол и култура"}
{"url": "https://www.actualno.com/america/matu-palmyr-e-naznachen-za-specialen-pratenik-na-sasht-za-zapadnite-balkani-news_814695.html", "text": "      Заместник-помощник държавният секретар Матю Палмър е новият специален пратеник на САЩ за Балканите, съобщи Държавният департамент, цитиран от македонското електронно издание “Плюс Инфо“, предаде \"Фокус\".      Палмър ще участва в стратегическия форум в Блед (Словения) на 1 септември и ще представлява САЩ на четворните срещи в Брюксел и Подгорица.   \"Палмър ще ръководи нашите усилия за засилване на дипломатическата активност на САЩ в подкрепа на мира, стабилността и напредъка на региона и ще се съсредоточи върху интеграцията на държавите от Западните Балкани в западните институции\", се казва в съобщение на Държавния департамент. ", "date": "2019.08.31", "title": "Матю Палмър е назначен за специален пратеник на САЩ за Западните Балкани"}
{"url": "https://www.actualno.com/society/mechki-pogubiha-pchelini-ovoshtna-gradina-i-19-jivotni-news_814590.html", "text": "      На 15 сигнала за щети от кафява мечка се е отзовала групата за бързо реагиране към Регионалната инспекция по околната среда и водите (РИОСВ) в Смолян през август месец.      Установени са щети върху 19 селскостопански животни (говеда, кози и овче), овощна градина и пчелин, съобщиха от екоинспекцията.   Осем от щетите са регистрирани в района на Държавно горско стопанство – Славейно, в землищата на селата Дебеляново, Гълъбово, Сливка и Глогино (община Баните) и местност „Хайдушки поляни“, землище на село Кутела (община Смолян).\r\nНай-голямата от тях е от 29 август, когато при проверката е установено, че напълно са унищожени 13 от общо 43 пчелни кошера, собственост на жител на село Гълъбово. За останалите 30 кошера са били взети превантивни мерки - оградени с електрическа ограда.  През месеца са регистрирани щети от кафява мечка също в землищата на селата Белица (община Лъки),  Буйново (общ. Борино), Триград (община Девин), Дишлийци (общ. Мадан) и Полковник Серафимово (община Смолян).\r\nИзготвени са предложения за обезщетение на собствениците.   От РИОСВ призовават стопаните на селскостопански животни и пчелини да предприемат превантивни мерки по опазването им - поставяне на телени или електрически огради,  недопускане на паша на животните без овчарски кучета и пастир.     ", "date": "2019.08.31", "title": "Мечки погубиха пчелини, овощна градина и 19 животни"}
{"url": "https://www.actualno.com/america/sasht-postaviha-v-cheren-spisyk-iranski-tanker-za-kojto-tvyrdjat-che-prevozva-petrol-za-sirija-news_814564.html", "text": "      Американското финансово министерство постави в черен списък ирански танкер, за който САЩ твърдят, че превозва петрол за Сирия, съобщава BBC. Корабът „Грейс 1“, който беше преименуван на „Адриан Дариа 1“, беше задържан от британски командоси в Гибралтар през юли, след като беше заподозрян в нарушение на санкциите на ЕС за доставка на петрол за Дамаск.      В началото на този месец беше освободен, след като Иран даде уверения, че товарът няма да бъде доставян в Сирия. САЩ неуспешно се опитаха отново да изискат задържането на плавателния съд.   Първоначалното му задържане предизвика дипломатическа криза между Великобритания и Иран. В отговор Техеран задържа плаващият под британски флаг шведски кораб „Стена Имперо“ в Персийския залив.\r\nВ изявление на финансовото министерство на САЩ се посочва, че „Адриан Дариа 1“ се използва за пренасянето на 2,1 милиона барела ирански суров петрол, който е собственост на Иранската революционна гвардия –крило на  въоръжените сили на страната, което Вашингтон смята за терористична организация.  Според САЩ кораби като „Адриан Дария 1“ се използват за продажбата на петрол, а с парите незаконно се финансират „ирански операции и дейности, които пропагандират тероризма“.\r\nДържавният секретар на САЩ Майк Помпео написа в „Тwitter“, се Вашингтон има „достоверна информация“, че плавателния съд е на път за Тартус – водещ сирийски пристанищен град, в който е разположена руска военноморска база. По думите му е „огромна грешка“ да се вярва на уверенията, дадени за кораба от страна на иранския министър Джавад Зариф.   По-рано Техеран заяви, че петролът на борда на иранския кораб  вече е продаден, но не разкри самоличността на купувача. След като „Адриан Дариа 1“ напусна Гибралтар миналата седмица, той посочи гръцкото пристанище Каламата като крайна дестинация.    Помпео заплаши със санкции всяка държава, която помага на танкера и Гърция заяви, че няма да подпомага плаването му до Сирия.\r\nСпоред публично достъпни данни от сайт за проследяване на корабоплаването „Адриан Дариа 1“ е променил крайната си дестинация на Искендерун в Източна Турция – пристанище, разположено на 40 километра от сирийската граница. Според турския външен министър Мевлют Чавушоглу танкерът е променял курса си няколко пъти и посочи, че се е насочил към ливански териториални води. ", "date": "2019.08.31", "title": "САЩ поставиха в черен списък ирански танкер, за който твърдят, че превозва петрол за Сирия "}
{"url": "https://www.actualno.com/chronicles/v-polsha-e-osnovan-profsyuzyt-solidarnost-news_814525.html", "text": "      Солидарност е обединение на профсъюзи, създадено от Лех Валенса в Гданск, Полша през 1980 година.      Победата на „Солидарност“ на изборите през 1989 г. става един от факторите, осигурили разпадането на социалистическия лагер без значителни кръвопролития.   Профсъюзът е финансиран от американската неправителствена организация Национален фонд на демокрацията. ", "date": "2019.08.31", "title": "В Полша е основан профсъюзът Солидарност"}
{"url": "https://www.actualno.com/tennis/grigor-dimitrov-vleze-vyv-vtorata-sedmica-na-us-open-sys-stil-news_814546.html", "text": "      7:5, 7:6 (8), 6:2 - това е цифровото изражение на втората победа след игра на Григор Димитров на тазгодишния US Open. Нашето момче успя да пречупи квалификанта Камил Майхжак в три чисти сета, като се класира на осминафинал, където го чака младата австралийска надежда Алекс Де Минор. Де Минор се справи в четири сета с японеца Кей Нишикори и безспорно демонстрира, че е във форма, гонейки здраво всяка топка.      Мачът тръгна в типично за мъжете темпо – мощно на сервис, като Григор загуби само 1 точка за 4 сервис гейма. Полякът обаче отговаряше също със солиден начален удар, но все пак българинът беше този, който успяваше да вдига нивото на ретур и в крайна сметка проби в последния гейм на сета, благодарение именно на дълбок и затрудняващ ретур.\r\nВторият сет се превърна в битка – в началото Димитров се възползва от силния завършек на първия сет и успя да пробие за 3:1, но при 4:2 в негова полза дойде най-слабият му гейм на сервис до този момент. Българинът наниза серия от грешки, за да изостане с 0:40, успя да се изравни до 40:40 благодарение на стабилен сервис и търпелива игра, но даде още две точки за пробив, като вече на де факто петата възможност Майхжак успя да натисне на форхенд по правата и да вземе своето.   Стигна се до тайбрек, който се превърна в драма заради многото подаръци и от двете страни на мрежата. Майхжак първи направи минипробив след истински шамар от форхенд, но след като поведе с 5:2 точки, загуби следващите 4, като последната я пропусна заради умна игра на Григор след серия сечени бекхенди, която изнерви поляка и той накрая сбърка. Но тогава дойде ред на българина да се пропуква – той изпусна сетбола на собствен сервис, изпусна и още един на свой сервис при 8:7 точки, но все пак накрая Майхжак не издържа и сбърка за 10:8 в полза на Димитров.  Още в началото на третия сет Григор стигна до точка за пробив, но противникът му се спаси със сервис. Ситуацията веднага се повтори в следващия сервис гейм на Майхжак, но тогава прошка нямаше – с красив топспин бекхенд по правата българинът проби за 2:1 гейма! И макар полякът да прояви упорство, вече си личеше, че е по-ниска класа – Димитров го притисна в седмия гейм, успя да стигне до нов шанс за пробив и след разиграване, в което заложи пак на сечен бекхенд, минаващ ниско над мрежата, реализира втори пробив в сета – 5:2.\r\nЗа да напомни обаче за непостоянността си, при сервис за мача Григор изостана с 15:40, но за разлика от много други пъти, този път българинът се развихри от форхенд, излезе отлично и на мрежата и обърна развоя на гейма с четири поредни точки – гейм, сет и мач!\r\nПълната картина на мача !     ", "date": "2019.08.31", "title": "Григор Димитров влезе във втората седмица на US Open със стил"}
{"url": "https://www.actualno.com/america/uraganyt-dorian-stana-oshte-po-opasen-news_814561.html", "text": "      Ураган \"Дориан\" в Атлантическия океан достигна четвърта, \"много опасна\" категория, скоростта на вятъра в епицентъра е 215 км/час, съобщи Националния център на САЩ за проследяване на ураганите.      В момента ураганът се намира на около 925 км от щата Флорида. Специалистите смятат, че той ще се стовари върху този щат в понеделник. Преди това ще засегне Бахамските острови. Ураганът се приближава към тях със скорост около 17 км/час, предаде БГНЕС.   „Дориан\" е четвъртият ураган за този сезон. Президентът Тръмп заяви, че той може да стане един от най-големите в историята на САЩ.\r\nОт предишните три само при „Бари” имаше един загинал човек. Миналото лято Флорида бе засегната от два урагана „Гордън” и „Майкъл”, като тогава загинаха няколко десетки жители.   ", "date": "2019.08.31", "title": "Ураганът „Дориан” стана още по-опасен "}
{"url": "https://www.actualno.com/asia/blizo-2-mln-dushi-v-severoiztochna-indija-sa-zaplasheni-da-bydat-lisheni-ot-grajdanstvo-news_814569.html", "text": "      Близо 2 милиона души в Североизточна Индия са заплашени да бъдат лишени от гражданство. Причината – властите в щата Асам публикуваха окончателния списък с имената на законни граждани, целящ да „отсее чуждите елементи“ в обществото, процес, който централното правителство се надява да приложи в цялата страна, пише AFP, цитирана от БГНЕС.      Общо 31,1 милиона души са включени в Националния регистър на гражданите. 1,9 милиона от тях обаче бяха обявени за „незаконни“, се посочва в изявление на правителството на Асам. Голяма част от хората, чийто имена не са включени в списъка, са мюсюлмани.   Асам – беден и изолиран щат с население от 33 милиона души, от дълго време е обект на приток на имигранти – включително през колониалното британско управление и войната за независимост на Бангладеш през 1971 година, когато милиони търсят убежище в Индия.\r\nИменно затова  в продължение на десетилетия в щата съществува междуетническо междурелигиозно напрежение. Именно затова и „чистокръвните“ асамци настояваха за създаването на списъка – в него са включени само тези, които могат да докажат произхода си преди 1971 година. Това обаче е доста съмнителен процес в район с изключително висока неграмотност и липсваща архивна документация.   ", "date": "2019.08.31", "title": "Близо 2 млн. души в Североизточна Индия са заплашени да бъдат лишени от гражданство "}
{"url": "https://www.actualno.com/asia/vremennoto-spirane-na-ogynja-v-idlib-vleze-v-sila-news_814601.html", "text": "      Въздушните удари в северозападната сирийска провинция Идлиб бяха прекратени в събота сутрин, след като правителствените сили се съгласиха на подкрепено от Русия примирие, след продължили четири месеца смъртоносни бомбардировки, съобщава AFP, цитирана от БГНЕС.      „Няма самолети в небето и въздушните удари са прекратени“, съобщи Рами Абдул Рахман, ръководителят на базирания във Великобритания Сирийски център за наблюдение на човешките права.   Сблъсъците между силите, лоялни на режима в Дамаск, и бунтовниците в последния бастион на противниците на президента Башар Асад, са спрени от 6 часа сутринта местно време. Рахман обаче заяви, че артилерийският огън и ракетните нападения все още продължават.\r\nСъюзникът на режима в Дамаск – Русия, обяви в петък, че правителството на Асад, ще съблюдава временното примирие в Идлиб. Според Москва целта на мярката е да „стабилизира ситуацията“ в провинция – едно от последните укрепления на опозиционните сили.  Сирийското правителство се е съгласило на сделката, съобщава сирийската държавна информационна агенция САНА. Армията обаче си запазва правото да отговори подобаващо на всякакви нарушения на споразумението от страна на джихадистите и на бунтовницие, посочва агенцията, цитирайки военни източници. ", "date": "2019.08.31", "title": "Временното спиране на огъня в Идлиб влезе в сила "}
{"url": "https://www.actualno.com/politics/borisov-v-otgovor-na-prezidenta-bylgarija-e-s-narastvashti-budjetni-izlishyci-news_814605.html", "text": "      През последните години, това може би и в отговор на президента, България се характеризира с нарастващи бюджетни излишъци при положение, че плащаме 2 милиарда и 400 милиона, за да сме действително държава в НАТО и действително да имаме изтребителна авиация. Това каза премиерът Бойко Борисов пред Младежката организация на ГЕРБ във Варна по повод повишената перспектива на кредитния рейтинг на България от „стабилна“ на „положителна“ от страна на Агенция „Мудис“.      Премиерът припомни положителните данни, които изнесоха наскоро и от Агенция „Фич“: „Още има от „Фич“, но това беше само преди пет-шест дена – вече това е стара информация. Хубава. За техен ужас - на нашите противници, нощес, понеже в Америка излиза късно, излезе „Мудис“, които пък имат нахалството да повишат перспективата, което е още по-лошо, повишават перспективата на положителна. Какво си позволяват тези прогерберски световни кредитни агенции да говорят?“, запита иронично министър-председателят.   „Агенцията акцентира върху подобряващите се фискални показатели и провеждащата се последователна и благоразумна политика. Все едно с „Фич“ са си преписвали работата. Аз не знам как става“, добави още Борисов.     ", "date": "2019.08.31", "title": "Борисов в отговор на президента: България е с нарастващи бюджетни излишъци "}
{"url": "https://www.actualno.com/society/kilometrichna-opashka-na-kulata-news_814606.html", "text": "      3 километра е опашката от чакащи автомобили в съботния ден на ГКПП Кулата на изход от България за Гърция, предава репортер на БГНЕС.      Трафикът по автомагистрала \"Струма\", водеща към южната ни съседка е интензивен. По-засилен става в Кресненското дефиле.   Много българи използват уикендите за кратка почивка по гръцките плажове в района на Драма, Кавала, Аспровалта и редица популярни сред нашенците градчета и села в Северна Гърция и полуостров Халкидики. ", "date": "2019.08.31", "title": "Километрична опашка на \"Кулата\""}
{"url": "https://www.actualno.com/crime/nov-sluchaj-na-postradalo-dete-v-selo-sotirja-news_814547.html", "text": "      За вероятен случай на блудство с дете в село Сотиря, потвърдиха за \"Хоризонт\" от болницата в Сливен. Момичето е между 7 и 8-годишно, прието е в лечебното заведение, без опасност за живота.      В полицията са задържани мъж на около 60 години и момче на 14 г. Те също са от Сотиря.   Новината потвърди за БНР и кметът Димчо Георгиев. ", "date": "2019.08.31", "title": "Нов случай на пострадало дете в село Сотиря  "}
{"url": "https://www.actualno.com/crime/otkriti-sa-narushenija-v-11-gorski-stopanstva-predimno-ot-romi-news_814595.html", "text": "      Общо 21 651 проверки са извършени от горските стражари в териториалните поделения на Южноцентрално държавно предприятие (ЮЦДП) –Смолян от началото на годината. Проверени са общо 7385 обекта за добив на дървесина, 5686 моторни превозни средства, 7252 ловци и 1320 други физически лица. За периода са съставени 272 акта за установяване на административно нарушение по Закона за горите и един акт по Закона за лова и опазване на дивеча.      Дървесината, предмет на нарушенията, е 575 м3, а задържаната дървесина в базите за съхранение на вещи, предмет или средство на нарушение, е 161 м3, съобщават от ЮЦДП.   От там докладват за задържани 6 моторни превозни средства, 17 каруци, 5 бензино-моторни триони, 16 други инструменти за дърводобив, едно незаконно оръжие и три други ловни уреди.\r\nНарушенията са съсредоточени основно в териториите с преобладаващо ромско население и в тези, в които дърводобивните бригади са с представители основно на тази група, се казва в отчета. В това число са ДГС Карлово, ДГС Клисура, ДГС Хисар, ДГС Асеновград,  ДЛС Тракия, ДГС Първомай, ДГС Алабак – гр. Велинград, ДГС Ракитово, както и на териториите на ДЛС Женда – гр. Кърджали, ДГС Кирково и ДГС Момчилград.  Патрулни проверки в горските територии от страна на служителите на ЮЦДП – Смолян, се извършват ежедневно, а в проблемните райони проверките се осъществяват съвместно с представители на регионалните дирекции по горите и полиция.\r\nНа обособените временни горски контролни пунктове се проверяват минаващите пътни превозни средства, а директорите на горските стопанства поддържат постоянна комуникация с кметовете на населените места и в случай на необходимост реагират своевременно.    ", "date": "2019.08.31", "title": "Открити са нарушения в 11 горски стопанства, предимно от роми  "}
{"url": "https://www.actualno.com/society/prognoza-za-vremeto-31-avgust-sybota-news_814508.html", "text": "      През нощта ще бъде предимно ясно и почти тихо. Утре отново ще е слънчево. Това съобщи за Агенция „Фокус“ дежурният синоптик Мартин Славчев от Националния институт по метеорология и хидрология (НИМХ). В следобедните часове, главно над планинските райони, ще има временни увеличения на облачността, но ще е без валежи. Ще духа слаб до умерен вятър от изток-североизток. Дневните температури слабо ще се понижат и максималните ще са предимно между 28° и 33°. Атмосферното налягане ще се понижи, но ще остане по-високо от средното за месеца.      По Черноморието ще бъде предимно слънчево и топло. Ще духа умерен вятър от изток-североизток. Максималните температури ще са 26-27°, колкото е и температурата на морската вода. Вълнението на морето ще е 1 - 2 бала.\r\nНад планините ще бъде предимно слънчево, след обяд с временни увеличения на облачността, но ще е без валежи. Ще духа умерен до силен вятър от изток-североизток. Максимална температура на височина 1200 метра около 21°, на 2000 метра – около 14°.\r\nВ неделя и в началото на следващата седмица времето ще се задържи без съществена промяна - предимно слънчево, в следобедните часове с временни увеличения на облачността, без валежи. Максималните температури в понеделник и вторник ще бъдат предимно между 30° и 35°. Вятърът ще се запази от изток, ще е слаб, в Дунавската равнина и в източните райони - до умерен.   ", "date": "2019.08.31", "title": "Прогноза за времето - 31 август (събота)"}
{"url": "https://www.actualno.com/celebrate/sv-sveshtenomychenik-kiprijan-kartagenski-news_814526.html", "text": "      Свещеномъченик Киприан (Тасций Цецилий Киприян) е един от отците на Църквата от трети век - време на почти непрекъснати  гонения срещу Христовата църква.      Роден е около 200 г. в Картаген (Северна Африка) в богато и уважавано семейство. Получил прекрасно светско образование и станал блестящ оратор и учител по философия.   Проявил интерес към християнството, запознал се с трудовете на презвитер Тертулиан и под негово влияние бил приет в християнската община в Картаген като оглашен (приготвящ се за кръщение). По това време той раздал имуществото си и се преселил в дома на презвитера Цецилия. Година сле Кръщението му, св. Киприан бил ръкоположен за презвитер, а след смъртта на епископ Донат - за епископ.\r\nПо време на гоненията на император Валериан (253-259) светителят бил изпратен на заточение. В изгнание той написал много писма и книги. Тъй като желаел да пострада в Картаген, той сам се върнал там. Заради отказа му да принесе жертва на идолите, св. Киприан бил посечен с меч.  Pravoslavieto.com ", "date": "2019.08.31", "title": "Св. свещеномъченик Киприян Картагенски"}
{"url": "https://www.actualno.com/america/lichnata-pomoshtnichka-na-trymp-be-uvolnena-zaradi-komentari-za-decata-mu-news_814553.html", "text": "      Личната помощничка Мадлен Уестърхаут на американския президент бе принудена да си подаде оставката заради коментарите си за президентските дъщери Иванка и Тифани. Това съобщи в. Politico, позовавайки се на два източника, предаде БГНЕС.      По техни данни 28-годишната Уестърхаут преди две седмици се похвалила в компанията на журналисти, че отношенията на Доналд Тръмп с нея са по-добри от отношенията му с Иванка и Тифани. Тя казала още, че Доналд Тръмп не обичал да се снима с Тифани, защото я смятал за твърде пълна. Накрая Уестърхаут се пошегувала, че понякога Тръмп не можел да различи Тифани в тълпа с други хора.   Тези си впечатления тя споделила на 17 август на вечеря с журналисти, която се провела в режим off the record – тоест не за публикуване. Освен Уестърхаут в срещата участвал и зам-говорителят на Белия дом Хоугън Хидли. Срещата се състояла в щата Ню Джърси близо до имението на Тръмп в Бедминстър, където той прекарвал отпуската си.\r\nУестърхаут споделила тези впечатления пред журналистите, докато Хидли напуснал вечерята, за да даде интервю на телевизия „Фокс”. „Тя обърна няколко чашки и се разоткровеничи пред репортерите в нехарактерен непредпазлив маниер”, заяви един от източниците на \"Политико\".  На свой ред представител на американската администрация обвини участвалите във вечерята журналисти, че са огласили част от чутото, което напълно противоречи на правилата за провеждането на такива мероприятия за медиите. „Това беше вечеря не за публикуване и пресата по крещящ начин наруши договореността\", подчерта този американски чиновник. Смята се, че Уестърхаут е била „осветена” от шефа на кореспондентите на в. „Вашингтон пост” към Белия дом Фил Ракър.\r\nОтговаряйки в петък (американско време - ред) на журналистически въпрос, Тръмп по същество потвърди, че Уестърхаут е уволнена заради разгласяването на подробностите за личния живот на президентското семейство. Той окачестви изказванията й като „донякъде нараняващи”. „Аз обичам Тифани”, увери президентът.   По-рано Politico писа, че Уестърхаут напоследък се опитвала да разшири кръга от задълженията си в Белия дом, включително да сне занимава едва ли не и с пътуванията на президента в чужбина, припомня на свой ред tass.ru. Тези нейни действия предизвиквали недоволство сред другите служители от апарата на Белия дом. Смята се, че последната капка, преляла чашата, станали откровенията й на срещата с медиите на 17 август. Когато станало известно, че Уестърхаут си е позволила подобни изказвания, в Белия дом започнали активно да обсъждат неизбежното й уволнение. В крайна сметка в четвъртък Уестърхаут трябвало да подаде молба за напускане.     ", "date": "2019.08.31", "title": "Личната помощничка на Тръмп бе уволнена заради коментари за децата му "}
{"url": "https://www.actualno.com/society/sedmichna-prognoza-za-vremeto-za-2-8-septemvri-news_814577.html", "text": "      Новата седмица започва със слънчево време. В над цялата страна ще бъде слънчево и без валежи. Максималните температури ще са между 24 и 34 градуса.      В ще има променлива облачност, но валежи не се очакват. Температурите ще спаднат и максималните няма да превишават 31 градуса.   В отново ще бъде слънчево. Променлива облачност ще има над западната част от страната. Максималните температури ще са между 21 и 30 градуса. ", "date": "2019.08.31", "title": "Седмична прогноза за времето за 2-8 септември"}
{"url": "https://www.actualno.com/america/sasht-i-talibanite-sa-pred-skluchvane-na-sporazumenie-news_814560.html", "text": "      Представителите на САЩ и радикалното движение \"Талибани\" не са постигнали засега договореност за регулирането на конфликта в Афганистан.      Това заяви президентът Доналд Тръмп пред журналисти, предаде БГНЕС.   По-рано телевизия Ariana News съобщи, че страните са съгласували проект за споразумение относно регулирането. Според нея страните се договорили за споразумение от 11 точки. Щом то бъде напълно завършено, трябва да го подпишат държавният секретар Майк Помпео и политическият ръководител на движението в Доха Мула Барадар.\r\nСАЩ и талибаните водят поредния кръг преговори от 22 август. Те смятат да постигнат съгласие за изтеглянето на американските войски от страната в замяна на гаранции, че афганистанската територия няма да се използва за нападения срещу САЩ и други страни. Както заяви бившия командир на талибаните Акбар Ага, текстът на споразумението е готов и през уикенда се очаква окончателното му изработване.   ", "date": "2019.08.31", "title": "САЩ и талибаните са пред сключване на споразумение "}
{"url": "https://www.actualno.com/cars/zeleni-aktivisti-razbiha-40-luksozni-koli-za-avtosalona-vyv-frankfurt-news_814567.html", "text": "      Активисти от екологичната организация Rocks in the Gearbox повредиха 40 луксозни автомобила от марките Aston Martin, Jaguar, Land Rover. Машините бяха предвидени за показване по време на автомобилния салон във Франкфурт, който отваря врати за посетители на 14 септември      Произшествието се е случило на паркинга на дилърски център в германския град Висбаден. Нападателите са атакували колите с лостове и чукове, като са счупили прозорците им. Щети са нанесени и по каросериите на колите - сериозно са пострадали капаци, покриви и багажници, съобщиха от местната полиция.   Малко след това, активистите от няколко екологични организации излязоха с манифест, в който обясниха целите си. Те са категорични, че автосалонът във Франкфурт е пропаганда на транспортната система, която влияе пагубно върху климата на планетата. В своето обръщение еколозите обвиняват организаторите на изложението, че искат да получат огромни приходи, без да обръщат внимание на вредите, които то нанася.\r\nЗащитниците на околната среда заявиха, че ще подкрепят протеста, който се организира на 14 септември пред павилиона във Франкфурт, където ще бъдат изложени колите. На свой ред, организаторите на автосалона обявиха, че започват да взимат сериозни мерки, като проверките на влизащите посетители ще отнемат повече време и затова гостите трябва да бъдат търпеливи.   ", "date": "2019.08.31", "title": "\"Зелени\" активисти разбиха 40 луксозни коли за автосалона във Франкфурт"}
{"url": "https://www.actualno.com/politics/pravitelstvoto-iska-sekretnost-na-upravlenieto-i-bezkontrolno-unishtojavane-na-dokumenti-news_814563.html", "text": "      Секретност на управлението, утрояването на сроковете за защита на държавната и служебна тайна, унищожаване на ключови документи по решение на вътрешния министър и шефове на службите. Такива промени в Закона за защита на класифицираната информация прокарва правителството с оправданието, че усъвършенства нормативната уредба. Проектът, разработен с помощта на ДАНС, е пуснат за обсъждане в разгара на лятото. Срокът за становища по него изтече на 22 август. Очаква се да бъде внесен за разглеждане в Народното събрание, веднага след като депутатите приключат с ваканцията си, пише в. \" \".      С предложенията се развързват ръцете на службите и МВР, както и на цялата администрация на изпълнителната власт, да засекретяват информация извън определените от закона срокове, предупреждават от \"Програма достъп до информация\" (ПДИ), които са пратили и официално становище по законопроекта.   Така например, информация с гриф \"строго секретно\", която има 30-годишна защита, ще може да бъде презасекретена още два пъти, т.е. до 90 години. В момента законът допуска само по изключение удвояване на първоначално определения срок за защита.\r\nСпоред ПДИ това предложение нарушава конституционния принцип, че ограниченията на правото на информация са само изключение. Това е връщане към \"вечната\" държавна тайна от комунистическото минало и създава опасност да бъдат прикривани от обществото злоупотреби, корупция и престъпления. В демократичното общество правото на достъп до обществена информация винаги трябва да надделява над тайните, свързани с управлението на държавата, което изключва възможността дадена информация никога да не е в обхвата на правото на достъп, напомнят правозащитниците.  Други спорни промени в закона са, че защитата на служебната тайна от 6 месеца става 2 години. Създава се и възможност за засекретяване на цяла папка от хиляди страници само заради един документ в нея. Сега се обособява папка със секретни документи и останалите са публично достъпни. \r\nТревожно е и предложението, което развързва ръцете на министъра на вътрешните работи и шефовете на службите за сигурност да въвеждат самостоятелно отделен ред за унищожаване на класифицирани документи, свързани с оперативната и оперативноиздирвателната дейност на службите. Възможността за безконтролно унищожаване на документи е критикувана и от Държавна агенция \"Архиви\".    ", "date": "2019.08.31", "title": "Правителството иска секретност на управлението и безконтролно унищожаване на документи"}
{"url": "https://www.actualno.com/cosmos/magnitna-burja-udrja-zemjata-dnes-news_814513.html", "text": "      Магнитна буря се очаква да удари Земята в последния ден на август, предупреди Центърът за прогнози на космическото време към Американската национална агенция за изследване на атмосферата и океаните. Причина за геомагнитното смущение е високоскоростен слънчев вятър, съобщава 24 часа.      Очаква се геомагнитната атака да започне вечерта на 31 август, когато планетарният индекс ще е със стойност 4 по 10-степенната скала, посочва Руската лаборатория за изследване на слънчевата активност към Института “Лебедев”. Кулминацията на бурята ще е на другия ден – 1 септември. Индексът може да скочи до степен 5-6. Слабите геомагнитни бури се усещат предимно от хората с проблеми на сърдечно съдовата система, обясняват лекари. Възможни са сърдечни спазми, замаяност, главоболие и липса на концентрация. Смущенията в магнитното поле могат да въздействат и на хора с психични разстройства, както и на по-възрастните. При подобни ситуации понякога има и колебания в електроенергийната мрежа. Уязвими са и спътниците, осигуряващи навигационна информация.   За по-голямата част от хората магнитната буря е стрес. В тези дни намалява производството на отговарящия за адаптацията хормон мелатонин и се увеличават хормоните на стреса - адреналин и кортизол. Статистиката сочи, че броят на хоспитализираните и тези, при които се засилват сърдечносъдовите смущения, рязко нараства. Често се регистрират инфаркти и инсулти. По време на магнитни бури не ставайте рязко от леглото, за да не ви се завърти главата или да изпаднете в безсъзнание. Това е особено опасно е за хората, които пият лекарства за хипертония, предупреждават специалисти. Постарайте се да не се стресирате допълнително и да не вземате важни решения. Най-важното в дните на магнитни бури е да не преяждате, което може да доведе до сърдечен пристъп. Намалете и дневния прием на калории. 2000 калории на ден в менюто по време на слънчево изригване са напълно достатъчни. Лекарите препоръчват също така предимно лека храна и сокове от кисели плодове и зеленчуци. Включете в менюто варена риба, морски продукти, мляко. Препоръчват се и бобови култури – грах, леща, фасул. Незаменими са бананите. Съдържащият се калий и биологично активни вещества намаляват действието на адреналина върху психиката. Можете също да вземете контрастен душ, като редувате топла и студена вода. За по-издръжливите се препоръчва директна студена баня. А ако разполагате със свободно време, отидете на минерална баня, на спа или сауна. ", "date": "2019.08.31", "title": "Магнитна буря удря Земята днес"}
{"url": "https://www.actualno.com/education/elektronni-dnevnici-shte-davat-informacija-za-uchenicite-v-realno-vreme-news_814626.html", "text": "      В навечерието на 15 септември подготовката за новата учебна година тече с пълна сила. Едно от нововъведенията ще са електронните дневници. С тях оценките и забележките на децата стават само на клик разстояние.      От дигитализация в училище ползата е и за преподаватели, и за родители. Ефектът - затягане на дисциплината, защото децата вече не могат да скрият отсъствие или слаба оценка.   МОН финансира въвеждането на електронни дневници във всички училища.\r\nВ системата попадат още датите на писмените и устните изпитвания, класните работи и родителските срещи.  „Навременното стигане на информацията до родителя кара учениците да са повече в час и да внимават какво правят, защото вече няма нищо скрито\", коментира пред Нова телевизия Любомир Ваньов, част от екипа на компания, създаваща електронни дневници.\r\nОт образователното министерство все още нямат статистика колко точно от училищата в страната използват електронни дневници.    ", "date": "2019.08.31", "title": "Електронни дневници ще дават информация за учениците в реално време"}
{"url": "https://www.actualno.com/curious/pokupka-ot-bitak-shte-donese-desetki-hiljadi-na-britanec-news_814552.html", "text": "      Жител на Великобритания купил на битака безценна китайска ваза, съобщи вестник „The Sun”.      Купувачът, пожелал анонимност, купил вазата за един паунд. Той я предложил на онлайн търга в eBay, сложил неголяма цена и се учудил от огромното количество отклици. Потенциалните купувачи са му предлагали много повече пари, предаде БГНЕС.   Мъжът изтеглил вазата от търга и я занесъл на оценители от аукционната къща Sworders Fine Art Auctioneers. Те внимателно я проучили и стигнали до извода, че вазата най-вероятно е била изготвена за китайския император Цянлун от династията Цин, управлявала от 1735 до 1796 година.\r\nВазата вече е включена в търг, който ще се проведе през ноември. Предполага се, че тя ще бъде продадена за 80 000 паунда.  По-рано бе съобщено за британец от град Ейлсбъри, който в гаража си открил безценен средновековен брачен пръстен. Той го открил през 1979 г. с помощта на металодетектор, но тогава не осъзнавал неговата ценност. Сега той го предложил на търг и се надява да спечели от него 10 000 паунда. ", "date": "2019.08.31", "title": "Покупка от битак ще донесе десетки хиляди на британец "}
{"url": "https://www.actualno.com/curious/haknaha-profila-na-osnovatel-na-twitter-news_814615.html", "text": "      Хакери пробиха защитата на акаунта на един от основателите на Twitter. Оказа се, че дори хората, измислили една от най-популярните социални мрежи, не са положили достатъчно усилия, за да се защитят, предаде Нова телевизия.      Хакерите взели контрола върху акаунта на милиардера Джак Дорси. От негово име те започнали да пишат нецензурни и обидни съобщения. Хакерска група, наричаща себе си \"Кикотещият се отряд\", се похвали, че тя е извършител на атаката.   Джак Дорси има 4 милиона последователи в Twitter. В продължение на 15 минути хакерите писали обиди и псувни от негово име, както и лъжа, че има бомба в офисите на компанията. От Twitter казаха, че акаунтът вече е сигурен и разследват случая. ", "date": "2019.08.31", "title": "Хакнаха профила на основател на Twitter"}
{"url": "https://www.actualno.com/crime/iskat-postojanen-arest-za-obvinenite-za-ubijstvata-kraj-negovan-news_814515.html", "text": "      Очаква се днес прокуратурата да поиска постоянен арест за двамата мъже обвинени в убийството на бившия треньор по борба Йордан Атанасов и съпругата му. Телата на жертвите бяха намерени край софийското село Негован, а обвиняемите по случая Пламен Шляпашки и Георги Нанчев, вече направиха самопризнания.      Към този момент няма сериозни данни строителните работници Пламен Шляпашки и Георги Нанчев да са извършили и други подобни убийства. Начинът, по който двамата са убили семейство Атанасови, обаче, за разследващите налага необходимостта да се провери дали това е първото им такова престъпление. На двамата е назначена съдебно-психиатрична експертиза, чиято цел е да изгради и възможно най-точни психопортрети. След извършването на убийството Шляпашки и Нанчев са продължили нормалния си ритъм на живот и не са дали повод близки и приятели да се усъмнят. След задържането им обаче бързо направили самопризнания.   Разследващите продължават да събират доказателства. Издирват и свидетели, които може да са видели изнасянето на жертвите от дома им в столичния квартал „Иван Вазов“. Най-тежкото наказание, което двамата могат да получат, е доживотен затвор без право на замяна. Ако се признаят за виновни пред съда, могат да поискат съкратено съдебно производство. ", "date": "2019.08.31", "title": "Искат постоянен арест за обвинените за убийствата край Негован"}
{"url": "https://www.actualno.com/burgas/po-malko-spasitelite-v-slynchev-brjag-ot-utre-news_814612.html", "text": "      С редуциран състав ще работят морските спасители на плажа в Слънчев бряг от 1 септември, заради  по-малката натовареност на ивицата, което позволява намаляване на екипите. Въпреки редуцирането, предвидени са достатъчно спасители на северния, централния и южния плаж. Промяната ще е незначителна,  обясни управителят на ивицата в Слънчев бряг Кирил Спасов.      До края на сезона концесионерът има право по Закон да променя поетапно броя на спасителите и медицинските лица в зависимост от посещаемостта на плажуващите.   На южната ивица в Слънчев бряг например от 1-ви до 14 септември за сигурността на летовниците ще се грижат 12 спасители, а не както досега 18. От 15 септември на южния плаж ще останат 3 спасителни поста с по двама спасители.\r\nДо пълното приключване на туристическия сезон плажа ще остане охраняем. Спасителите и медицинските екипи ще дежурят по цялата ивица до 30 септември съгласно Наредбата за водно-спасителната дейност.  До тогава ще бъдат запазени наблюдателните вишки, плаващите обозначителни знаци, информационните табели, дървените пътеки на пясъка.  Очертава се морето да е подходящо за почивка и през септември. Ние сме длъжни да гарантираме сигурността на туристите. Без промяна  остава работното време на дежурните спасители – от 8.00 до 18.00 часа, каза Спасов.\r\nВъпреки трудния сезон това лято ивицата предложи на своите туристи спокойна и гостоприемна атмосфера, разнообразни морски атракции.   В началото на сезона на плажа в Слънчев бряг бяха монтирани 93 мощни лампи. Вечер са осветени пясъкът, част от морето и крайбрежната алея. Целта е осигуряване на безопасност, комфорт, естетична нощна атмосфера, максимална сигурност на туристите.     ", "date": "2019.08.31", "title": "По-малко спасителите в Слънчев бряг от утре"}
{"url": "https://www.actualno.com/society/novinite-naj-vajnoto-za-denja-31-avgust-news_814666.html", "text": "              Секретност на управлението, утрояването на сроковете за защита на държавната и служебна тайна, унищожаване на ключови документи по решение на вътрешния министър и шефове на службите. Такива промени в Закона за защита на класифицираната информация прокарва правителството с оправданието, че усъвършенства нормативната уредба.   През последните години, това може би и в отговор на президента, България се характеризира с нарастващи бюджетни излишъци при положение, че плащаме 2 милиарда и 400 милиона, за да сме действително държава в НАТО и действително да имаме изтребителна авиация. Това каза премиерът Бойко Борисов пред Младежката организация на ГЕРБ във Варна. В навечерието на 15 септември подготовката за новата учебна година тече с пълна сила. Едно от нововъведенията ще са електронните дневници. С тях оценките и забележките на децата стават само на клик разстояние.     Момичето е между 7 и 8-годишно, прието е в лечебното заведение, без опасност за живота. По-късно стана ясно, че задържани са двама - един непълнолетен и мъж на около 60 години.  Американското финансово министерство постави в черен списък ирански танкер, за който САЩ твърдят, че превозва петрол за Сирия, съобщава BBC. Корабът „Грейс 1“, който беше преименуван на „Адриан Дариа 1“, беше задържан от британски командоси в Гибралтар през юли, след като беше заподозрян в нарушение на санкциите на ЕС за доставка на петрол за Дамаск.   Европейският съюз е склонен да отложи датата на излизане на Великобритания от ЕС, съобщава агенция TACC, като се позовава на британския вестник The Daily Telegraph, цитиран от \"Фокус\".      ", "date": "2019.08.31", "title": "Новините: Най-важното за деня, 31 август"}
{"url": "https://www.actualno.com/sofia/protest-s-pytna-blokada-zaradi-bezvodie-v-selo-vlado-trichkov-news_814620.html", "text": "       Утре, 1 септември, от 16:00 часа жители на село Владо Тричков ще блокират пътя София - Мездра. А причината е постоянната липса или недобро качество на вода.      \"Вече нямаме друг избор, освен да потропаме на празните бутилки за вода на площада и да се правим на циркаджии, за да ни забележат по света, че в XXI век нямаме с месеци вода и ако я имаме тя е негодна за пиене\", казва жител на селото и посочва, че хората се страхуват от \"издевателства\".   Според въпросния човек, в някои махали на селото няма вода от месец, в други дори от два, а кметът Иван Николов не въвежда бедствено положение и съответно няма и водоноски. Въпреки това, преди два дни е докарана водоноска на улица \"40\", но не всички хора знаели за това, твърди човекът.\r\n\"В селото живеят между 3000 - 5000 жители през лятото. Може ли една водоноска появила се след 2 месеца безводие да осигури нуждите от вода на толкова жители? Разчита се на ненадеждни водоизточници, няма изградени резервоари за съхранение на водата, когато я има и хората в селото бедстват\", категоричен е човекът. И дава пример как се пуска обявление във Facebook за водоноска, а такава не идва.   Той ни разказва, че преди 2 години 850 души се подписали в подписка заради водните проблеми, а общината обещала да кандидатства за европроект за финансиране на свързването с надежден водоизточник, изграждане на нов водопровод.   \"От МРРБ изискват начален предпроект и проучване, за да могат да оформят  финансирането на такъв проект. Такъв предварителен проект досега не е  публикуван на сайта на общината - няма изработен. На никой в община  Своге не му пука за проблемите на хората във всички села. Водата я няма и  в Реброво. Там осигуряват 2 пъти седмично водоноски за около 300 - 400  човека. Във Владо Тричков сме между 3000 и 5000 жители\", завършва с горчивина човекът и добавя, че имало заплахи от местната власт към протестиращите.    В позволението за протест се отбелязва, че има намерение и да бъде направен втори такъв - на 8 септември, но от 11:00 часа сутринта, както и че се готви автомобилно шествие до Министерския съвет. ", "date": "2019.08.31", "title": "Протест с пътна блокада заради безводие в село Владо Тричков"}
{"url": "https://www.actualno.com/crime/jena-postrada-pri-katastrofa-kraj-razlog-news_814627.html", "text": "      Два автомобила се удариха при изпреварване на пътя Разлог - Якоруда, предаде кореспондентът на БГНЕС за региона.      Пътният инцидент стана в 10.30 часа тази сутрин на изхода на село Дагоново. Пострада жена на 34 години, приета е в болница.   БМВ с варненска регистрация предприема изпреварване на Фолксваген с юстендилски номер, като вторият също тръгва да задминава. Така двата автомобила се удрят, а БМВ-то се озовава в канавката. Вследствие на удара 34-годишната Я.Х. от Варна е транспортирана за МБАЛ-Разлог с открита рана на главата. При инцидента няма други пострадали. В първия автомобил пътува семейство с деца, а в другия четирима души. ", "date": "2019.08.31", "title": "Жена пострада при катастрофа край Разлог"}
{"url": "https://www.actualno.com/asia/trima-sa-zaginali-sled-sblysyk-mejdu-pravitelstveni-sili-i-talibanite-v-afganistan-news_814630.html", "text": "      Най-малко трима членове на афганистанските сили за сигурност са убити, а 11 са ранени при сблъсъци с талибаните в град Кундуз в северната част на страната, съобщава РИА Новости, като се позовава на афганистански медии, предава \"Фокус\".      По-рано бе съобщено, че талибанските бойци са нападнали големия афганистански град Кундуз. Официалният представител на президента на страната Седик Седики заяви в „Тwitter“, че талибаните заемат позиции в райони с цивилни. Според данни на Министерството на отбраната и Министерството на вътрешните работи, въоръжените сили на Афганистан са започнали да отблъскват атаката на талибаните, като повече от 30 бойци на групировката са били елиминирани. В същото време 32 членове на движението са се предали на властите.   От своя страна проправителствените войски са дали три жертви, като 11 са ранени, а талибаните са успели да пленят и осем военнослужещи.\r\nПо-рано президентът на САЩ Доналд Тръмп каза пред репортери, че американските служители и талибаните все още не са постигнали споразумение за разрешаване на конфликта в Афганистан.   ", "date": "2019.08.31", "title": "Трима са загинали след сблъсък между правителствени сили и талибаните в Афганистан"}
{"url": "https://www.actualno.com/crime/tajnik-v-maze-sys-zlatni-pendari-otkriha-pri-akcija-sreshtu-alo-izmamnici-news_814628.html", "text": "      Тайник в мазе със златни пендари, телефони, скрити в стена и SIM карти в дистанционно за телевизор - това са част от доказателствата, които прокуратурата е събрала при мащабната акция срещу „ало” измамници в град Левски, информира Нова телевизия.      Всички 8 задържани при операцията, провела се в петък, са криминално проявени и осъждани - за измами, кражби и шофиране без книжка. След вчерашния арест са им повдигнати обвинения.   Пари от жертвите на телефонните измами арестуваните вземали като се представяли за служители на МВР, търсещи съдействие от хората.\r\n\"Групата е действала от началото на 2018 г. Жертвите са предимно възрастни хора или лица, които току-що са навършили пълнолетие. Един от участниците в групата е създал профил във Facebook под името Васко Богатия. Ежедневните разходи на всеки един от задържаните надвишават минималната пенсия в България. Затова, в качеството им на физически лица, им е наложена и данъчна ревизия.\", каза Сийка Милева, говорител на Специализираната прокуратура.  По данни на полицията през първите 7 месеца на 2019 г. има тенденция към намаляване броя на телефонните измами, като за този период те са 459 - с 33% по-малко спрямо същия период на предходната година.     ", "date": "2019.08.31", "title": "Тайник в мазе със златни пендари откриха при акция срещу \"ало измамници\""}
{"url": "https://www.actualno.com/politics/kornelija-ninova-kandidatyt-ni-za-ruse-e-pencho-milkov-news_814597.html", "text": "      “Уважаеми журналисти, микрофоните са включени. Тук не е МС, където ви ги изключват. На ваше разположение сме. Питайте всичко, което ви интересува. няма неудобни въпроси”. Така лидерът на БСП Корнелия Нинова се обърна към журналистите по време на пресконференция в Русе, където се провежда конференция на БСП за издигане на кандидат за кмет и приемане на листа за съветници.      \"Нашият кандидат е Пенчо Милков. Той ще ни липсва в парламента, но русенци ще имат възможност да изберат честен, интелигентен, млад и енергичен кмет”, обяви Нинова. По думите ѝ той не е участвал в управление, не е разпределял обществени поръчки, не е част от задкулисието - почтен, отдаден на общината професионалист юрист, баща на три прекрасни русенчета.   “Самоизградил се човек- тръгнал от общ работник на строежи и стигнал до доктор по право. Ние сме до него със силна програма за управление на общините, където трябва да остават част от събраните от гражданите данъци, комуналните услуги да се изпълняват от общински предприятия, а не да се дават на концесии, с данъчни стимули за привличане на инвестиции, мерки за чистота на въздуха, програма за жилищна и социална политика за младите хора, специални грижи за възрастните”, каза още председателят на БСП, цитиран от партийния пресцентър. ", "date": "2019.08.31", "title": "Корнелия Нинова: Кандидатът ни за Русе е Пенчо Милков "}
