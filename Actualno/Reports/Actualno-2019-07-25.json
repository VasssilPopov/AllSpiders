{"url": "https://www.actualno.com/dobrich/stoichkov-podari-na-kmeta-na-kavarna-replika-na-zlatnata-topka-news_771668.html", "text": "      Червена тениска с номер 8 и умалена реплика на Златната топка подари Христо Стоичков при посещението си в Каварна на кмета на морската община Нина Ставрева. Камата остави и автографа си върху тениска с надпис на инициативата на Каварна „Да спортуваш е модерно“, на която има подписи от Йордан Йовчев, Тервел Пулев и Ренета Камберова.       От своя страна кметът Ставрева подари на популярния български футболист скулптура на хан Аспарух и тениска с логото „Да спортуваш е модерно“.\r\nТази вечер Стоичков ще представи автобиографичната си книга „Христо Стоичков. Историята“. Почитателите на футболиста ще имат възможност да се срещнат с него на стадиона в Каварна и да получат автограф.   ", "date": "2019.07.25", "title": "Стоичков подари на кмета на Каварна реплика на Златната топка"}
{"url": "https://www.actualno.com/analysis/ugoiztochna-evropa-gubi-borbata-sreshtu-iztichaneto-na-mozyci-news_771573.html", "text": "      В Югоизточна Европа липсват служители. Стотици хиляди вече са напуснали родините си и са се установили в западната част на континента. Компаниите дори вече се отказват от инвестициите в региона поради липсата на работна ръка, пише германското издание Focus в статия, озаглавена „Румъния, България, Хърватия: Югоизточна Европа губи борбата срещу изтичане на мозъци“.      „Ние сме . Това твърди Мариан Хангану, ръководител на румънска хедънтинг компания, който се оплаква от масовата емиграция от една от най-бедните страни в Европейския съюз. „Резултатът е, че много мултинационални компании са решили да не инвестират в Румъния, защото просто няма персонал\".   Подобна е ситуацията и в съседна България: „Икономиката започна да губи договори и нови споразумения, защото има недостиг на работници\", подчерта министърът на икономиката Емил Караниколов.\r\nМного хора от Югоизточна Европа са привлечени от страни като Германия, Италия и Испания. Заплатите в родината им се увеличават, но твърде бавно. Предприемачите, експертите и политиците от Будапеща до Атина са притеснени. Напускат младите, добре образовани хора, които са привлекателни за пазара на труда. Във всеки отрасъл на икономиката липсват специалисти.   Повече от два милиона румънци живеят в чужбина, според оценки на правителството в Букурещ, голяма част от които са установени в Испания и Италия. В България ситуацията е сходна: 700 000 българи имат нов дом в други страни от ЕС, според официалните данни.\r\nСпоред проучване на Националната банка на Хърватия само в Загреб, от 2013 до 2016 г. общо 230 000 граждани са емигрирали в други страни от ЕС. Това съответства на два процента от населението годишно. Според изчисленията най-малко 400 000 предимно млади хора са обърнали гръб на Гърция от началото на тежката финансова криза през 2010 г.       Дори в Унгария, която преди това се смяташе за една от най-развитите страни в , след глобалната криза през 2008 г., започва вълна от емиграция, която се увеличава драматично след 2010 г., отбеляза в проучване социологът от Будапеща Агнес Харс. Само между 2010 и 2017 г. повече от 200 000 унгарци на възраст между 20 и 65 години са напуснали страната. От 2010 г. националистическият политик Виктор Орбан е министър-председател на Унгария, подчертават от изданието. За Кристина Миху решението да отиде в Германия е било лесно. Тя е изучавала немски като втори чужд език в градче в провинция Трансилвания. След това продължава следването си в Тимишоара, а родителите й финансират три стажа в клиники в Италия, Испания и Германия. „Исках да придобия опит на международно ниво\", казва 32-годишният специалист по вътрешни болести, която сега работи в болница в Нюрнберг. Тя е във Франкония от шест години. Корупцията, която също е широко разпространена в в Румъния, е една от причините за тяхната емиграция, в допълнение към по-добрите им доходи.\r\nВ Югоизточна Европа, от друга страна, недостигът на лекари и медицински сестри е изключително сериозен: в унгарския град Солнок, отделението за инфекциозни болести трябваше временно да бъде затворено. Окръжната болница в града на румънската делта на Дунав Тулчаняма анестезиолози.\r\nРумънските предприемачи дори се опитват да привлекат персонал от Далечния изток. Тази година правителството е ангажирало контингент от 20 000 работници извън ЕС. От гледна точка на Хангану, контингентът е просто „капка в морето\". Най-малко 300 000 работници са напуснали Румъния.      Сътрудничеството с гастарбайтери от Далечния Изток често се проваля, защото на много от тях не пасват климатът и храната в Румъния, казва Андреа Тартакан, сътрудник на Хангану. „Сега се опитваме да наемем работници от Таджикистан, поне за строителния сектор, и те вероятно са физически по-здрави от виетнамците, защото таджиците идват от степта\", казва експертът. В България работят и чуждестранни работници, макар и не от далечния изток, както в Румъния: сервитьори и прислужници също идват от Украйна, Беларус и Молдова в курорти на Черно море.\r\nИзглежда, че западната политика подхранва емиграцията: в горчиво бедното Косово германският министър на здравеопазването Йенс Шпен наскоро посети училище, в което от държавата се обучава за работа в Германия. Съществуващото като водещо гимназиално училище в Косово се намира в Призрен и се счита за средство за емиграция. До 30 завършили гимназията годишно получават предложение за договор за продължаване на обучение в Германия. Едва ли някой от тях се връща след това в родината си.\r\nОт гледна точка на Института за изследване на заетостта в Нюрнберг, Германия се ползва от имигрантите от Югоизточна Европа. „Те обикновено са млади, равнището на заетостта им е почти сравнимо с това на германците\", казва Хърбърт Брюкър, изследовател по миграцията в института. В различни сектори като строителството, поддръжката и хранително-вкусовата промишленост, без тези имигранти щеше да има сериозни проблеми, защото германците не кандидатстват за такива позиции, обяснява Брюкер. ", "date": "2019.07.25", "title": "Югоизточна Европа губи борбата срещу изтичането на мозъци"}
{"url": "https://www.actualno.com/sciencelogy/kak-moje-da-proverite-dali-sa-vi-izteglili-dannite-news_771710.html", "text": "      Националната агенция по приходите (НАП) публикува за проверка на изтекли лични данни.      С негова помощ всеки българин може да разбере дали негови лични данни са станали обект на неоторизиран достъп.\r\nПри проверката се вписва ЕГН и мобилен номер, а резултатът се получава на посочения телефон.       Справката е разработена в изпълнение на задълженията на НАП като администратор на лични данни, произтичащи от чл. 34 от Регламент (ЕС) 2016/679 на Европейския парламент и на Съвета от 27.04.2016 г. относно защитата на физическите лица, във връзка с обработването на лични данни и относно свободното движение на такива данни и чл. 68 от Закона за защита на личните данни.\r\nВ качеството си на администратор на обработване на данни НАП е уведомила незабавно Комисията за защита на личните данни и всички компетентни във връзка с инцидента институции. Извършването на справка в настоящия ѝ вид е съгласувано с регулатора.      ", "date": "2019.07.25", "title": "Как може да проверите дали са ви изтеглили данните?"}
{"url": "https://www.actualno.com/politics/izhvyrliha-ataka-ot-obedineni-patrioti-predstoi-li-kriza-v-upravlenieto-news_771685.html", "text": "      Партия \"Атака\" беше изключена от коалицията \"Обединени патриоти\". Депутатите Волен Сидеров, Павел Шопов и Десислав Чуколов са изключени от парламентарната група. Това обявиха на брифинг лидерите на оставащите в коалицията ВМРО и НФСБ.      Решението за \"отлюспването\" на атакистите е взето с 20 гласа \"за\" и нито един \"против\" и \"въздържал се\", съобщи Нова телевизия.   \"Атака\" отдавна не е част от коалицията и патриотичното пространство като цяло. Очевидно в \"Обединени патриоти\" нейните представители са видели шанс за политическо оцеляване в момент, в който партията им сама не би могла да прескочи бариерата за 44-то Народно събрание, а след изборите следват само собствените си интереси\", пише в декларация на \"Обединени патриоти\".\r\nПартията на Волен Сидеров е обвинена в атаки и клеветнически кампании срещу другите 2 партии с цел да ги дискредитира. Атакистите системно саботирали заседанията на коалицията и блокират ключови решения и политики на парламентарната група, твърдят от НФСБ и ВМРО.  \"Повече от една година коалицията не работи\", обяви лидерът на ВМРО Красимир Каракачанов. Той обвини колегите си, вече изключени, в \"системен саботаж на взети решения на групата, атаки персонални\" срещу Валери Симеонов и срещу самия него.\r\nДвете партии определиха \"Атака\" като самоизолирала се и самоизключила се от съюза с тях.   \"Всяко нещо си има край. Няма смисъл от тази агония, да създаваме само шум в системата. Явно г-н Сидеров и неговите колеги от \"Атака\" не желаят да работят с НФСБ и ВМРО, нека да плуват свободно в океана\", добави Каракачанов.    Той обаче подчерта, че това решение не нарушава мнозинството в пленарната зала и не застрашава управленския мандат.\r\nРешението за изключването на партия \"Атака\" е неправомерно. То ще бъде проучено и едва тогава ще дадем официален коментар, заявиха от пресцентъра на партията на Волен Сидеров, цитирани от БГНЕС.\r\nНапрежението в \"Обединени патриоти\" е нещо обичайно през последните няколко месеца. \"Атака\" очевидно има остри противоречия с другите 2 партии и постоянно ги напада публично по различни теми. \"Топлите\" чувства между Волен Сидеров и Валери Симеонов отдавна са известни, но напоследък мишена на Сидеров станаха Красимир Каракачанов и Ангел Джамбазки.   В резултат на дрязгите той беше председател на парламентарната група на коалицията, а в отговор от партията му обвиниха НФСБ и ВМРО в , но все пак останаха част от коалицията. ", "date": "2019.07.25", "title": "Изхвърлиха \"Атака\" от \"Обединени патриоти\". Предстои ли криза в управлението?"}
{"url": "https://www.actualno.com/burgas/razbiha-banda-alo-izmamnici-v-burgas-edinijat-e-70-godishen-news_771715.html", "text": "      Полицаи от Бургас и Русе задържаха петима мъже от Ветово и Бургас, за схема с телефонни измами, съобщават на брифинг Йовита Григорова - зам. апелативен прокурор и говорител на Апелативна прокуратура - Бургас, Иван Кирков - административен ръководител на Районна прокуратура - Бургас и старши комисар Калоян Калоянов - директор на ОДМВР - Бургас.      Двама от мъжете са от Ветово, област Русе, а другите трима - от Бургас. Старши комисар Калоянов коментира, че организацията им била солидна, намирали домашните телефони на възрастните хора на случаен принцип, а след това се сдобивали и с мобилния, ако пенсионерите разполагат с такъв.   Извършвали измамите по класическата схема \"Помощ на полиция при задържане на ало измамници\". Престъпната дейност продължила от март до 20 юли, като при последните измами жертвите са жени на 77 и 92 години. В единия от случаите, благодарение на полицейските действия е предотвратено предаването на 2000 лв., а във втория случай - 600 лв. са открити преди да бъдат изнесени към адрес, указан от измамниците.\r\nСпоред старши комисар Калоянов мулетата за конспирация наели два различни автомобила, с които се придвижили до Шумен, където била срещата им със самите измамници.  Мъжете от Ветово, които са братя и са с богато криминално минало, набират мулета през обяви за работа, публикувани във вестници или интернет. По този начин се свързват и с единия от бургазлиите, който впоследствие ангажира за мулета и двама свои познати. Любопитното е, че единия от тях е на 70-годишна възраст.\r\nВ хода на разследването е констатирано, че петимата мъже са съпричастни към седем телефонни измами с обща вреда около 60 000 лв., осъществени на територията на Бургас.   В единия от случаите измамен дава два последователни пъти различни суми, като първия път предава парите по схемата \"закупуване на черна и бяла техника\", а на следващия ден - по класическата схема \"оказване на съдействие на полицията при залавяне на ало измамници\".    Прокурор Иван Кирков обяснява, че са повдигнати обвинения на мъжете от Ветово в качеството на извършители, а на тримата бургазлии като помагачи. За извършените престъпления двамата братя са заплашени от лишаване от свобода от 1 до 8 години.\r\nСтарши комисар Калоянов допълва, че се извършва активна превантивна дейност, като се работи не само с потенциалните жертви, но и с банковите служители. Благодарение на техните адекватни действия само за миналия месец са предотвратени пет телефонни измами. ", "date": "2019.07.25", "title": "Разбиха банда ало измамници в Бургас, единият е 70-годишен "}
{"url": "https://www.actualno.com/europe/es-byrzo-otrjaza-meracite-na-djonsyn-za-nova-sdelka-za-brexit-news_771720.html", "text": "      Европейският съюз не възнамерява да преразглежда споразумението за условията на Brexit, което беше постигнато от правителството на Тереза Мей. Това съобщи телевизия Sky News, разкривайки подробности от телефонния разговор между председателя на Европейската комисия Жан-Клод Юнкер и новия британски премиер Борис Джонсън.      Според комюникето на ЕК, с което телевизията разполага, Юнкер е \"потвърдил позицията на ЕС, че споразумението за излизане е най-добрата и единствената възможна сделка\", посочвайки че ЕС е \"готов да си сътрудничи с Великобритания, за да промени политическата декларация за бъдещите отношения\".   Председателят на ЕК също така е поздравил Джонсън с встъпването му в длъжност като ръководител на британското правителство. \"Те са си разменили номерата на мобилните телефони и са се договорили да поддържат контакт. Юнкер е припомнил, че ЕК ще остане достъпна през следващите седмици, ако Обединеното кралство пожелае да проведе преговори и да обозначи своята позиция по-подробно\", се казва в комюникето.\r\nДжонсън е казал на Юнкер, че предпазната мярка за ирландската граница трябва да бъде премахната, за да се избегне Brexit без сделка. Британският премиер е уведомил председателя на ЕК, че споразумението за оттегляне, постигнато между предшественика му Тереза Мей и ЕС, няма да премине през парламента в сегашния му вид, съобщи говорител на Джонсън, цитиран от Reuters.  По-рано днес главният преговарящ на ЕС за Brexit Мишел Барние нарече неприемливи исканията на Джонсън за премахване на предпазната мярка. Той предупреди, че ЕС е подготвен за напускане на Великобритания без сделка, макар да не харесва подобен вариант.\r\nДжонсън победи в надпреварата за лидер на Консервативната партия и застана начело на правителството вчера, след като Мей подаде оставка. Тя обяви, че ще се оттегли още на 24 май, след като не успя да осъществи излизането на Великобритания от Евросъюза. Това нейно решение беше предшествано от три неуспешни опита да получи подкрепа в парламента за споразумението за Brexit.   В резултат на действията на парламента беше провален първоначално планираната дата за напускането на ЕС – 29 март 2019 г. Брюксел се съгласи да отложи Brexit за 31 октомври. Джонсън обеща в първата си реч след назначаването си за премиер, че Великобритания ще напусне общността на 31 октомври независимо дали ще има сделка или не. Той също така поиска преразглеждане на споразумението за Brexit.     ", "date": "2019.07.25", "title": "ЕС бързо отряза мераците на Джонсън за нова сделка за Brexit"}
{"url": "https://www.actualno.com/pleven/gerb-pleven-nominira-sedem-kandidati-za-kmet-na-grada-news_771713.html", "text": "      Седем кандидати за кмет на Плевен в предстоящите местни избори номинира тази вечер общинското събрание на ГЕРБ в областния град. Сред тях са областният управител на Плевен Мирослав Петров, председателят на плевенския Общински съвет Мартин Митев, зам.-председателят на местния парламент Петя Василева, общинските съветници от групата на ГЕРБ Владислав Монов, Йордан Грижов и Дарин Ангелов. Седмият номиниран е Александър Николов.      Интересът към събранието за номинациите на кандидат-кметове и кандидат общински съветници се оказа голям. Зала „Плевен” на областната администрация се напълни със стотици членове и симпатизанти на управляващата партия.   Събранието започна с очаквана новина. Красимир Велчев, член на Изпълнителната комисия на ГЕРБ, съобщи, че досегашният областен координатор на партията в Плевен – депутатът Владислав Николов, повече няма да изпълнява тези функции.\r\nПричината е незадоволителните изборни резултати на ГЕРБ в региона и допуснатото разделeние на лагери в местната структура на партията. Новият областен координатор е областният управител Мирослав Петров.  При гласуването за всеки от номинираните за кандидати на ГЕРБ в кметските избори в Плевен най-много гласове събра Йордан Грижов – 233 души го подкрепиха. На второ и трето място са Мартин Митев – с 209 гласа, и Петя Василева – със 179 гласа. Най-слаба подкрепа получи Александър Николов – с 28 гласа. ", "date": "2019.07.25", "title": "ГЕРБ – Плевен номинира седем кандидати за кмет на градa"}
{"url": "https://www.actualno.com/europe/ukrajna-pusna-ruskite-morjaci-zadyrja-samo-koraba-im-news_771692.html", "text": "      Моряците от задържания по-рано в четвъртък в Измаил руски танкер се връщат у дома, само морският съд ще остане в Украйна. Това са съобщили от руското посолство в Украйна. \"Екипажът се отправя към дома, съдът ще остане в Измаил\", разкриват от представителството, цитирани от ТАСС.      По-рано бе съобщено, че членовете на екипажа са били разпитани.   По-рано днес Украинската служба за безопасност задържа в пристанището на Измаил, Одеска област, руският танкер NEYMA, който според Киев е участвал в блокадата на украинските кораби в Керченския пролив.\r\nСъобщава се, че морският съд е навлязъл в пристанището под името NIKA SPIRIT. След като е акостирал му е извършен обиск, а бордът е претърсен.   ", "date": "2019.07.25", "title": "Украйна пусна руските моряци, задържа само кораба им"}
{"url": "https://www.actualno.com/europe/namaljava-prodyljitelnostta-na-jivota-v-es-news_771595.html", "text": "      Откакто започна да се води статистика през 2002 г., в ЕС-28 се увеличи с 3,2 години като цяло, от 77,7 на 80,9 години.      Очакваната продължителност на живота  в ЕС се очаква да е 80,9 години през 2017 г. - 0,1 години по-ниска от 2016 г., сочат данни от Евростат.   За жените очакваната продължителност на живота е 83,5 години - с 0,1 години по-ниска от 2016 г. За мъжете тя е 78,3 години, или 0,1 години по-висока.\r\nОчакваната продължителност на живота е намаляла в 11 държави-членки на ЕС в сравнение с 2016 г. Най-голям е спадът в Люксембург - с 0,6 години (от 82,7 на 82,1 години), като най-голям е спадът при жените: едногодишен спад спрямо 0,2 години за мъжете. Следващото по-голямо понижение на Кипър бе половин година - до 82,2 години.  Единадесет страни показаха увеличение на продължителността на живота, от 0,9 години в Литва до 0,1 години в Белгия, Германия, Холандия, Швеция и Великобритания. Шест държави бяха стабилни.\r\nОткакто статистиките започнаха през 2002 г., продължителността на живота в ЕС-28 се увеличи с 3,2 години, от 77,7 на 80,9 години; 2,6 години за жените и 3,8 години за мъжете.   През 2017 г. в ЕС са починали  5,3 милиона души - най-високият годишен брой през предходните пет десетилетия.    Евростат излезе с  изявление, че не е възможно да се каже дали последното намаление на продължителността на живота е временно или ще продължи през следващите години.\r\nВъв всички страни от ЕС продължителността на живота  е по-висока при жените, отколкото при мъжете, въпреки че размерът на разликата варира. Най-големите разлики са в Латвия (9,9 години), Литва (9,8 години) и Естония (8,8 години). Най-малките са в Швеция (3,3 години) и Холандия (3,2 години).\r\nРазликата между най-високата и най-ниската сред страните от ЕС е 11 години за мъжете и 7,7 години за жените. За мъжете най-ниската продължителност на живота е регистрирана в Латвия (69.8 години), а най-висока в Италия и Швеция (80.8 години). За жените този диапазон е от 78,4 години в България до 86,1 години в Испания.    ", "date": "2019.07.25", "title": "Намалява продължителността на живота в ЕС "}
{"url": "https://www.actualno.com/smolyan/izlojba-za-ceniteli-organizirat-v-galerijata-na-smoljan-news_771644.html", "text": "      За първи път в Художествената галерия на Смолян ще бъде представена гостуваща изложба на Илия Петров - живопис, графика, рисунка и скулптура. Тя ще бъде открита на 27 юли /събота/ от 17,30 часа в присъствието на колекционери, критици на изкуството, депутати, министри, творци, съобщиха от община Смолян.      Илия Петров е представител на съвременния реализъм и е от изключителните ни майстори в живописта, но истинската му виртуозност е най-вече в голите тела, където той остава един от най-големите майстори.\r\nТой е роден на 6 юли 1903 г. в Разград. Печели конкурс и заминава на специализация в Мюнхен. От 1926 до 1928 посещава частното училище на Хайнрих Ман. От 1941 е преподавател, а от 1946 – професор в Художествената академия. През 1971 г. е избран за академик в БАН. Един от големите наши майстори на портрета. Умира на 18 май 1975 г в София.\r\nСъздава известни портрети на много бележити свои съвременници - Дора Габе, Николай Райнов, Людмил Стоянов и др.  Изложбата е по идея на директора на Художествената галерия Иван Пеев, а в организацията й участва художникът Петър Пиронков.\r\nОганизаторите канят смолянчани и гостите на града да посетят уникалната изложба като уточняват, че експозицията ще остане в залите на галерията до края на месец септември. ", "date": "2019.07.25", "title": "Изложба за ценители организират в галерията на Смолян"}
{"url": "https://www.actualno.com/europe/bruksel-iskanijata-na-boris-djonsyn-za-brexit-sa-nepriemlivi-news_771702.html", "text": "      Европейският главен преговарящ за Брекзит Мишел Барние предупреди новия британски премиер Борис Джонсън, че исканията му относно оттеглянето на страната от ЕС са \"неприемливи\".      \"Премиерът Джонсън обяви, че ако целта е да се постигне споразумение, трябва да се премахне т.нар. \"предпазна мярка\" (за границата между двете Ирландии, б.р.). Това е разбира се неприемливо и не е в правомощията на Европейския съвет“, пише Барние в имейл, видян от AFP.\r\n\"Вариантът с лисата на сделка никога няма да бъде избор на ЕС, но всички ние трябва да бъдем готови за всички сценарии\", смята Барние.\r\nПо-рано, в рамките на своето първо изявление пред Камарата на общините като премиер, Джонсън използва същата дума – неприемливо, за да опише сделката, която неговият предшественик Тереза Мей е сключила с ЕС.  Конкретната \"спирачка\" представлява механизъм в споразумението за задържане на Великобритания в Европейския митнически съюз, докато не се постигне търговско споразумение за поддържане на ирландската граница отворена.   Ирландският премиер Лео Варадкар категорично отхвърли възможността за постигането на нова сделка за Brexit.\r\nВсе още не е ясно какви са aлтернативните предложения на Джонсън за ирландската граница, но той бе категоричен пред парламента, че никоя част от Обединеното кралство няма да остане в митническия съюз или на единния пазар след Brexit.    Новият премиер намекна за ограничени проверки в складове, пристанища и летища, които да гарантират, че единният пазар е защитен.\r\nСпоред анализи на британски експерти Brexit заплашва 40 000 работни места в Северна Ирландия. ", "date": "2019.07.25", "title": "Брюксел: Исканията на Борис Джонсън за Brexit са неприемливи"}
{"url": "https://www.actualno.com/business/kovachki-pobedi-dogan-v-naddavaneto-za-studenija-rezerv-news_771731.html", "text": "      Централите на Ахмед Доган и Христо Ковачки и тази зима ще получават пари от държавата, без да работят. ТЕЦ \"Варна\", ТЕЦ \"Бобов дол\", ТЕЦ \"Марица 3\" и \"Топлофикация Русе\" са класирани на челните места във за предоставянето на т.нар. студен резерв - мощности, които не работят, но получават пари, за да стоят в готовност и при необходимост да бъдат активирани.      От публикуваните резултати става ясно, че централата на Доган - ТЕЦ \"Варна\", ще получи 26,5 млн. лв., а останалите три - общо 25,4 млн. лв., за да гарантират електроенергийната сигурност на страната до средата на 2020 г.   Този път, макар и символично, в схемата се включва и държавната ТЕЦ \"Марица изток 2\", която през 2018-а остана извън раздаването на милионите. Минимално участие има и \"Биовет\" на братята Кирил и Георги Домусчиеви, съобщава \" \". Ковачки увеличава   Всъщност голямата новина е, че делът на Доган в студения резерв леко намалява спрямо миналата година - с 800 000 лева, докато този на мощностите, контролирани от Ковачки (ТЕЦ \"Бобов дол\", ТЕЦ \"Марица 3\" и \"Топлофикация Русе\"), се увеличава - с почти 1 млн. лева. Припомняме, че ТЕЦ \"Варна\" все още не може да работи както се очаква заради проблема с газа - има много твърдения, че мощностите на централата не са достатъчно модернизирани и разчитат на въглища. Отделно, цените, които предлагат ТЕЦ \"Бобов дол\", ТЕЦ \"Марица 3\" и \"Топлофикация Русе\" са по-конкурентни.\r\nИзпадналата в тежко финансово състояние държавна централа \"Марица изток 2\" е успяла да се включи с минимална мощност в търга за предоставяне на студен резерв в периода 1 ноември 2019 г. - 29 феруари 2020 г. От това компанията ще получи само 1.76 млн. лв. Причината ТЕЦ-а да не получи по-голям дял от парите за студен резерв, е по-високата цена, с която е участвал в конкурса, което е изненадващо, защото централата работи на една четвърт от това, което може и би трябвало да може да свали много повече цената.    ", "date": "2019.07.25", "title": "Ковачки победи Доган в наддаването за студения резерв"}
{"url": "https://www.actualno.com/bgfootball/petrovich-i-cska-izmamiha-osiek-v-liga-evropa-news_771734.html", "text": "        направи   много важна крачка към класирането си в 3-и квалификационен кръг, след   като \"червените\" намериха начин и излъгаха Осиек, печелейки с 1:0 пред   над 10 хиляди души на стадион \"Българска армия\".      Единствното  попадение беше дело на Евандро, който отбеляза брилянтно  попадение в  53', с което донесе безценната победа в много тежък  двубой. Двата отбара  заложиха изцяло на солидна защита и рядко  създаваха положения, а при  едно от малкото такива нападателят беше  безпогрешен.   10-ина  минути преди края Осиек имаше шанс да изравни, но Мансе  нацели  страничния стълб, а с това ЦСКА записа суха мрежа - безценен  резултат  преди реванша в Хърватия след седмица.\r\nБлагодарение на гола на  Евандро, Люпко Петрович дебютира официално с  успех, доказвайки че все  още е изключителен тактик и съумя да вдигне  отбора в най-важния момент  след 3-те поредни издънки в първенството и  предишния двубой от Лига  Европа срещу Титоград. .   ", "date": "2019.07.25", "title": "Петрович и ЦСКА измамиха Осиек в Лига Европа"}
{"url": "https://www.actualno.com/bgfootball/pylen-krah-za-10-ot-levski-v-kipyr-news_771648.html", "text": "       ще   има почти невъзможна задача в реванша срещу АЕК Ларнака, след като   \"сините\" бяха разгромени с 3:0 в Кипър, благодарение на червения картон   на Живко Миланов в края на първото полувреме.      Гостите от София  бяха по-добрият отбор в първата част на мача и  изпуснаха няколко отлични  положения, но в добавеното време Живко  Миланов получи леко пресилен  втори жълт картон и беше изгонен от игра.   АЕК се възползва  прекрасно от отдалата се възможност, а това беше  позволено от слабото  представяне в защита на Левски. Първо Джиану откри  в 65', а четири  по-късно Раул покачи на 2:0. В 76' всичко беше решено,  след като с  тупалка от 25 метра Ектор вкара за 3:0.\r\nМиятович е единственият  играч, който може да бъде отличен за играта  си, след като съумя да  отрази куп положения, с които запази минималните  шансове на Левски да се  класира напред. Реваншът е след седмица на  стадион \"Георги Аспарухов\",  но пред празни трибуни.  Подробности за . ", "date": "2019.07.25", "title": "Пълен крах за 10 от Левски в Кипър"}
{"url": "https://www.actualno.com/sciencelogy/francija-shte-svalja-vrajeski-sateliti-s-moshtni-lazeri-news_771707.html", "text": "      Франция планира да разработи антисателитни лазерни оръжия, обяви военният министър на страната Флоранс Парли, цитиран от AFP.      Парли представи план на Франция да догони конкурентите си, които разработват нови оръжия и възможности за следене в космоса. САЩ, Русия и Китай сериозно инвестират в космически технологии, тъй като космосът се разглежда като ново бойно поле. Възможност за засичане на шпионски сателити и потенциалното им унищожаване или изкарване извън строя се възприема като ключова способност.\r\nАко нашите сателити бъдат заплашени, ние възнамеряваме да отговорим на противниците си, предупреди Парли и подчерта, че си запазват правото да отговорят с използване на мощни лазери или с патрулиращи наносателити.\r\nВ момента около 2000 активни сателита са разположени в орбитата на Земята, повечето са за търговски и военни комуникации, но също се използват за следене на метеорологични явления и за шпионаж.  Ние ще разработим мощни лазери, разкри Парли по време на реч във военновъздушна база до град Лион, но призна, че Франция на този етап изостава в тази сфера.\r\nПравителствен източник обясни пред AFP, че в плановете влизат и оръжия за разбиване на соларните панели на вражески сателити с цел изкарването им извън строя.\r\nЕксперти са убедени, че САЩ, Русия, Китай и Индия имат способности да унищожават вражески сателити с ракети.    През миналия месец представител на НАТО съобщи, че към момента в земната орбита няма разположени космически оръжия.\r\n\"Нашите съюзници и противници милитаризират космоса...трябва да действаме\", призова Парли и добави, че първите оръжейни възможности към стратегията ще бъдат готови до 2025 г. Стратегията ще бъде приложена до 2030 г.\r\nПо-рано през юли френският президент Еманюел Макрон обяви намерението си да създаде френски космически сили, които ще бъдат сформирани на 1 септември и ще бъдат интегрирани към ВВС.\r\nФранция годишно инвестира 2 млрд. евро в космическата индустрия, включително за граждански и военни цели. За сравнение САЩ инвестират 50 млрд. долара, Русия - 4 млрд. долара, а Китай - 10 млрд. долара, според данни на френското правителство.\r\nФренската космическа програма за военни цели ще получи бюджет от 3.6 млрд. евро за периода 2019-2025 г., но Парли обяви, че ще бъдат отделени още 700 млн. евро.    ", "date": "2019.07.25", "title": "Франция ще сваля вражески сателити с мощни лазери"}
{"url": "https://www.actualno.com/america/administracijata-na-trymp-vyrna-smyrtnoto-nakazanie-v-sasht-news_771679.html", "text": "      Американският главен прокурор Уилям Бар обяви, че федералното правителство ще възстанови практиката да прилага смъртно наказание след 16-годишно прекъсване, като предстои да бъдат насрочени дати за екзекуциите на петима души, осъдени за убийство, предава AFP.      Новината идва след призива на президента Доналд Тръмп за по-строги наказания при сериозните престъпления, като Бар е бил инициаторът на решението, взето от Федералното бюро за затворите, което е приело това действия. Екзекуциите ще се извършват чрез инжекции.   \"Министерството на правосъдието защитава върховенството на закона – ние сме длъжни пред жертвите и техните семейства да изпълним наказанията, наложени от нашите съдилища\", каза Бар в изявление. ", "date": "2019.07.25", "title": "Администрацията на Тръмп върна смъртното наказание в САЩ"}
{"url": "https://www.actualno.com/society/karakachanov-ne-mojal-da-razbere-kolko-pari-sa-otishli-za-romska-integracija-news_771560.html", "text": "       за интеграцията на ромския (циганския) етнос от месеци наред е обект на обществено обсъждане. Същевременно още в самото начало се появиха твърдения на НПО-та, които твърдяха, че е дискриминационна и антиконституционна, антихуманна и фашистка. Това заяви вицепремиерът Красимир Каракачанов по време на обсъждане в Министерски съвет, предаде БГНЕС.      Министърът на отбраната отбеляза още, че въпреки многото усилия, с екипа му не са успели да съберат точно колко средства са изразходвани за интеграция през последните 10 години .  Според Каракачанов, за периода на сегашния държавен бюджет са изразходвани над  196 млн. лева, а от външни фондове над 618 млн. лева, или общо над 815  млн. лева. \"Ефектът, както виждаме е нулев\", убеден е лидерът на ВМРО.   \"Многократно публично призовавах да се каже точно на коя страница, кой ред и дума е такава, но досега не съм получил конкретен отговор. Според мен и моите колеги е видно, че на практика интеграцията не работи и не дава никакви видими резултати\", категоричен е Каракачанов, според който се случва точно обратното – бедността сред ромското население се увеличава, неграмотността също, процентът на децата, които не посещават училище, също расте, криминогенната обстановка в гетата е напрегната.\r\nКаракачанов представи и статистика за 2018 година. Регистрирани са 251 случая на нападнати полицейски служители, над 90% от случаите са извършени от обитатели на гета. Само преди три дни стана ясно, че дали при убийства има роднинска връзка и каква, като сега не е ясно как МВР води статистика за престъпления по етнически признак. \"Чувството на безнаказаност и беззакония всички го виждат\", смята вицепремиерът.  В отговор на казаното неговият колега, вицепремиерът Томислав Дончев не се съгласи, че всички пари са отишли за интеграция, защото държавата няма публично финансиране на мерки, които имат ясен етнически профил. \"Имаме много мерки, но ние дори не знаем етническия профил на ползвателите по простата причини, че администрацията не събира данни по етнически признак . Не можем да отговорим в курс по професионално обучение от 100 души са участвали 26 роми и двама с друг произход\", коригира Дончев изказването на Каракачанов. ", "date": "2019.07.25", "title": "Каракачанов не можал да разбере колко пари са отишли за ромска интеграция"}
{"url": "https://www.actualno.com/society/novinite-naj-vajnoto-za-denja-25-uli-news_771680.html", "text": "      Редакционният екип на ви представя най-важните новини за изминалия ден.       „Аз работя и нямам време да следя политически събития и не съм в час с политическия дневен ред\". Така заместник-главният прокурор Иван Гешев коментира в Добрич протестите пред Висшия съдебен съвет (ВСС) с искане да бъде оттеглена кандидатурата му за поста обвинител номер едно, предаде репортер на Actualno.com.   Два протеста се събраха пред сградата на Висшия съдебен съвет.  Единият е в подкрепа на номинацията на зам.-главния прокурор Иван Гешев  за главен прокурор, а другият, организиран от „Демократична България” –  против. Вторият протест беше многократно по-мащабен от първия. Собственикът на TAD Group Иван Тодоров, заедно с търговския директор и  представител на компанията Георги Янков са обвинени в подбудителство  към тероризъм по случая с хакерската атака срещу НАП. Това счита  прокуратурата, която представи съобщение за нов обвинителен акт.  Всъщност за Янков това се разбра още снощи (24 юли).     Партия \"Атака\" беше изключена от коалицията \"Обединени патриоти\". Депутатите Волен Сидеров, Павел Шопов и Десислав Чуколов са изключени от парламентарната група. Това обявиха на брифинг лидерите на оставащите в коалицията ВМРО и НФСБ. Решението за \"отлюспването\" на атакистите е взето с 20 гласа \"за\" и нито един \"против\" и \"въздържал се\", съобщи Нова телевизия. Националната агенция по приходите (НАП) публикува за проверка на изтекли лични данни. С негова помощ всеки българин може да разбере дали негови лични данни са станали обект на неоторизиран достъп. При проверката се вписва ЕГН и мобилен номер, а резултатът се получава на посочения телефон.     В общо шест различни области, Европейската комисия (ЕК) предприема действия срещу България заради неизпълнение на наши задължения по европейски директиви. Това стана ясно от обобщение на сайта на ЕК. Европейският съюз не възнамерява да преразглежда споразумението за условията на Brexit, което беше постигнато от правителството на Тереза Мей. Това съобщи телевизия Sky News, разкривайки подробности от телефонния разговор между председателя на Европейската комисия Жан-Клод Юнкер и новия британски премиер Борис Джонсън. Според комюникето на ЕК, с което телевизията разполага, Юнкер е \"потвърдил позицията на ЕС, че споразумението за излизане е най-добрата и единствената възможна сделка\", посочвайки че ЕС е \"готов да си сътрудничи с Великобритания, за да промени политическата декларация за бъдещите отношения\". Концепцията за интеграцията на ромския (циганския) етнос от месеци наред е обект на обществено обсъждане. Същевременно още в самото начало се появиха твърдения на НПО-та, които твърдяха, че е дискриминационна и антиконституционна, антихуманна и фашистка. Това заяви вицепремиерът Красимир Каракачанов по време на обсъждане в Министерски съвет, предаде БГНЕС. Под прозорците на заседаващия Столичен общински съвет, протест на софиянци срещу презастрояването и контрапротест на собствениците на имоти в Горубляне се обединиха срещу действията на общинските съветници. Очаквано, след като снощи най-голямата партия в управляващата коалиция ГЕРБ обяви, че иска да бъде създадена Временна анкетна комисия заради хакерския пробив в НАП, днес (25 юли) Народното събрание одобри предложението единодушно - 171 гласа \"за\" от 171 гласували. Става въпрос не за убиване с пяна, а за умъртвяване със сух лед. Пяната е до толкова до колкото да се създаде една пелена, за да не се изпарява (бел. ред. сухия лед) и за предпазим и операторите. Покриването с пяна не е описано, макар че е описано в Холандия. Няма никакво нарушаване просто не е описано, като методика. Има вероятност хората, които са купили акции от дружеството \"Исторически парк\" АД, да са били заблудени, че парите, които дават, отиват в дружеството за реализация на самия проект \"Исторически парк\", който се намира до село Неофит Рилски, Варненско. В Югоизточна Европа липсват служители. Стотици хиляди вече са напуснали родините си и са се установили в западната част на континента. Компаниите дори вече се отказват от инвестициите в региона поради липсата на работна ръка, пише германското издание Focus в статия, озаглавена \"Румъния, България, Хърватия: Югоизточна Европа губи борбата срещу изтичане на мозъци\".\r\n\"Ние сме изчезваща нация\". Това твърди Мариан Хангану, ръководител на румънска хедънтинг компания, който се оплаква от масовата емиграция от една от най-бедните страни в Европейския съюз. „Резултатът е, че много мултинационални компании са решили да не инвестират в Румъния, защото просто няма персонал\". Броят на автомобилите в страната сериозно намалява. За пет години и половина регистрираните леки коли у нас намаляват с 4,8% и към 1 юни достигат 2,768 млн. броя, сочат данните на Евростат и МВР. Явно увеличението на колите по улиците в големите градове до голяма степен се дължи на миграцията на населението към тях. Докато в по-малките ситуацията е различна, пише \"Труд\". ", "date": "2019.07.25", "title": "Новините: Най-важното за деня, 25 юли"}
{"url": "https://www.actualno.com/politics/tvyrdenie-policijata-opitala-da-splashi-protestirashtite-sreshtu-geshev-news_771724.html", "text": "      Столичната полиция е записвала личните данни на присъстващите на протеста срещу номинацията на Иван Гешев за следващ главен прокурор. Това става ясно от отворено писмо до премиера Бойко Борисов на съпругата на председателя на ВКС Лозан Панов – Елисавета. Сред \"записаните\" е и синът ѝ.      \"Днес, 25.07.2019 г., по време на протест пред сградата на ВСС служител на МВР е изискал документ за самоличност от 20-годишния ми син и си е записал личните му данни. Преди това е трябвало да отговори къде отива: на протест или на работа. Отговорът е бил: на протест\", разказва Панова. И продължава: \"Опитът ми с Вас и Вашия приятел, главния прокурор Сотир Цацаров, ме научи, че трябва да реагирам незабавно, за да не допусна синът ми един ден да се изненада като майка си от \"криминалното си досие\".   Елисавета Панова призовава Борисов да разпореди проверка на вътрешния министър за случилото се, защото \"в този тефтер са записани личните данни не само на моя син, но и на други свободни хора, отишли да изразят гражданската си позиция срещу поредното безобразие във върховете на властта\".\r\nСДВР оправдава проверките с \"груби нарушения на обществения ред\", които се изразяват в това, че протестиращите пречели на движението на хората и трамваите пред сградата на ВСС.  \"Във връзка с прекратяването на груби нарушения на обществения ред - ограничаване на свободата на придвижване на гражданите и на движението на масовия градски транспорт в района на сградата на ВСС на ул. \"Екзарх Йосиф\" № 12, служители на СДВР са провели специализирана полицейска операция. В хода ѝ са извършени проверки за установяване на самоличност съгласно чл. 70 ал. 1 т.3 от ЗМВР на 14 лица\", твърдят от СДВР, като добавят, че са проверени 14 души .\r\n\"Пред сградата днес са проведени два протеста. Единият от тях е нерегламентиран. Многократно се е стигало до ескалиране на напрежението между двете групи граждани. Полицейските служители са действали съгласно утвърден план и са предприели предвидените по закон мерки, за да не бъде допусната физическа саморазправа между протестиращите\", казват от столичната полиция. СДВР не уточнява кой е нерегламентираният протест.   Репортер на , преминал покрай днешния прост, е видял едноцифрено число подкрепящи Гешев. Изрично изпратихме въпрос до СДВР кой от двата протеста е бил нерегламентиран и очакваме отговор.     ", "date": "2019.07.25", "title": "Твърдение: Полицията опитала да сплаши протестиращите срещу Гешев"}
{"url": "https://www.actualno.com/bgfootball/lokomotiv-plovdiv-s-ubeditelna-pobeda-v-liga-evropa-news_771727.html", "text": "      Носителят на Купата на България тръгна успешно в Лига Европа. Играчите на Бруно Акрапович се наложиха с 2:0 на \"Лаута\" над словашкия Спартак (Търнава), като и двата гола отбеляза капитанът Димитър Илиев.      Любопитното е, че нападателят на \"смърфовете\" се разписа на два пъти от дузпа след изключително хладнокръвни изпълнения. И двата наказателни удара пък бяха спечелени от Момчил Цветанов, който бе извеждан в наказателното поле преди да бъде фаулиран.\r\nИграчите на Бруно Акрапович изиграха отлично срещата пред почти пълния \"Лаута\" в Пловдив и зарадваха феновете си с победа. Реваншът между Локомотив и Спартак (Търнава) и след седмица в Словакия.\r\nПодробности за победата на Локомотив Пловдив над Спартак (Търнава) може да откриете в .   ", "date": "2019.07.25", "title": "Локомотив Пловдив с убедителна победа в Лига Европа"}
{"url": "https://www.actualno.com/europe/evrokomisijata-sydi-ungarija-zaradi-zakonite-sreshtu-migrantite-news_771588.html", "text": "      На 25 юли Европейският съюз изправи Унгария пред най-висшия съд на ЕС заради противоречивото си законодателство срещу , известно като закони \"Стоп Сорос“.      Европейската комисия, изпълнителната власт на ЕС, реши да изправи  Унгария пред съда в Люксембург, за \"законодателството, което криминализира дейности в подкрепа на молбите за убежище и допълнително ограничава правото да се иска убежище\", се казва в изявление.    ", "date": "2019.07.25", "title": "Еврокомисията съди Унгария заради законите срещу мигрантите"}
{"url": "https://www.actualno.com/pleven/otkrivat-proizvodstvo-po-likvidacija-na-obshtinski-dentalen-centyr-v-pleven-news_771592.html", "text": "      Местният парламент в Плевен реши днес да прекрати дейността на общинското дружество „Дентален център I“ ЕООД и да бъде открито производство по ликвидацията му. Общинските съветници избраха за ликвидатор Веселин Рашков и определиха краен срок до 31 декември т.г. Според приетото решение задълженията на „Дентален център I“ и разходите по ликвидация ще бъдат за сметка на Община Плевен.      Сградата на Центъра ще остане общинска собственост. Както и досега, тя ще се ползва от всички нейни наематели, включително и от зъболекарите, които работят там, поясниха от Общинския съвет.\r\nНа заседанието стана ясно, че „Дентален център І - Плевен“ ЕООД е заличен от регистъра на лечебните заведения за извънболнична помощ и хосписите в ИА „Медицински надзор“ със заповед, влязла в сила на 15 май т.г. Освен това, със заповед на директора на РЗОК – Плевен договорът между „Дентален център І - Плевен“ ЕООД и НЗОК е прекратен от 15 юли т.г.   ", "date": "2019.07.25", "title": "Откриват производство по ликвидация на общински дентален център в Плевен"}
{"url": "https://www.actualno.com/curious/dneven-horoskop-za-26-uli-news_771623.html", "text": "       Овен       Това е ден, в който да творите красота. Каквото и да правите дайте най-доброто от себе си и не забравяйте, че всяка стъпка оставя следа. Телец Днес не предприемайте рисковани действия, свързани със семейния ви живот. Лятото внася някои промени в настроението, които бързо отминават.   Близнаци Това е ден, в който да се забавлявате. Помислете преди всичко за себе си, другите са отговорни за себе си. Рак     Днес ви очаква изключително приятна и незабравима среща с романтичен привкус. Не се колебайте да бъдете смели, съдбата обича именно тях. Лъв    Този петък не си задавайте прекалено сложни въпроси. Отговорите ще дойдат сами без да правите особени усилия. Дева Този петък не очаквайте чудото да дойде от другите. Напълно сте способни да създадете своите чудеса сами.   Везни Този петък е ден за нови открития. Не се колебайте да опитате силите си в непозната за вас дейност.    Скорпион Този петък може да получите критика. Независимо от реакцията ви има някои моменти, за които е добре да се замислите. Стрелец Днес позвънете на всички ваши приятели, които не сте чували отдавна. Денят ще премине добре, ако успее и да се видите с някого от тях. Козирог    Това е благоприятен ден за експерименти. Може да бъдете доволни от себе си, ако успеете да опитате от максимално много неща. Водолей Този петък се насладете на свободата си. Уединението ще ви донесе много повече удоволствие, отколкото каквото и да било излизане. Риби Този петък ще превърнете деня в празник за ваш близък. Не се съмнявайте, че впечатленията ще бъдат дълбоки и приятни. ", "date": "2019.07.25", "title": "Дневен хороскоп за 26 юли"}
{"url": "https://www.actualno.com/varna/kfn-se-symnjava-v-izmama-za-istoricheski-park-dade-sluchaja-na-prokuraturata-news_771601.html", "text": "      Има вероятност хората, които са купили акции от дружеството \"Исторически парк\" АД, да са били заблудени, че парите, които дават, отиват в дружеството за реализация на самия проект \"Исторически парк\", който се намира до село Неофит Рилски, Варненско. Това Комисията по финансов надзор (КФН), след като направи проверка.      Според КФН е възможно парите всъщност да отиват директно по сметки на акционерите, които прехвърлят акции.\r\n\"За установяване или отхвърляне на това предположение, с мое решение,  резултатите от проверката на всички факти и обстоятелства, свързани с  правоотношенията, възникващи между дружеството и неговите акционери, са  изпратени за запознаване и преценка за последващи действия от страна на  Прокуратурата на Република България\", казва председателят на КФН Бойко  Атанасов.\r\nКФН уточнява, че прехвърлянето на акции не става през борсова платформа т.е. публично и затова не може да направи допълнителна проверка, тъй като говорим за частноправни субекти. Именно заради това случаят е препратен към прокуратурата.  Припомняме, че веднага след официалното отваряне на парка, (на 23 юни) - защото не беше готов. Беше обявено, че паркът ще заработи около 15 юли. От тогава на официалната страница във Facebook на парка има само два поста, като в последния, публикуван днес, пише следното: \" \". Припомняме, че лицето на проекта е Ивелин Михайлов. След като се появиха съмнения в \"Капитал\" за проекта му, той блесна с реторика в познат стил за някои медии в България.      ", "date": "2019.07.25", "title": "КФН се съмнява в измама за \"Исторически парк\", даде случая на прокуратурата"}
{"url": "https://www.actualno.com/society/dyrjavata-obmislja-regulacija-za-elektricheskite-trotinetki-news_771596.html", "text": "      Държавна агенция „Безопасност на движението по пътищата“ предлага въвеждане на регулация за електрическите тротинетки в Закона за движение по пътищата и Закона за пътните превозни средства, съобщиха от Агенцията.      \"Този тип превозни средства се разпространяват все повече в целия Европейски съюз, като нашата страна не е изключение. Няколко инцидента с тях показва категорична нужда от разработването на задължителни минимални правила за тяхното безопасно движение по пътищата. Подобно е и мнението на Европейската комисия, която счита, че въпросът с новият тип превозни средства е проблемен, като държавите-членки следва да намерят решения и да предприемат мерки за безопасно движение на електрическите превозни средства\", казват от агенцията. И допълват:   \"През последния месец ДАБДП направи преглед на европейския опит в тази посока. Подходът на страните-членки е различен – в някои от тях, хората които използват това оборудване се предполага, че са пешеходци и им е позволено да се движат по тротоари и велосипедната инфраструктура, докато в други това е напълно забранено. Максимално разрешената скорост за тях също варира – между 18 (Белгия) до 20 км/ч (Франция, Германия). На места са въведени изисквания за регистрация, застраховка и задължителна минимална възраст на лицата, които ги управляват.\r\nС оглед липсата на единен чуждестранен подход и различната специфика в населените места, ДАБДП инициира серия от експертни обсъждания с представители на местната власт и отговорните институции. Държавната агенция счита, че въвеждането на регламент за ползването им в максимално кратки срокове е належащо, особено имайки предвид, че много деца и подрастващи ги използват.  Следва да бъдат разписани явни правила за задължителните предпазни средства, които лицата, управляващи електрически тротинетки да носят. Също така, по каква инфраструктура да бъде разрешено използването на подобни ППС. Определяне и на максимална допустима скорост, като мнението на ДАБДП е, че тя не трябва да надхвърля 20 км/ч в градски условия. Чувствителна тема, която също следва да бъде обект на контрол, е минимална възраст за водачите на този тип превозни средства. Предложението на ДАБДП, което ще бъде обект на допълнително обсъждане, е тази възрастова граница да бъде 14 години с възможност за допълнително ограничаване на максимално допустимата скорост на движение на 12 км/ч до навършване на 16 г. Обект на дискусия ще бъде и дали е необходимо въвеждането на задължителна регистрация на електрическите тротинетки и застраховки за тях.\" ", "date": "2019.07.25", "title": "Държавата обмисля регулация за електрическите тротинетки "}
{"url": "https://www.actualno.com/curious/novata-na-kobrata-progovori-za-vryzkata-im-maj-e-bremenna-news_771645.html", "text": "       Слуховете около новата връзка на боксьора и Стелиана Янкова не спират.       След като стана ясно, че без да разкриват новината, сега бившата гимнастичка е направила това пред свои приятелки, обявявайки официално новината.   Желанието на Пулев било връзката да се крие максимално дълго докато двамата не са сигурни. Очаква се разкритието да се случи в най-скоро време.   23-годишната Стелиана е родена в Търговище, но живее в София. Още на 4 години тя започва да тренира художествена гимнастика, като на два пъти става шампионка на България.     ", "date": "2019.07.25", "title": "Новата на Кобрата проговори за връзката им, май е бременна"}
{"url": "https://www.actualno.com/society/geshev-za-hakerskata-ataka-siguren-sym-kakvo-shte-se-okaje-nakraja-news_771635.html", "text": "      „Аз работя и нямам време да следя политически събития и не съм в час с политическия дневен ред\". Така заместник-главният прокурор Иван Гешев коментира в Добрич с искане да бъде оттеглена кандидатурата му за поста обвинител номер едно, предаде репортер на . По случая пък с разследването около хакерската атака срещу НАП, Гешев подчерта, че е сигурен \"какво ще се окаже накрая\".      \"Единственото, което мога да кажа и съм го казал доста подробно пред обществената телевизия, е: какво ще се случи, защо ще се случи, и то вече се случва. Ние живеем в демократична държава, нормално е всеки да изразява всякакви искания, които смята, че са в негов интерес. А дали този интерес съвпада с интересите на държавата, е втори въпрос“, отбеляза още Гешев по отношение на сутрешните протести от днес (25 юли).    Той беше в Добрич във връзка с разбиването на организирана престъпна група, извършваща данъчни престъпления - избягване на установяването и плащането на ДДС чрез „кухи фирми“. В „Албена“ е задържан ръководителят на групата – Антон Проданов, който е и основният свидетел по делото „Суджукгейт“ срещу депутата от ГЕРБ Живко Мартинов.   уточни, че данъчните престъпления са с първоначална щета от около 300 000 лв., но очакванията му са сумата да нарасне съществено след изготвяне на експертизата. По думите му Проданов е бил ръководител на престъпната група и вече е бил осъждан за данъчни престъпления. Той е задържан, а останалите трима предстои да бъдат привлечени като обвиняеми. Извършват се обиски на 12 адреса в Добрич, Варна и София. „Проданов има сериозен бизнес и в София, управлява търговски дружества, включително и заведения, парадира с политически връзки“, каза още .\r\nТой отчете и че „ситуацията в Добрич трябва да се подобри – държавата трябва по-сериозно да застане на мястото си, защото в града се водят някакви противоборства между бизнес и криминални групировки, които се стараят да покажат кой от тях е по-велик, а в някаква степен прокуратурата също носи вина за това, защото държавата и прокуратурата като част от държавата не са достатъчно активни и наблюдават безучастно това, което се случва в града\". По думите му решават се междуличностни проблеми и те не са достатъчно разследвани. Това в не малка степен се дължи и на организацията на окръжната прокуратура. Има един куп престъпления на битово ниво, които извършват трите групировки, които функционират в града\", счита Гешев.        Мениджърът на от вчера е с обвинение за компютърен тероризъм и Наказателният кодекс предвижда за това престъпление от 5 до 15 години лишаване от свобода, каза още Гешев и уточни, че е призован в понеделник и ще му бъде повдигнато същото обвинение. Търговският директор и собственикът на фирмата са привлечени като подбудители, а Кристиян – като изпълнител. Наложени са им забрани да напускат страната, а може да се стигне да се търси съдействието и на Интерпол.\r\nГешев каза още, че „всички служители са си подали молба за напускане, но това не решава въпроса с евентуалната наказателна отговорност. Всеки, който е бил служител на тази фирма последните 2 години, независимо на какво ниво, ще бъде разпитван, ще бъдат проверявани компютрите им. Необходимо е технологично време. Сигурен съм какво ще се окаже накрая. Само в рамките на днешния ден в иззетите компютърни носители са установени 500 000 имейл адреса с пароли на една известна българска пощенска платформа, извършвано е търсене, отваряни са пощите на определени хора. За мен е безспорно, че дейността, която осъществява тази фирма, или може би отделни нейни представители, е меко казано, в противоречие със закона, независимо дали става въпрос за търговска дейност, или за незаконна търговска дейност, която е използвана, за да бъде атакувана държавата. Ще се работи с всички служители на фирмата, предстои да бъде доказано каква е основната ѝ дейност и най-вероятно ще се окаже киберрекет\", коментира още заместник-обвинител номер едно. На въпрос на как ще коментира в предаването на Люба Кулезич, че е бил „натирен“ в Перник заради отказа му да образува дело срещу и случая с консултантските договори за АЕЦ \"Белене\", Гешев заяви: „Вие искате да коментирам подсъдими, които се крият в чужда държава, защото са обвинени, че са откраднали 3 милиарда в България и още 3, които не са доказани?“. ", "date": "2019.07.25", "title": "Гешев за хакерската атака: Сигурен съм какво ще се окаже накрая"}
{"url": "https://www.actualno.com/society/ek-za-vtori-pyt-zavede-delo-v-evropejskija-syd-sreshtu-bylgarija-zaradi-mrysnija-vyzduh-news_771608.html", "text": "      В общо шест различни области, Европейската комисия (ЕК) предприема действия срещу България заради неизпълнение на наши задължения по европейски директиви. Това стана ясно от обобщение на сайта на ЕК.      Най-сериозното действие е по отношение на околната среда – ЕК заведе дело в Европейския съд заради лошото качество на въздуха срещу България. Брюксел казва, че България не спазва пределно допустимите стойности за серен диоксид.   \" Що се отнася до България, най-скорошните данни за серния диоксид (SO2), които държавата е предоставила, показват трайно неспазване на пределно допустимите почасови и дневни стойности на SO2 в югоизточната част на страната, където се намират четирите най-големи топлоелектрически централи в България . С днешното решение за втори път се предявява иск пред Съда на Европейския съюз за неспазване от страна на България на стандартите на ЕС за качество на въздуха. В си от 5 април 2017 г. съдът потвърди, че България не е спазила пределно допустимите стойности за прахови частици\", посочва ЕК. Освен България, на съд отива и Испания – заради замърсяване с азотен диоксид.\r\nБългария е и с де факто последно предупреждение относно Директивата за процедурите за даване на убежища (2013/32/EC). Брюксел казва в мотивирано становище, че не сме осигурили общи процедурни гаранции за разглеждането на молбите за международна закрила, които следва да действа в целия ЕС.  По-назад в процедурата за евентуална наказание е въпросът с това как се борим със сексуалното насилие над деца . ЕК ни е изпратила уведомително писмо, че закъсняваме със специални мерки за борба със сексуалното насилие над деца в интернет. Трябва да отговорим до 2 месеца – иначе следва мотивирано становище какво не правим както трябва и как трябва да го направим, а ако след още 2 месеца пак не сме изпълнили изискванията, може да се стигне до Европейския съд.\r\nОсвен това, ЕК ни е изпратила уведомителни писма заради ограничаване на услуги от наша страна. Според Брюксел, чуждестранни охранителни фирми са товарени у нас с бюрокрация, която липсва, ако става въпрос за български фирми - например всички документи трябва да бъдат придружени от официален превод и е налице изискване временните трансгранични доставчици да имат адрес за кореспонденция в България. А второто писмо касае правна разпоредба, с която се определя продължителността на временното трансгранично предоставяне на услуги. Съгласно законодателството на ЕС разграничението между установяване и временно предоставяне на услуги се прави за всеки отделен случай, като се отчита не само продължителността, но и редовността, периодичността и непрекъснатостта на предоставянето на услуги. Временното предоставяне на услуга по българския закон нарушава Директивата за услугите (2006/123/EO) и член 56 от Договора за ЕС, казва Европейската комисия. В срок от 2 месеца България трябва да отговори на тези писма.   Що се отнася до т.нар. блокиране на географски принцип в Интернет, България е сред общо три държави (в компанията на Германия и Ирландия), на които са пратени мотивирани становища от Брюксел, че не са въвели изцяло еврозаконодателството по въпроса (Директива EC 2016/2102). Реално мерките да се прекрати практиката на географско блокиране през 2017 година на ниво норми.    Също мотивирано становище ЕК е изпратила, защото България, заедно с Ирландия, не гарантира взаимното признаване на съдебни решения по наказателни дела, с които се налагат присъди за лишаване от свобода . \"Нито България, нито Ирландия са съобщили за приемането на национално законодателство, транспониращо разпоредбите на рамковото решение, нито са предоставили задоволителни отговори относно приключването на текущите законодателни процедури. Понастоящем българските и ирландските органи разполагат с два месеца, за да предприемат необходимите мерки, за да се съобразят с опасенията, изразени от Комисията. Ако не направят това, Комисията може да реши да предяви иск пред Съда на ЕС срещу тях.“, казва Брюксел. Припомняме, че следващата стъпка, ако отговорът на мотивираното становище не е задоволителен или закъснее (срокът е 2 месеца), е завеждане на дело в Европейския съд.\r\nНа България е пратено и уведомително писмо да бъде по-строга по отношение на злоупотребите на капиталови пазари . Посочва се, че българският закон не отговаря на европейските правила, като същото важи още за законите на Австрия, Гърция, Испания, Италия и Франция.Директивата предоставя на органите по-големи правомощия да предприемат действия срещу онези, които манипулират и злоупотребяват с финансова информация. Съгласно правилата на ЕС, приети от държавите членки през април 2014 г., от тях се изисква да гарантират, че такова деяние, включително манипулирането на референтни показатели, е престъпление и се наказва с ефективни и последователни санкции навсякъде в Европа. В срок от 2 месеца държавите, получили писма, трябва да реагират – иначе следват мотивирани становища от ЕК. ", "date": "2019.07.25", "title": "ЕК за втори път заведе дело в Европейския съд срещу България заради мръсния въздух"}
{"url": "https://www.actualno.com/prasspress/s-angelkova-na-more-news_771633.html", "text": "      Министър Ангелкова лежеше на плажа и размишляваше, доколкото можеше. Тишината беше оглушителна. На 15 километра на юг от нея нямаше никой, а на север от нея –  се бяха ширнали 453 празни шезлонги. Министър Ангелкова работеше и през почивката си. Трябваше да напише „Стратегия за спасяване на българския туризъм“.      Буквите се редяха като мидени черупки по листа… 1. Да прекатегоризираме хотелите! Ако управителят на един хотел те ритне в главата и видиш звезди посред бял ден – преброяваш звездите внимателно. Ако видиш три звезди – даваш на хотела три звезди. Ако видиш 4 – даваш 4 звезди! Елементарно! 2. За масажисти на морето могат да се наемат само хора, които могат да чупят дъски с голи ръце. Искаме туристите да останат доволни – масажирани и добре намачкани.  3.  „Аll inclusive“ означава, че всичко е включено в цената – бой, шутове, шамари, чембери и сръбската музика. 4. Трябва да подобрим храната в ресторантите. За главни готвачи да се наемат само хора с черен колан по карате, че като ти направят плескавица, да я помниш дори и след като излезеш от комата. 5. Да се наема само квалифициран персонал. Камериерки – минимум шампионки по таекуондо. За да може – докато с ръцете оправя леглото, с краката да закачва пердето.     6. Спасители да се назначават само ММА бойци. Те най-добре владеят изкуственото душене. 7. Пиколото също трябва да е много як. Ако управителят пребие някой гост на хотела, пиколото трябва да може да изнесе тялото на туриста с куфара му.\r\nБраво, готова съм. Сега мога да събирам багажа и газ – към Халкидики за малко чики-рики. Автор:  ,     ", "date": "2019.07.25", "title": "С Ангелкова на море "}
{"url": "https://www.actualno.com/europe/ukrajna-zadyrja-ruski-tanker-moskva-zaplashi-kiev-s-posledstvija-news_771636.html", "text": "      Москва заплаши Киев с неуточнени \"последствия“, след като Украйна задържа руски танкер, което е пореден епизод в морското противопоставяне между двете страни, започнало през ноември, пише БГНЕС.      „Разглеждаме какво се е случило за да вземем подходящи мерки\", заяви говорител на Руското външно министерство. \"Ако руснаци са взети като заложници, това ще се тълкува като най-грубото нарушение на международното право и последствията няма да се закъснеят\".\r\nУкраинските сили за сигурност задържаха танкера NEYMA в пристанище Измаил, Одеска област. Киев заяви, че корабът е участвал в блокирането на преминаването на украински военни кораби по време на инцидента в Керченския пролив.   Твърди се също, че танкерът се е появил в пристанището под името NIKA SPIRIT. На борда са проведени обиски и разпити на екипажа. Самият кораб квалифициран като веществено доказателство.          ", "date": "2019.07.25", "title": "Украйна задържа руски танкер, Москва заплаши Киев с \"последствия\""}
{"url": "https://www.actualno.com/politics/na-nivo-komisija-civilen-moje-da-rykovodi-voennoto-razuznavane-news_771638.html", "text": "      Възможност за заемането на длъжността директор на служба \"Военна информация\" ще имат както военнослужещи, така и цивилни граждани с необходимото изискване за стаж в службите за сигурност. Инициатива и право да предложи за назначаване на директор ще е на министъра на отбраната, който внася предложението в Министерския съвет, а след решение на правителството, президентът издава указ.      Това реши парламентарната комисия за контрол над службите за сигурност при разглеждането за второ гласуване на промените в Закона за разузнаването, съобщи след закритото ѝ заседание Милен Михов от ВМРО.   Припомняме, че законопроектът предвижда директорът на служба \"Военна информация\", която е най-старата българска разузнавателна служба, да може да бъде цивилно лице. При първото четене в пленарна зала управляващите бяха остро критикувани, че преправят закона за конкретно лице.\r\nСрещу решението им се обяви президентът Румен Радев, който защитава тезата, че шефът на военното разузнаване и да разполага с необходимата експертиза, опит и професионална подготовка.  На ниво комисия бяха приети изменения в първоначалния текст почти със съгласие, съобщи Михов, който е сред вносителите на законопроекта и на едно от предложенията за корекции, съвместно с ГЕРБ.\r\n\"Предложената от мен и ГЕРБ промяна - кандидатурата за директор на службата да се предлага от военния министър и предложението на БСП - в случай на придобиване на право на пенсия от военнослужещ той да довърши своя мандат, бяха приети с леки корекции и текстът придоби професионален вид\", уточни Михов.   Той изрази одобрение на приетата добавка в текста, че военнослужещ, който достигне пределна длъжност по Закона за отбраната и въоръжените сили и заема длъжността директор на служба \"Военна информация\", може да довърши своя мандат като цивилен служител и коментира, че това \"гарантира спокойствие и приемственост в работата на тази много важна институция\".    Според него приетият текст дава надежден отговор на упреците, че законът се променя заради конкретен човек. \"Процедурата по назначаването на ръководителя на нашето военно разузнаване е доста сериозна – започва с предложение на военния министър, което трябва да бъде аргументирано и задълбочено, минава през решение на правителството и изисква да завърши с Указ на президента\", подчерта Михов.\r\n\"При сегашното разположение на политическите сили е ясно, че не би могло да мине решение, което няма подкрепата на тези много важни институции\", добави депутатът. Според него \"всички опасения за политически или други задкулисни назначения загубват своето основание, когато за назначаването на директора на служба \"Военна информация\" има решение на две институции – Министерския съвет и президента. ", "date": "2019.07.25", "title": "На ниво комисия - цивилен може да ръководи военното разузнаване"}
{"url": "https://www.actualno.com/smartguide/kiril-nikolov-dizela-s-nov-opit-za-rekord-po-marshruta-e4-news_771639.html", "text": "      Кирил Николов - Дизела приема ново предизвикателство в екстремното планинско бягане, като ще се опита да измине 240 км. за 48 часа, с което да постави рекорд по маршрута Е4. На първи август той ще стартира от \"Драгалевци\" и ще премине през пет планини, за да финишира две денонощия по-късно в планината Славянка.      По време на екстремния си преход той ще използва безплатното мобилно приложение E-SOS, чрез което неговите близки, фенове и екипа му ще могат да проследяват маршрута му. Това е една от функциите на апликацията, разработено да помага на хора, изпаднали в беда, да се свържат с екип на спешна помощ или свои близки.\r\n„Винаги отделям много внимание на предварителната подготовка и съветвам всички, които поемат към планината, да го правят. Освен задължителните провизии като храна и вода, технологиите в днешно време много помагат за това човек да се чувства сигурен и спокоен. Докато изминавам маршрута Е4, ще използвам E-SOS, за да дам възможност на близките и екипа ми да следят постоянно местоположението и напредъка ми. Ще бъда внимателен, както винаги, но определено се чувствам по-спокойно с приложението“, сподели Кирил Николов - Дизела.\r\nОсновното предимство на E-SOS е бързата връзка с екипите на 112 и контактите в телефона чрез бутона SOS. Приложението подава точна локация до избрани спешни контакти. То съдържа също спешно здравно досие, в което може да бъдат посочени кръвна група, алергии, приемани медикаменти и друга полезна информация, в случай на нужда от медицинска или друга помощ, дори без интернет. То позволява също да се визуализират избрани контакти на картата, за да може да се поддържа постоянна връзка с тях. Приложението може да посочи къде е бил потребителят последно и да определи посоката на придвижване, което е важна информация при спешни ситуации.  Апликацията е съвместна разработка на Vivacom, ДЗИ и \"Сирма Груп Холдинг\". Потребителите могат да го изтеглят свободно, без да се изисква да са клиенти на Vivacom или на ДЗИ.\r\nЗа спокойното преминаване на предизвикателството Дизела ще бъде подсигурен не само с приложението E-SOS, но и със застраховка за злополука „Закрила“ и застраховка „Туризъм в България“ от ДЗИ. ", "date": "2019.07.25", "title": "Кирил Николов - Дизела с нов опит за рекорд по маршрута Е4"}
{"url": "https://www.actualno.com/crime/otkriha-choveshki-kosti-na-plaj-v-kiten-video-news_771628.html", "text": "       Кости, за които се смята, че са човешки, бяха намерени на плаж „Атлиман” в Китен, съобщи bTV.      На видеоклип, заснет от туристи, се виждат кости, приличащи на тазобедрени. Те са били изровени днес по обяд от деца, докато са си играели в пясъка.\r\nМястото е отцепено от полицията и се проверява произхода на костите.   Местните власти съобщават, че районът е бил антично гробище, а костите са доста стари. ", "date": "2019.07.25", "title": "Откриха човешки кости на плаж в Китен (ВИДЕО)"}
{"url": "https://www.actualno.com/starazagora/izgrajdat-novo-parkovo-prostranstvo-v-kazanlyk-snimki-news_771554.html", "text": "      Ново парково пространство ще се изгражда в Казанлък, решиха на днешното си заседание старейшините на Града на розите. В т.нар. Дервишева градинка, която се намира между улиците „8-и март“ и „Стефан Стамболов“, ще се положат нови тротоарни настилки, ще се направи ремонт на спортната площадка и на парковите съоръжения. Предложението за решение беше внесено от кмета Галина Стоянова, след като живущи в района направиха подписка с искане пространството, което се използва от тях за отдих и отмора. За реализацията на предвидените дейности в парково пространство са предвидени средства в размер на 56 500 лева.       ", "date": "2019.07.25", "title": "Изграждат ново парково пространство в Казанлък (СНИМКИ) "}
{"url": "https://www.actualno.com/asia/samolet-mig-29-na-azerbajdjan-e-padnal-v-kaspijsko-more-news_771550.html", "text": "      Самолет МиГ-29 на ВВС на Азербайджан е паднал в Каспийско море по време на тренировъчен полет. Задействана е операция за издирването на пилота, съобщава TACC, като се позовава на съобщение от пресслужбата на Министерството на отбраната в Баку.      \"На 24 юли около 22:00 часа местно време (21:00 часа българско време) внезапно бе загубена връзка със самолет МиГ-29 на ВВС на Азербайджан, извършващ планови учебно-тренировъчен полет, който изчезна от радарите. По предварителна информация, военният самолет е претърпял катастрофа и е паднал в морето\", се казва в съобщението.   По данни на военното ведомство, са предприети мерки за издирването и спасяването на пилота. Създадена е комисия за разследване на причините за инцидента, предаде агенция Фокус.    ", "date": "2019.07.25", "title": "Самолет МиГ-29 на Азербайджан е паднал в Каспийско море "}
{"url": "https://www.actualno.com/asia/britanskite-korabi-shte-sa-s-boen-ekskort-v-persijskija-zaliv-news_771652.html", "text": "      Военноморският флот на Великобритания ще придружава корабите под британски флаг, за да осигури свободното им преминаване през Ормузкия проток.      Решението за военен ескорт е взето след среща на британското правителство, обсъдило ситуацията в Персийския залив, съобщава BBC.\r\n\"Кралският флот има задачата да съпровожда кораби, плаващи под британски флаг, през Ормузкия проток, или поотделно, или в групи, ако трябва да се обърне достатъчно внимание на тяхното преминаване\", каза говорител на новото правителство на Борис Джонсън.\r\n\"Свободата на корабоплаването е от решаващо значение за световната търговска система и световната икономика и ние ще направим всичко възможно да я защитим\", добави служителят в изявление, цитирано от в. Guardian.  Собствениците на кораби са посъветвани да представят подробности за маршрутите на движение, така че фрегатата HMS Montrose да може да ги ескортира.\r\nДействията са в отговор на . Собственикът на кораба увери, че хората от екипажа са в безопасност и сътрудничат на иранските власти.\r\nHMS Montrose в момента е разположен в региона, за да гарантира свободното движение на британските кораби. По-рано този месец корабът беше принуден да попречи на .       Великобритания се опитва да сформира европейска мисия за морска защита, за да осигури безопасно корабоплаване през пролива след завземането на нейния танкер от Иран, което Обединеното кралство описва като \"държавно пиратство\".\r\nФранция, Италия Дания, Холандия, Испания, Швеция и Румъния подкрепят идеята, разкриха дипломати от ЕС, a Германия заяви, че е твърде рано да се обсъжда как може да участва.\r\nИран също обеща да подсигури пролива, а заместник-министърът на външните работи Абас Аракчи увери, че ислямската република няма да допусне никакви нарушения на корабоплаването там, предадоха ирански държавни медии.  Иранският външен министър Джавад Зариф предупреди, че Техеран ще защити интересите си. \"Иран не търси конфронтация. Но имаме 1500 мили бреговата линия на Персийския залив. Това са нашите води и ние ще ги защитим\", написа той в профила си в Twitter.    ", "date": "2019.07.25", "title": "Британските кораби ще са с боен екскорт в Персийския залив"}
{"url": "https://www.actualno.com/asia/v-turcija-objaviha-che-turski-potok-shte-zaraboti-do-kraja-na-godinata-news_771532.html", "text": "      Стратегическият проект \"Турски поток\" е в голяма степен реализиран и до края на годината ще започне да доставя природен газ от русия на турския пазар, твърди турският вестник \"Сабах\", цитиран от БГНЕС.      Разглеждан като олицетворението на турско-руското енергийно сътрудничество, \"Турски поток\" отбеляза значителна стъпка от реализацията си с приключването на 90% от всички строителни работи на терминала за приемане от турската страна в Къйъкьой, където руският газ ще бъде прехвърлен през Черно море до Турция.   \"Съоръженията на сушата в Русия са на  99%  завършени, като и двата офшорни тръбопровода, свързващи двата бряга, са напълно завършени. Строителството на офшорния сегмент на тръбопровода е завършено за рекордно кратко време, което е забележително постижение за такъв технически предизвикателен проект\", каза пред Анадолската агенция Олег Аксютин, заместник-председател на управителния комитет на \"Газпром\", основната компания-партньор на проекта. Аксютин е и главен изпълнителен директор на проектната компания \"Турски поток\".\r\nПроектът се състои от две тръби  през Черно море, първата от които ще обслужва Турция с капацитет от 15,75 милиарда кубически метра, а втората линия трябва да обслужва Европа. Всяка от тръбите е с дължина 930 километра и лежи на морското дъно на дълбочини, достигащи 2200 метра.   ", "date": "2019.07.25", "title": "В Турция обявиха, че \"Турски поток\" ще заработи до края на годината"}
{"url": "https://www.actualno.com/sofia/stolichnijat-obshtinski-syvet-razreshi-vtorija-etap-na-grand-kanion-news_771551.html", "text": "      След известно забавяне, Столичният общински съвет (СОС) одобри на турската компания \"Гаранти Коза\" в столичния район \"Младост\".      Според гласуване на комисия, преди реализацията на втория етап трябва да се изгради кръстовище между околните булеварди \"Андрей Ляпчев\" и \"Андрей Сахаров\" и ул. \"Бъднина\". Припомняме, че заради изготвянето на доклад как ще се отрази новия комплекс на трафика в района.   При обсъждането общинският съветник Войслав Тодоров заяви, че \"в това изключително малко място\" се концентрира голямо застрояване. Той добави, че вторият етап означава натоварване на трафика по бул. \"Александър Малинов\", чийто капацитет е вече запълнен. Става въпрос за 10-тина минути допълнително извън посоченото в доклада време. Отделно Тодоров напомни, че има и други проекти в района и изчисли, че всичкото това строителство ще забави изграждането на бул. \"Копенхаген\" до 2030 година.\r\nВ крайна сметка, с 31 гласа \"за\" и 9 \"против\" разрешението за втория етап на проекта мина.  Вторият етап от изграждането на комплекса \"Гранд Каньон\" предвижда вдигането на три сгради до 20 етажа, в които ще има стотици жилища. Първоначално сградите трябваше да са с височина 114, 84 и 73 метра, но впоследствие параметрите им бяха намалени до 80, 46 и 12 метра. В първия етап от строителството, което бе разрешено през 2017 г., се предвиди построяването на хотел, две жилищни сгради и търговско-развлекателен център с общо 91 882 кв. метра надземна разгъната площ. Тази фаза би трябвало да бъде завършена през лятото на 2020 г. ", "date": "2019.07.25", "title": "Столичният общински съвет разреши втория етап на \"Гранд Каньон\""}
{"url": "https://www.actualno.com/ruse/podgotvja-se-restart-na-linijata-na-feriboten-kompleks-silistra-kylyrash-news_771545.html", "text": "      В Областна администрация Силистра се е провела междуинституционална българо-румънска среща за подготовката на рестарта на линията на Фериботен комплекс „Силистра – Кълъраш“. Тя е осъществена по покана на областния управител Ивелин Статев, а освен неговият заместник Илиян Великов, са участвали представители на ДП „Пристанищна инфраструктура“ в лицето на Ангел Забуртов – генерален директор, и на Мариян Господинов – директор на дирекция „Опериране и експлоатация на пристанищни терминали“ във Варна.  От румънска страна е участвал Василе Александру от град Кълъраш, тъй като по-големият от двата действащи ферибота след ГКПП „Силистра“ е собственост на Окръжен съвет – Кълъраш, съобщиха от Областна  администрация  - Силистра.      След срещата дискутиращите страни са се обединили около реално осъществимата възможност най-късно от м. януари 2020 г. трафикът на тежки автомобили, преминаващ през Силистра, да бъде отклонен към фериботния комплекс на българския бряг на р. Дунав, намиращ се в западната част на града. За разлика от ГКПП „Силистра“, където има една лента за обслужване на превозни средства, на терминала има четири ленти, което осигурява по-добри условия за работа на трансграничните служби.\r\n Според представителите на ДП „Пристанищна инфраструктура“, терминалът никога не е бил „затварян“ и не е бил лишаван от правото да приема кораби, но след 2012 г. не е имало желаещ превозвач да се възползва от изградената с европейски пари инфраструктура. Понастоящем има уникална възможност тя да заработи отново и да освободи град Силистра от преминаващите тирове и други тежки автомобили.\r\n От румънска страна декларират, че са в състояние в близките месеци да се подготвят в техническо отношение, за да бъде пренасочен трафикът. За целта са необходими нови двигатели на корабите, за да могат за по-кратко време да превозват товарите от българския бряг до съоръженията на пристан „Кичу“. Така ще се скъси времето за чакане от страна на клиентите, ползващи превозвачите, и ще се оптимизира работата на ферибота.  За рестарта на комплекса не са необходими административни актове и допълнителни споразумения, освен решение на Смесената българо-румънска комисия за фериботни превози на базата на съществуваща двустранна спогодба, тъй като собственикът на ферибота – ДП „Пристанищна инфраструктура“, е и оператор, разполагащ с тарифа за услугата. Румънската страна е в ролята на корабен оператор – превозвач, ползвател на ферибота, определящ разписанието за движение на корабите. ", "date": "2019.07.25", "title": "Подготвя се рестарт на линията на Фериботен комплекс „Силистра – Кълъраш“"}
{"url": "https://www.actualno.com/actualno/vsichki-typi-gledni-tochki-news_771561.html", "text": "      Беше лятото на 2013-та година и то в ранния момент на протестите срещу Пеевски. Тогава площадът все още беше единен, говоря за първите справедливи две седмици и не беше започнал да генерира осребряващи го фигури, които действително лъснаха като незабележителни кариеристи. Та в това все пак романтично начало се случи нещо комично - Контрапротестът беше на няколко баби и Мишо Шамара, и беше забавно - човек можеше да се забавлява с всичко това, то прибавяваше допълнителна стойност на самия протест, имаше развлекателна стойност.      Шест години по-късно обаче се провежда протестът срещу Иван Гешев за кандидатурата му за главен прокурор. Протестът беше стандартен, нормален, в него нямаше нещо необичайно, просто протест срещу човек с амбицията за главен прокурор, който твърди, че \"не е привърженик на разделението на властите\" - наистина опасна фраза, която освен разрив със собствените му конституционни права, би могла да доведе и до опасно поведение. Принципно е добре да се протестира срещу такъв човек, никой не е длъжен, но този, който го прави, може да бъде разбран.\r\nНо да оставим Гешев. На този протест имаше контрапротест. Контрапротестът наброяваше десетина души - май. Тези комай десетима души твърдяха, че Гешев е достоен за главен прокурор. Бяха трудно откриваеми в тълпата - по причина на тази малцинственост навремето контрапротестът в подкрепа на Орешарски беше на друго място, до НДК, защото иначе на общия площад журналистите въобще нямаше да могат да ги намерят. Лозунгът им беше велик: \"Гешев, ако Иванчева ти тури пранги, не се притеснявай, никой няма да те припознае за Левски\". Какво означава това, аз не зная и не мога да разбера, а мислих. Как така Иванчева ще тури пранги, къде пък чак Левски, кой кого да припознае - не мога да се оправя. Но карай. \r\nМалко след това човек пуска новините - на Нова. В новините на Нова : има един протест пред ВСС има и един контрапротест пред ВСС. Първите твърдят едно, вторите твърдят друго. Първите се скараха с вторите и едните нарекоха другите селяни.  Аз разбирам това плуралистично внимание, което медиите трябва да оказват на всички позиции, то е по особен начин демократичен ресурс. Но и по неособен начин е пълна простотия. Идеята за \"всички гледни точки\" е справедлива, но в нея има един брутален риск - и той е да сложи на една плоскост всяка справедливост с всяка тъпотия и да им даде приравнен статус на \"гледна точка\". \r\nТова много добре се разбира отгоре и всеки поне малко досетлив човек там - а те са досетливи - спокойно може да се възползва от тази медийна закономерност. Има протест? Чудесно, ще пратим десет души да направят контрапротест. Има недоволни? Чудесно, ще пратим малко доволни. Накрая всичко ще се размие между две гледни точки, протестче и контрапротестче, всичко точно, всичко така и така, но и онака и онака.   \r\nНякъде ми беше попаднала фразата: \"Когато единият гост ти каже, че навън вали, а другият ти каже, че навън не вали, твоята задача не е да цитираш и двамата, а да си покажеш главата през шибания прозорец и да провериш дали вали или не\". И ако политиците и прокурорите (скоро ще трябва да ги приравняваме, тъй като, оказва се, властите са слети и не трябва да се разделят) е нормално да боравят с манипулации, поне медиите трябва да се опитват да ревизират идеята си за баланс, която е доведена до механично огледално отражение на всичко, което става. Или с други думи - да не се правят, че мозъкът им е гладък и да опитват да заглаждат мозъците на другите.     Автор:   ", "date": "2019.07.25", "title": "Всички тъпи гледни точки "}
{"url": "https://www.actualno.com/sofia/protest-i-kontraprotest-se-obediniha-sreshtu-betona-v-sofija-sos-podgotvi-novo-zastrojavane-news_771553.html", "text": "      Под прозорците на заседаващия Столичен общински съвет, протест на софиянци срещу презастрояването и контрапротест на собствениците на имоти в Горубляне се обединиха срещу действията на общинските съветници.      С призиви \"Стоп на бетона!\"; \"Спрете бетонгейт!\"; \"Спрете да крадете от нас\"; \"Не искаме бетон!\"; \"Да на зелените площи, не на презастрояването\"; \"Искаме си детските градини\"; \"Въздух за Овча купел!\", за мораториум върху продажбата на общински имоти, за детски площадки и зелени площи, за спазване на Конституцията и уважаване на частната собственост и да не се застрояват междублоковите пространства те демонстрираха решимостта си да се борят заедно за правата си.   \"Не може да ни разделите, ние сме обединени,  защото защитаваме нашия личен интерес, а не някакъв корумпиран алчен интерес на политици и олигарси! Тук сме, защото искаме нормална градска среда. Тук сме, защото едните искат да защитят правото си на собственост, а другите искат да защитят правото си на нормален и достоен живот в града. Затова няма да допуснем да ни разделяте. Ще отстояваме интереса си докрай\", заяви Росен Миленов, , който се присъедини към инициативата срещу .\r\n\"Видя се, че вие не можете да отстоявате обществения интерес, това го доказахте\", заяви по мегафон на общинарите той и ги предупреди, че схемата им ще бъде счупена със стартиралата подписка за  провеждане на местен референдум за спиране на презастрояването и неефективното разходване на общински средства в столична община.  Сред въпросите за референдума, организиран от Миленов, са дали да има граждански съвети, които да участват в цялата процедура по възлагането на всички обществени поръчки и концесии на столична община и районните кметства, също дали да се създадат граждански съвети към управителните органи на общинските дружества. Допитването ще е и за това дали кметът на Столична община да нареди изработването на проекти за изменения в Общия устройствен план и подробните устройствени планове на Столична община, които да не позволяват застрояване на съществуващи озеленени площи, междублокови пространства, детски площадки и паркинги, както и да определят имотите, необходими за ново изграждане и разширяване на улици, паркове, обществени паркинги, общински детски градини и училища.  При протестиращите дойде омбудсманът Мая Манолова, която категорично заяви, че са непочтени опитите да бъдат противопоставяни едни граждани на други, защото интересите им са общи, а виновниците са в сградата на общината.\r\n\"Липсата на прозрачност, яснота какво се приема, какви са параметрите имат едно обобщение – лошо управление, от което страдат гражданите на София“, обобщи тя. Манолова настоя отговорните лица в общината да не гледат през прозорците, а да дойдат при хората и да обяснят какво точно ще се гласува днес – дали ПУП или изготвяне на задание за ПУП, дали попада в територията на „Източен парк“, дали ще застраши зелените площи.  Тя покани двете протестиращи групи на работна среща в понеделник, където ще бъдат и независими експерти, за да се търси решение. „Не може хората да се чувстват с разсипани съдби за това, че законовото право на собственост им е погазено, че чакат с години обезщетения, но и гражданите, които страдат от презастрояването също имат права – това са правата на нашите деца да живеят в чиста и зелена София, които права сме длъжни да защитим“, заяви Манолова. Тя подчерта, че е за свещеното право на собственост, но също така е против нездравия инвеститорски интерес, който е на ръба на закона и застрашава обществения интерес и съсипва София.\r\n\"Обикалят общините, лъжат хората, че ще правят градинки, а всъщност с лъжи купуват изборите\", оплака се от действия на общинари Иван Димитров от инициативен комитет \"Горубляне\" и се закани, че общината ще бъде осъдена. Той е категоричен, че общинското дружество \"Софийски имоти\" трябва да изчезне. През \"Софийски имоти\" хората казват, че се перат пари, добави той. \"Не е нормално да получавате пликчета! Всеки който се обиди от това което казваме да излезе на детектор на лъжата\", настоя още той. \"Толкова е чисто, толкова е хубаво, че дишаме само прах. И г-жо Фандъкова, моята улица не е мита от 20 години\", добави Димитров.       Заседанието на общинските съветници бе озвучено и от изпълнение на траурния марш от под прозорците им. „София е погребана от общинските съветници. Техните действия са освен противозаконни, са и неморални. Техните морални норми са съвсем различни – не разбират от нищо друго освен от финикийски знаци. Внасяхме молби, показахме им, че цяла София е обединена, да не правят това, което правят, но те точно днес, в последния си работен ден, вземат решения за четири от най-големите площи, сред които \"Дружба\", \"Източен парк\", \"Младост\". Как да ги изпратим в почивка освен с траурния марш. Те на нас ни донесоха само това – мъка“, сподели пред Филип Симеонов от „Обединена София“. Междувременно, в последното заседание преди лятната пауза, Столичният общински съвет (СОС) подготви пътя за ново застрояване - в района на т.нар. Източен парк, след като прие три отделни подробни устройствени плана (ПУП) за района. Всички ПУП-ове са за режим и регулация, както и застрояване, включително жилищен тип. А спорът има ли подготвяне на застрояване в терени, предвидени за озеленяване, избухна с пълна сила.\r\nЗа тези решения предупреди общинският съветник Войслав Тодоров още в началото на тази седмица. А какви са подробностите и карта на района, който се отваря за бъдещо застрояване !\r\nСега, в пленарна зала на Столичния общински съвет, Тодоров предупреди, че става въпрос за 1300 декара земя, отредена за застрояване. И попита защо е спрян планът за озеленяване на Източен парк, за който имало обществено обсъждане още преди две години. Общинският съветник се усъмни, че планът за озеленяване се бави заради частни интереси - както и промяната на Общия устройствен план.      \"Много смело изказване - като професионалист настръхвам от тези приказки, че се отреждат площи за озеленяване за застрояване\", отвърна главният архитект Здравко Здравков. Той обвини Тодоров, че не коментира транспортната връзка, която ще свърже \"Младост\" с \"Горубляне\".\r\n\"Общият устройствен план не може да бъде променян - зоните са ясно дефинирани\", подчерта Здравков, като призна и, че в зоните за застрояване влизат зелени зони, но това щяло да се вземе предвид при гъстотата на застрояване. Той го стори, след като каза, че в ПУП-овете има само територии, предвидени за жилищно застрояване.\r\nОбщинският съветник от ГЕРБ Силвия Христова също обвини Тодоров в изричане на \"неистини и провокации\". Тя подчерта, че сега се обсъжда задание - с гражданите, а няма нищо окончателно като план за застрояване. \"Това, че г-н Тодоров смята всяка една незастроена площ за зелена си е негов проблем\", подчерта тя. А Тодоров отвърна, че си е проблем на Христова, че счита всички зелени площи за незастроени, като контрира и Здравков за връзката \"Младост\" - \"Горубляне\", защото архитектът говорел за ул. \"Ана Ахматова\", която е много малка и няма как да бъде разширена, за да мине по нея голям трафик към Околовръстно шосе. ", "date": "2019.07.25", "title": "Протест и контрапротест се обединиха срещу бетона в София, СОС подготви ново застрояване"}
{"url": "https://www.actualno.com/goodnews/bylgarski-alpinisti-shte-propravjat-nov-marshrut-kym-vryh-v-pakistan-news_771558.html", "text": "      Четиричленна българска експедиция ще се опита да направи премиерни изкачвания в долината Чаракуза (CharakusaValley), разположена в планината Каракорум, Пакистан, като основна цел на катерачите е изключително красивият връх „Nayser Brakk“. Върхът е с формата на четиристенна пирамида с почти отвесни, изцяло скални стени, което го прави изключително сложен технически за изкачване. Така „скромната“ му на пръв поглед височина от 5200 метра се превръща в сериозно изпитание за алпинистите. Досега едва 10-тина души в света са се кавали на върха, като сред тях не е имало български катерачи.      Николай Петков и Руслан Вакрилов от АК “Планинец”, Дойчин Боянов – СК “Вертикален свят” и Венцислав Костов от АК „Млад дихател“се отправят към долината Чаракузас амбициозната задача да проправят изцяло нов маршрут към върха, извън 3-те маршрута за изкачване, познати досега. Подготовката им е отнела месеци на планиране, издирване и проучване на цялата налична информация за терена, прецизна тактическа и физически подготовка.   „Ние ще катерим по изцяло скален терен, в отвес. Идеята ни е да прокараме нов маршрут по „NayserBrakk“ или по някой от околните ненаименувани върхове, по изцяло скална стена. Техническата сложност на този вид катерене (т.нар. big wall) е много по-висока. Изискват се специални технически умения за изкачване по такъв терен“, разказа Руслан Вакрилов.\r\nНиколай Петков и Дойчин Боянов са двама от най-опитните ни алпинисти, с множество премиерни изкачвания по трудни стени и върхове. Николай Петков е участник в първата българска експедиция на Еверест през 1984 г., когато бе направен пълен траверс на върха. Дойчин Боянов има зад гърба си много премиери в Каракорум и на Антарктида, както и осем хилядниците Нанга Парбат, Гашербрум 1 и Еверест без кислород. Венцислав Костов е натрупал опит за катерене по дълги стени в Йосемити и планините на Европа и Азия, а Руслан Вакрилов е фотограф и катерач, участник в експедициите Гранитни Алпи и Опашката на Дракона, Патагония (2015-2016 г.)    ", "date": "2019.07.25", "title": "Български алпинисти ще проправят нов маршрут към връх в Пакистан"}
{"url": "https://www.actualno.com/music/fibank-e-generalen-sponsor-na-mejdunarodnija-djaz-festival-v-bansko-za-17-a-poredna-godina-news_771564.html", "text": "      От 6 до 10 август 2019 г. по традиция Банско ще се превърне в джаз столицата на Югоизточна Европа. По традиция Първа инвестиционна банка осигурява свободен вход за всички на концертите, които ще се проведят на площад „Никола Вапцаров“ в града.   За поредна година почитателите на стойностната музика ще могат да се насладят в Банско на изпълненията на имена от световната сцена. Най-голямото лятно музикално събитие в страната ще уважат Масео Паркър, Рей Джелато, Малина Мой, Джамал Томас бенд, Тони Момрел с Ванеса Хейнс и много други. Сред родните звезди, които ще забавляват гостите на фестивала, са неотразимите Васил Петров и Камелия Тодорова, Лина Никол, Spectrum, Mike Sax X-Key.\r\nБразилският перкусионист Клаудио Крон ще проведе уъркшоп с автентични инструменти специално за гостите на Джаз Фест Банско. Участниците ще се впуснат в едно изключително забавно афро-бразилско ритмично приключение, наподобяващо карнавала в Рио де Жанейро.\r\nНа 10-и август 2019 г. Fibank организира традиционна стилна вечеря с гурме специалитети за свои дългогодишни клиенти, партньори и приятели, която ще се състои в Кемпински Хотел Гранд Арена Банско. Специално за гостите на банката на живо ще се изявят Орлин Горанов и Акага, а шоуто ще продължи на площад „Никола Вапцаров“ с изпълнения на Тони Момрел и Ванеса Хейнс. ", "date": "2019.07.25", "title": "Fibank е генерален спонсор на Международния джаз фестивал в Банско за 17-а поредна година"}
{"url": "https://www.actualno.com/business/novata-koncesija-sys-stari-problemi-news_771565.html", "text": "      Резултатите от концесионния търг за летище София са известни, много от въпросителните обаче остават. Оповестеното от министъра на транспорта и последвалите коментари се отнасят само до качествата на победителя, \"Соф Конект\". Няма как да се прецени дали това наистина е най-доброто предложение, ако конкурентните не са известни.      От онова, което се знае до момента, е ясно, че поне две от четирите предварителни изисквания, които ми изглеждаха разумни преди четири седмици, са под риск да не бъдат изпълнени. Следните общи коментари са напълно на място по повод сега известното за концесията.\r\n1. Резултатът е съществено различен от първоначалните, обявени преди повече от месец финансови предложения. Печели офертата с най-ниска предполагаема инвестиция за изграждането на нова летищна инфраструктура. И годишното концесионно възнаграждение, предложено от \"Соф Конект\", е трето по размер след всичките дадени оферти.\r\n2. Очевидно съобщенията имат за цел на внушат, че консорциумът на фонда \"Меридиам\" и \"Щрабаг\", с летищен оператор \"Мюнхен\", е дал много обосновани технически предложения и реалистичен бизнес план, които, според предварителните условия, съставят 45 на сто от тежестта на аргументите в крайния подбор на победителя. Но двама от кандидатите са с по–високи финансови параметри и инвестицията, и годишното концесионно възнаграждение. Малко е вероятно техният капацитет да състави подходящ бизнес план, основан на реалистични технически предвиждания (например на потока пътници и/или стоки) да се е оказал драстично по-нисък от този на победителя.  3. По-всичко изглежда, че новият Терминал 3 отново ще се строи от \"Щрабаг\" и че това ще се случи относително късно - след 7-8 години. Компанията, която имаше редица проблеми по време на изграждането на Терминал 2, сега ще го ремонтира и след това ще строи още един терминал. \"Щрабаг\" е австрийска компания, но у нас не е толкова добре известно, че най-голям акционер в нея е Олег Дерипаска. Санкциите на САЩ спрямо неговата компания \"Русал\" в края на януари т.г., но не и спрямо него лично. Други негови бизнеси и участия все още са в санкционни списъци. По всичко изглежда, че акциите в \"Щрабаг\" са на \"Русал\" и в момента австрийската строителна компания също е извън тези списъци, според съобщение на \"Индустрии Магацин\". Този политически риск е обсъждан при оценката на предложенията. Вероятно е преценено, че той нищожен. Но концесията е за 35 години и никой не може да гарантира, че човек с такива връзки няма да попадне под ново запрещения.\r\n3. \"Щрабаг\" имаше закъснения и ниско качество при изпълнението на строителните ангажименти на сегашния Софийски Терминал 2. Доколкото разбирам причината бе в относително ниската цена на строителната услуга и в крайна сметка непосредствената вина за лошо изпълнената работа бе на българските подизпълнители. \"Щрабаг\" ЕАД местна компания, след 2010 г. рядко печели държавни поръчки и има изпълнени само два индустриални проекта (ако се съди по страницата на компанията в Интернет). Това не означава, че компанията не може да мобилизира ресурс. Но пък означава, че има относително добри връзки с други местни изпълнители. Това може и да предимство, но не кой знае колко голямо.     Странно е, че, както показаха социалните мрежи, екранни фотографии от първоначалното и последващите съобщения на \"Меридиам\" в Интернет отначало включват \"Щрабаг\" в групата на членовете на консорциума, а след това компанията изчезва от окончателното съобщение. Какво притеснява \"Меридиам\" засега никой не знае, но има някакъв проблем или предчувствие за такъв, който ги мотивирал да редактират първата обява и това поражда редица въпроси.\r\n4. Друг въпрос е участието на летищния оператор \"Мюнхен\" в управлението на Аерогара \"София\". Досега публично известно е, че Мюнхен няма акционерно участие в консорциума. Следователно нормално е да се даде отговор какво гарантира, че след време този оператор няма да се оттегли поради някаква конюнктурна причина.\r\n5. Предположението, че строителното на новия терминал ще започне след толкова години, означава, че зад него стоя две други предварителни допускания: а) че сегашния ръст на пътнико-потока през София (6-7% на година) ще се запази за много дълъг период от време и б) че летището няма да загуби пътници, въпреки конкуренцията на съседни летища, всичките до едно обновени практически „вчера“.\r\nНикой не може да гарантира „а“. Конкуренцията по повод „б“ е слабо вероятно да изчезне. Оттук и основният и бизнес, и политически риск от това, че инвестицията в инфраструктурата на аерогара София се появява толкова късно: ако няма ръст на броя на пътниците, не ще има средства за инвестиране и с какво да се привличат нови и „връщат“ стари пътници, съответно са под риск и концесионните плащания и приращенията на обекта на концесията (новия терминал и пр.). Когато концедентът (т.нар. държава, която е собственик) е изправен пред подобни свършени факти, няма начин да не се съгласи на по-ниско възнаграждение и на възстановяване на субсидирането на летището.\r\n6. Интересен е и фактът, че двете водещи финансови предложения са оценени с ниска оценка на база техническите предложения, а останалите три кандидата имат максимални оценки без нито една забележка. Какви са били критериите и какви са мотивите на комисията за оценяването, не е публична информация и предстои да видим дали ще бъдат публикувани.      До края на юли е срокът за обжалване и всеки от участниците в процедурата, ако съм разсъждавал правилно по-горе, има не само правото, но и вероятно сериозни аргументи за обжалване.\r\nФренско-турския консорциум най-вероятно ще обжалва на база високото финансово предложение и ще аргументира ниските оценки по техническата част. Манчестър и техните китайски партньори най-вероятно също ще обжалват на база високата инвестиция която предлагат и причината тя да не бъде отчетена по начин който те смятат за коректен. Копенхаген пък предлагаше Терминал 3 да се построи веднага и биха могли да се аргументират с това.\r\nСкоро ще разберем кой ще обжалва. Но както писах и преди резултатите има два много важни фактора които изглежда не са отчетени от комисията. Едното е да се стартира с инвестиции възможно най-бързо. Това ще гарантира дългосрочната ангажираност на концесионера и ще означава, че първо се влагат средства а след това те се изплащат. При подписване на договор с класирания на 1-во място в момента кандидат има видим (от достъпната информация) риск да не се постигнат желаните резултати за ръст на пътниците и да трябва да се предоговаря изграждането на нов терминал или някой дру параметър на концесионния договор. Също така новият концесионер ще има възможност да акумулира печалби от актива през следващите години преди да стартира изграждането на новия терминал, което ще рече, че той първо натрупва средства, а след това ще инвестира. Това би било по-неизгоден за концедента сценарий, ако другите кандидати са предлагали друг бизнес план. Иначе общият принцип е точно обратният: първо е необходимо да има инфраструктура и тя привлича повече пътници, а не обратното. Казано с шопската мъдрост: „с трици маймуни – не става“.\r\nТова което е ясно до момента е, че въпреки опитите и усилията да се проведе една прозрачна процедура за избиране на концесионер, отново има редица неизяснени въпроси или поне непубликувани отговори. И не на последно място: колкото и да е бърза процедурата на обжалване, тя трудно ще бъде съвсем кратка, затова остава и без отговор и най-важния въпрос: кога София ще има летище по-модерно или поне такова като при съседите? Автор:   ", "date": "2019.07.25", "title": "Новата концесия със стари проблеми?"}
{"url": "https://www.actualno.com/burgas/unikalna-miniatura-na-bronzov-kon-beshe-otkrita-v-krepostta-rusokastro-news_771543.html", "text": "      Плодотворно начало на археологическия сезон в крепостта Русокастро край Бургас. При разкопките на сградата със зидани каменни стълбове в замъка е открита ценна находка. Тя представлява статуетка на кон в движение напред.      Десният крак на коня е вдигнат и същевременно сгънат в коляното, а главата на животното е извита надясно. Изключително изящно са оформени главата, тялото и гривата на коня. Част от опашката и задните крака са отчупени.   Според археолози, подобни находки се датират от II - III в. и са от периода на Римската епоха. Обикновено са били правени, за да са част от даровете за светилища и храмове. Миниатюрната скулптура е лята и изработена от изявен майстор. Височината и е 4.8 см., а дължината 5 сантиметра .\r\nНаходката е доказателство, че близо до крепостта Русокастро е имало светилище от римско време, което все още не е открито, но специалистите продължават да търсят.    Екип на Регионален исторически музей в Бургас участва в разкопките на крепостта Русокастро. Дейността се финансира от Община Камено и Министерството на културата. ", "date": "2019.07.25", "title": "Уникална миниатюра на бронзов кон беше открита в крепостта Русокастро"}
{"url": "https://www.actualno.com/crime/medicinski-nadzor-proverjava-sluchaja-s-pochinaloto-dete-v-plevenska-bolnica-news_771567.html", "text": "      Изпълнителна агенция „Медицински надзор“ вече е започнала проверка по случая със смъртта 1-годишното детенце в , потвърди пред журналисти в парламента министърът на здравеопазването Кирил Ананиев, предаде репортер на БГНЕС.      Детето е прието в лечебното заведение с тежка инфекция след няколко дни домашно лечение. Родителите му твърдят, че случаят е подценен от медиците, които според тях не са реагирали адекватно, а според лечебното заведение детето е постъпило при тях след 4 дни неадекватно лечение.   \"Дал съм съответен срок незабавно да ми бъде докладвано, за да мога да взема решение. Срокът ще бъде една седмица, за да може нещата да бъдат прегледани както трябва. Не искам прибързано и некачествено да си свършим работата\", увери министър Ананиев във връзка с назначената проверка по случая. ", "date": "2019.07.25", "title": "\"Медицински надзор\" проверява случая с починалото дете в плевенска болница"}
{"url": "https://www.actualno.com/health/iztegljat-opasni-grydni-implanti-ot-pazara-news_771483.html", "text": "      Производителят на Allergan Inc. огласи оттегляне на определени модели текстурирани импланти  в световен мащаб, след като регулаторите предупредиха компанията за повишен риск от рак при прилагането им.      Американската администрация по храните и лекарствата (АХЛ)заяви, че призовава за изтегляне,  след като нова информация показа, че гръдните имплантанти на Allergan Biocell с текстурирана повърхност са свързани с по-голямата част от случаите на рядка форма на лимфом. Този ход е след подобно действие във Франция, Австралия и Канада.   От АХЛ не препоръчват на да ги отстранят, защото този вид рак е много рядък,  но казват, че трябва да се консултират с лекаря си, ако имат симптоми, които включват болка и подуване.\r\nИмплантите Biocell се отличават с текстурирана повърхност, предназначена да предотвратява приплъзване и да минимизира белега. Тези модели представляват едва 5% от американския пазар. По-голямата част от гръдните импланти, използвани в САЩ, имат гладка повърхност.  Обявеното изтегляне от пазара не засяга гладките импланти на Allergan или другия текстуриран имплант на Allergan, продаван под марката Microcell.\r\nЗдравните власти за първи път свързаха гръдните импланти с рака през 2011 г. Болестта не е рак на гърдата, а лимфом, който нараства в тъканта на белега, обграждащ гърдите. Той расте бавно и обикновено може да бъде успешно лекувана чрез хирургично отстраняване на имплантите.   Съвсем наскоро, през май, от АХЛ заявиха, че опасността не е основание за национална забрана върху текстурираните продукти. Но в сряда от агенцията заявиха, че новите данни показват, че  пряка връзка с рака с на Allergan не се вижда при други текстурирани импланти.    \"След като доказателствата сочат, че продукт на конкретен производител изглежда пряко свързан със значителна вреда за пациента, включително смърт, АХЛ предприе действия\", заяви заместник-шефът на АХЛ Ейми Абернети пред репортери. ", "date": "2019.07.25", "title": "Изтеглят опасни гръдни импланти от пазара "}
{"url": "https://www.actualno.com/travel/viasat-nature-predstavja-magicheskata-avstralija-ulichnijat-veterinar-i-divi-sreshti-s-najdjyl-marvin-prez-avgust-news_771505.html", "text": "                      Изследваме чудесата, които Австралия предлага - от най-високите ѝ снежни върхове, до дълбините на суровите и диви южни морета, от последните популации на диви нумбати, до най-голямата диорама на гигантска сепия. Това е земя на разнообразна красота, която винаги доставя наслада и изненадва. Поредицата е забавна, но и задълбочава разбирането ни как в природния свят пътищата на отделните видове се съчетават и кръстосват, понякога по напълно непредвидими начини.\r\nС помощта на най-новата снимачна техника улавяме животинските популации, открити едва наскоро и несвързани с видове, които сме си мислели, че познаваме. Запознаваме се с представители на животинския свят, толкова странни, че повечето австралийци нямат представа, че споделят с тях не просто един континент, но и собствените си задни дворове, и разкриваме предизвикателствата, с които тези животни трябва да се справят в земя на крайности и на предизвикани от хората промени.\r\nЩе покажем цветове, танци, акробатика, музика, чифтосване и отглеждане на малките - всички дело на животните, които превръщат Австралия в истинска земя на чудесата.       Шофирайки по улиците на града, дали сте забелязали колко много бездомни хора имат четириноги приятели, за които се грижат? Хора, които имат проблем да подсигурят собствената си храна и безопасност, поемат допълнителен ангажимент да отглеждат домашен любимец - защо? Поредицата се опитва да намери отговор на този въпрос.\r\nПътуваме от град на град, за да изследваме тайните кътчета на обществото и популацията на домашните любимци и хората, за които всички искат да забравят. Онова, което откриваме, са шокиращи истории на страдания и надежди, но преди всичко - неотклонна преданост към техните животни. Д-р Куейн Стюарт - уважаван, харизматичен и оригинално мислещ ветеринар, лекува животните и осигурява основни, а в някои случаи - животоспасяващи, медицински грижи директно на улицата.\r\nТова е забавно, вдъхновяващо и образователно пътешествие, което ще ви разкрие нови измерения на приятелството между човека и животните. В кратки, трогателни моменти, добиваме представа за любовта в най-осезаемата ѝ форма. Следвайте д-р Куейн в епичното му пътешествие да помогне на домашните любимци без дом и хората, които най-много се нуждаят от помощ.   Присъединете се към авантюриста и изследовател на дивата природа Найджъл Марвин, който се отправя на пътешествие по тесния провлак между Северна и Южна Америка, откривайки необичайни видове и трогателни истории на всяка крачка.\r\nСлед последната си и успешна документална поредица \"Дивите Филипини\", Найджъл използва същата техника на заснемане, за да покаже в пълния им блясък живописните пейзажи в региона и необикновените животни, които живеят в Централна Америка, както и хората, които са посветили живота си на опазването на дивата природа. Този свят някога е бил доминиран от великата цивилизация на маите, управлявали всяка от страните, които ще посетим заедно - Гватемала, Хондувас и Коста Рика.\r\nОткриваме тяхното наследство и показваме много от създанията, които са боготворили - от крокодили и пернати змии, до могъщия ягуар!  Не беше възможно да изберем между котките и кучетата, затова предлагаме по нещо за всички любители на котки и кучета! По Viasat Nature този август ще видите някои от най-сладките, забавни и изненадващи моменти от живота на симпатичните домашни любимци.  Този месец представяме Найджъл Марвин - един от най-забележителните природолюбители и експерти по околната среда. Показваме последния му документален филм \" \", където Найджъл се отправя към сърцето на Централна Америка, за да открие страната с най-екзотичната и необикновена дива природа в света.\r\nСлед премиерата ще можете да видите още любими документални приключения на Найджъл: \" \".  ", "date": "2019.07.25", "title": "VIASAT NATURE представя Магическата Австралия, Уличният ветеринар и Диви срещи с Найджъл Марвин през август"}
{"url": "https://www.actualno.com/politics/njama-predlojenie-za-konkurent-na-geshev-za-posta-na-glaven-prokuror-news_771508.html", "text": "      Днешното заседание на Пленума на Висшия съдебен съвет (ВСС) започна без да има нова номинация за главен прокурор извън предложението това да е зам.-главният прокурор Иван Гешев.      Припомняме, че кандидатури могат да издигат поне трима членове на прокурорската колегия или правосъдният министър. Гешев обаче беше подкрепен от всичките 11 членове на прокуроската колегия, така че няма как да има нова номинация от тази колегия. Единствената възможност да има нов кандидат е в ръцете на правосъдния министър Данаил Кирилов. В предаването \"Лице в лице\" на bTV обаче Кирилов намекна, че няма да го направи. А последната възможност де факто е на 29 юли, т.е. в понеделник.   Междувременно, пред сградата на ВСС има протест заради кандидатурата на Иван Гешев за главен прокурор. Има и контрапротест, защитаващ Гешев и с традиционно искане за оставка на председателя на Върховния касационен съд (ВКС) Лозан Панов.\r\nПред БНР бившият правосъден министър и лидер на \"Да, България\" Христо Иванов, който е част от протеста срещу Гешев, каза следното: \"Изборът на Иван Гешев за главен прокурор е насрочен за 24 октомври. От сега искам да обявя протест пред сградата на ВСС на 24 октомври, ако дотогава той не бъде отстранен. Искам да знаят, че няма да могат да се съберат и да го гласуват, без гражданите да им кажат какво мислят и да им кажат, че са мафия, и да поискат техните оставки\".  Припомнете си в как Гешев иронизира Иванов.\r\nМеждувременно колеги на Гешев от Специализираната прокуратура излязоха със специално изявление в негова подкрепа, тъй като били убедени в \"нравствения му интегритет\". Изявлението можете да прочетете в пълния му вариант ! ", "date": "2019.07.25", "title": "Няма предложение за конкурент на Гешев за поста на главен прокурор"}
{"url": "https://www.actualno.com/viewpoint/f-16-kyde-e-bylgarija-news_771522.html", "text": "      Сделката за новите самолети за българската бойна авиация е рентгенова снимка, която ясно очертава геополитическото позициониране на основните политически сили в страната. Против закупването на изтребителите F-16V Block 70 гласуваха обичайните заподозрени, когато става дума за поемане на ангажименти към северноатлантическите ни партньори: БСП, \"Атака\" и \"Воля”\"(\"новакът\" в групата); против бяха и от НФСБ.      Президентът Радев очаквано наложи вето върху закона за ратифициране на договорите по сделката. В мотивите си държавният глава посочва \"изключително тревожната липса на консенсус\" по темата и \"острите спорове в Народното събрание\". Президентът подчертава \"рязкото покачване на бюджетния дефицит\", в резултат на сделката, както и това, че \"законът е приет по бързата писта\", а остават \"неизяснени\" редица важни въпроси като цени, срокове за доставки и др. Аргументите им издишат Анализът на доводите на опонентите на сделката за 8-те самолета F-16 до голяма степен обезсилва мотивите на президента.  Критиците на сделката основно се съсредоточиха върху нейните параметри. От БСП изтъкнаха, че от Lockheed Martin/САЩ не предлагат опция за разсрочено плащане: \"плащаме 2 милиарда, а получаваме първите самолети чак през 2023 г.\". Според кабинета \"Борисов 3\" разсрочено плащане не е възможно, защото България не е сключвала подобни сделки със САЩ/американски компании, т.е. страната ни няма позитивна \"кредитна история\".\r\nЩо се отнася до цената и сроковете за доставка – те са ясни: цената е 1,256 млрд. долара; шест от самолетите ще получим през 2023 г., останалите два през 2024 г. Очаква се решение на Конгреса, с което цената да бъде намалена с още 60 милиона долара.\r\nПо отношение на \"бързата писта\": офертите, направени от САЩ, бяха валидни до началото на септември 2019 г., тоест парламентът трябваше да ратифицира договорите до 31 юли, за да има време \"да се придвижи процедурата\". До 5.09. трябва да бъдат преведени 1,256 млрд. долара, за да започне производството на самолетите. БСП и \"Воля\" искаха отлагане на ратификацията с 3-6 месеца, което практически означаваше да се откажем от американската оферта.    Полковник Стоянов, главният секретар на президента, разкритикува „орязания пакет въоръжения” за самолетите. Те можели да пускат само свободно падащи бомби. В този си вид \"пакетът\" не давал нищо повече на авиацията от това, с което разполагал самолетът \"Албатрос\" на капитан Продан Таракчиев по време на Балканските войни (1912-1913 г.) В същия дух многократно се изказа и президентът Румен Радев. В мотивите на ветото е посочен и \"орязаният пакет\". \"Самолети-ковчези\" и други откровени глупости Отговорът е, че самолетите ще извършват главно air policing (за което „пълният пакет” не е нужен); нищо не пречи на по-късен етап да бъдат закупени резервни двигатели, високоточни бомби (всяка на цена 200 млн.), ракети въздух-земя и др. Не на последно място \"пълният пакет\" би оскъпил значително сделката – първоначалната цена бе 1,41 млрд. долара\r\nОт \"Атака\" поискаха американците да ни дадат самолетите безплатно, понеже имали бази у нас. Какво друго можем да очакваме от партия, чийто лидер не крие топлите си отношения с руския президент Владимир Путин? Водачът на НФСБ Валери Симеонов, който е сред малкото наши „патриоти”, които на думи се отнасят студено към Кремъл, пък заяви, че не иска „руски самолети-ковчези”, но българското небе можело да се отбранява и \"чрез възстановяването на няколко ракетни бази\". В крайна сметка и той, като социалистите, смята, че цената е \"изключително висока\". За партията-фирма \"Воля\" е достатъчно да кажем, че през последната година тя се сближи с формации като Rassemblement national, за които има доказателства, че са спонсорирани от Русия.\r\nВ обобщение, като познаваме реториката на \"обичайните заподозрени\" и техните нови сподвижници, липсата на политически консенсус по сделката не е изненадваща. Това, което всъщност буди тревога, е упорството на руските проксита в една натовска държава.   Геополитически избор    Отправната точка на коментарите за дебата и \"тезите\" е преди всичко геополитическа - тя има по-голяма тежест от военно-техническите аспекти.\r\nС невъоръжено око се вижда, че обезпечаването на сигурността на българското въздушно пространство няма как да бъде сравнявано с рутинна бизнес-трансакция. САЩ е най-могъщата държава в НАТО – отбранителният съюз, на който България е член сравнително отскоро (от 2004 г.) Чрез сделката страната ни си купува сигурност, циментирайки крехките си връзки с държавата-мотор на Пакта. И към момента ние сме сред „свободните ездачи”, които не покриват изискването на Алианса за поне 2% от БВП разходи за отбрана. А президентът Тръмп не обича гратисчиите, както и \"партньорите\", които се опитват да хитруват, демонстрирайки геополитическа \"гъвкавост\". Като Турция, например, която няма да получи от САЩ самолетите F-35, след като купи от Русия зенитните комплекси С-400.\r\nНакратко, противниците на сделката за изтребителите, независимо дали го съзнават или не, поставят под съмнение нашия геополитически избор. За репутацията на един президент Сделката за бойните самолети беше и остава възможност за трупане на политически капитал. Но дали някои не желаят да акумулират и финансов капитал?   Президентът Радев е упрекван, че е лобирал за самолетите \"Грипен\" през 2014 година като началник на ВВС, а по-късно и чрез назначеното от него служебно правителство. Има и такива, за които подкрепата, която г-н Радев получи от БСП, за да бъде избран за президент, е продукт на дългата ръка на Русия и \"аферата Решетников\".\r\nМеко казано е любопитно, че през 2012 г. в интервю г-н Радев защитава… закупуването на F-16, защото \"цената на пакета е в пъти по-ниска от другите предложения\".\r\nС последното си вето президентът Радев залага на карта своята репутация. За мнозина неговата категорична позиция по сделката за самолетите ще потвърди, и то по безспорен начин, съмненията в неговата лоялност на натовски генерал. Автор:       ", "date": "2019.07.25", "title": "F-16 - къде е България?*"}
{"url": "https://www.actualno.com/curious/4-te-zodii-koito-nikoj-ne-razbira-news_771525.html", "text": "                   1. Телец - Изключително упорити хора, които за нищо на света не биха променили мнението си. Да промените мнението на Телците е просто невъзможно. Те ще спорят до последно, но няма да отстъпят, дори да осъзнават, че не са прави. Можете да направите отношенията Ви по - лесни и приятни, единствено и само ако говорите с тях спокойно, което също понякога може да се окаже трудна задача. Ако все пак направите това, те е възможно да се замислят за вашата гледна точка, но това в никакъв случай не означава, че ще се съгласят с вас. Дори да осъзнаят, че не са прави, много трудно ще си признаят това. Извинението е нещо, което никога няма да чуете от Телец, но пък ако осъзнае, че не е прав, ще измисли друг начин да Ви се извини не гласно.   2. Дева - Те имат таланта да правят постоянни проблеми. Драматизират прекалено много и въвличат всичко наоколо в своите проблеми. Прекалено критични хора, не само към себе си, но и към околните. Това прави общуването с тях наистина много трудно. Те трябва да се научат да обичат и приемат себе си, независимо всички недостатъци. След това ще им бъде много по - лесно да направят същото и с хората около себе си. 3. Везни - Те премислят прекалено много случващото се. Анализират всяка една малка подробност докато достигнат до някакво решение. Това определено много дразни околните. Те никога не са категорични и е възможно да сменят мнението си във всяка една секунда. Това ги прави доста трудни за разбиране от околните. Често Везните искат да вземат най-доброто решение за дадена ситуация, а когато това не се случи, те са способни да бъдат наистина непоносими.    4. Рак - Те са всеотдайни и добри до момента, в който някой си позволи да ги нарани. След това са готови да покажат най - лошите си черти. Могат да бъдат наистина много лоши и отмъстителни. Мнението на околните рядко ги интересува. Имат прекалено високо его, което не биха преглътнали за нищо на света. Приемат своето мнение за правилно и дори не са готови да изслушат човека срещу себе си. Ако са си наумили нещо, няма кой да ги спре. Това прави общуването с тях наистина много трудно. Те постоянно се опитват да наложат мнението си, което определено дразни околните. Ако успеят да преглътнат егото и самочувствието си, общуването с тях дори би било доста приятно.     ", "date": "2019.07.25", "title": "4-те зодии, които никой НЕ разбира"}
{"url": "https://www.actualno.com/politics/zam-ministyr-s-nejasen-opit-da-objasni-zakonno-li-e-umyrtvjavaneto-na-praseta-s-pjana-news_771502.html", "text": "      \"Става въпрос не за убиване с пяна, а за умъртвяване със сух лед. Пяната е до толкова до колкото да се създаде една пелена, за да не се изпарява ( сухия лед) и за предпазим и операторите. Покриването с пяна не е описано, макар че е описано в Холандия. Няма никакво нарушаване просто не е описано, като методика. Това не Библията, в която да не може да добавим или извадим някоя дума. Това са нормативни документи, които подлежат на актуализацията.... Пропуск е - ще се допише, не говорим за нехуманен начин. Това не е нормативен документ по смисъл на закона, има закон, наредба и инструкция, регламентът го разрешава, така че не сме в нарушение.\" Така заместник-министърът на заместник-министърът на земеделието в Янко Иванов обясни спорният начин, по който се умъртвяват прасетата, заразени с африканска чума в интервю за bTV.      Ситуацията с разпространението на може да стане трагична, допълни още той.   По думите му, или държавата ще ликвидира заразата, или тя ще ликвидира свиневъдството в България.\r\n\"Трябва да си дадем сметка, че всичките мерки, които налагаме са непопулярни и принудителни, но са правилни. Година, след появата на заразата, все още има хора, които се съмняват, че има и ние така си избиваме животните\", добави Иванов.  Експертът от земеделското министерство поясни, че заразата не е опасна за хората, но чрез тях може да се разпространи.\r\n\"Бавно и полека тя ще си вземе всичките прасета, въпросът е да не се удължава това време. Защо да чакаме една година, за да гледаме как умират, вместо да унищожим, дезинфекцираме и да може 40 дни след последната дезинфекция да се репопулира фермата\", каза още той.   Иванов уточни, че в незасегнатите от заразата райони на страната се извършва наблюдение, за да могат да се вземат бързи мерки. По думите му, животните се загробват по международно утвърден стандарт, така че да не се разпространява африканската чума.    \"Транспортирането от инфектираното място до друго, създава предпоставка за разпространение на заразата\", заяви Иванов и допълни, че умъртвяването на прасета със сух лед е позволено.\r\nВижте острата реакция на еврокомисаря по здравеопазването и безопасността на храните Витянис Андрюкайтис за ситуация с болестта у нас в  ", "date": "2019.07.25", "title": "Зам.-министър с неясен опит да обясни законно ли е умъртвяването на прасета с пяна"}
{"url": "https://www.actualno.com/bgfootball/eto-kyde-da-gledame-machovete-na-levski-cska-loko-i-ludogorec-v-liga-evropa-news_771514.html", "text": "      Столичният гранд гостува тази вечер в Кипър на тима на АЕК Ларнака в първи мач от втория квалификационен кръг на . \"Сините\" стартираха отлично участието си в европейския турнир, надигравайки Ружомберок с убедителното 4:0 в общия резултат от двата мача, а сега ще търсят нов триумф на голямата сцена.          ЦСКА излиза тази вечер срещу Осиек в първи мач от втория квалификационен кръг на Лига Европа. ще търсят място в следващата фаза на втория по големина европейски клубен турнир, но за тази цел трябва да преодолеят препятствието от Хърватия.    Носителят на Купата на България - , излиза за своя първи мач в евротурнирите. Тази вечер пловдивчани посрещат у дома тима на Спартак Търнава в първи сблъсък от втория квалификационен кръг на Лига Европа.    Шампионът на България Лудогорец гостува тази вечер на исландския Валур в столицата Рейкявик в първи сблъсък от втория квалификационен кръг на Лига Европа. ще търсят победния път в Европа през втория по големина европейски клубен турнир, след като не успяха да го сторят в Шампионска лига.       ", "date": "2019.07.25", "title": "Ето къде да гледаме мачовете на Левски, ЦСКА, Локо и Лудогорец в Лига Европа"}
{"url": "https://www.actualno.com/business/dps-iska-voenni-merki-za-afrikanskata-chuma-i-obezshtetenija-za-vsichki-news_771507.html", "text": "      \"Всички мерки, които взеха управляващите досега, са неадекватни, хаотични, закъснели и некоординирани. Институциите в България не сработиха в тази критична ситуация\". Така заместник-председателят на парламентарната комисия по земеделие и депутат от ДПС Бюрхан Абазов коментира мерките срещу разпространението на Африканската чума по свинете, предаде БГНЕС.      \"Ако ние не вземем мерки като за извънредна ситуация, като във военно положение, имам съмнение, че заразата ще се разпространи\", смята Абазов.   За пример той даде Чехия, където беше констатирано огнище на болестта, но тя се пребори изцяло с нея, а изследванията през последните 6 месеца не показват наличие на вируса. \"Тук трябва да направим като в Чехия, а не да откриваме топлата вода. Първо – чехите обявиха с ясен глас, че държавата ще избие всички прасета \"заден двор\" и ще обезщети всички стопани, без значение дали са регистрирани или не\", обясни депутатът. Той обяви като \"самоубийство\" позицията българското земеделско министерство да обезщети единствено регистрираните животновъди, защото според него нерегистрираните ще се опитат да скрият своите животни.\r\n\"Втората причина са дивите прасета в горите. При нас ангажимента да се намали популацията им го прехвърлихме да ловните дружинки. Те няма да я свършат тази работа. Как е направено в Чехия – спецчасти, елитен корпус, снайперисти, нощно виждане. Като във военно положение\", категоричен е Абазов.  Той се пошегува и със специално изградената ограда с Румъния, която трябваше да възпира преминаването на заразени животни от северната ни съседка, където също са регистрирани много огнища. \"Оградата беше като за детска площадка, с височина един метър. Около нея намериха едно мъртво прасе, а изследванията показаха, че то е умряло от смях\", пошегува се Абазов.  ! ", "date": "2019.07.25", "title": "ДПС иска военни мерки за африканската чума и обезщетения за всички"}
{"url": "https://www.actualno.com/varna/bylgarskoto-zname-be-otkradnato-ot-meteorologichnata-slujba-vyv-varna-video-news_771495.html", "text": "      Неизвестни младежи съвсем умишлено са прескочили оградата на НИМХ в морската ни столица, като са свалили и откраднали българското знаме.      За вандалския акт съобщи директорът на Националният институт по метеорология и хидрология във Варна Иван Иванов. Той публикува видео във Facebook профила си, където съобщи: \"На видеото се вижда как на 23-ти юли, рано сутринта, група младежи, съвсем умишлено, прескочиха оградата на НИМХ Варна, свалиха знамето от пилони ни, отрязаха въжето и го откраднаха! Възмутен и силно разтревожен съм от това злонамерено действие! Знамето откраднаха! Като че ли сме им врагове!\"  ", "date": "2019.07.25", "title": "Българското знаме бе откраднато от метеорологичната служба във Варна (ВИДЕО)"}
{"url": "https://www.actualno.com/business/pyrvo-chetene-bez-anonimni-bankovi-sejfove-i-s-gigantski-globi-za-mylchanie-za-symnitelni-sdelki-news_771530.html", "text": "      Законът за мерките срещу изпирането на пари мина без проблем на първо четене в пленарна зала - без нито един глас против.      Съгласно текстовете, ще има забрана за разкриване или поддържане на анонимни банкови сейфове или банкови сейфове на фиктивно име, пише Агенция \"Фокус\".   Освен това, БНБ ще създаде и поддържа електронна информационна система, в която ще влизат данни за номерата на банковите сметки и на платежните сметки с международен номер на банкова сметка (IBAN), водени от банки, платежни институции и дружества за електронни пари, титулярите на сметки и упълномощените да се разпореждат със сметките лица, действителните собственици на титулярите на сметки, наличие на запори по сметки, както и за лицата, наематели на сейфове в банки, и техните пълномощници. Опасение   Можем да изпаднем в ситуацията, в която счетоводителите ще трябва да доносничат срещу клиентите си. Това казадепутатът от БСП Иван Иванов.\r\n\"Днес гледаме едно предложение за изменение в Закона за мерките срещу изпирането на пари, така наречената пета директива, където се предвиждат нови санкции и разширяване на кръга на лицата, които попадат в обхвата на закона, разбира се. Глоби до 10 млн. лв ще се налагат на фирми, банки, кредитни институции, ако не докладват пред ДАНС за съмнителни сделки\", припомни Иванов. Той отчете, че досега нотариусите, банките и счетоводителите бяха задължени да докладват на ДАНС за съмнителни сделки.   Всъщност, сериозни критики срещу законопроекта имаше още на ниво обществено обсъждане - най-вече какви ще са разходите, които този законопроект ще предизвика, ако се превърне в закон. Какви още фрапиращи недомислици бяха коментирани - припомнете си в !     ", "date": "2019.07.25", "title": "Първо четене: Без анонимни банкови сейфове и с гигантски глоби за мълчание за съмнителни сделки"}
{"url": "https://www.actualno.com/burgas/ustanoviha-redica-narushenija-ot-strana-na-snimachnija-ekip-na-igri-na-voljata-news_771524.html", "text": "      Ясни са резултатите от проверката по сигнал от сдружение \"Да запазим Корал\", касаещ защитената местност \"Силистар\" и плаж \"Листи\", където се снима \"Игри на волята\".      Комисия се е запозна с всички документи по случая и е извършила теренна проверка на описаното в сигнала. Тя е констатирала, че в ДГС Царево е постъпило писмо от фирма \"Олд Скул\" ООД (бел. ред. - ) с искане за разрешение за достъп с МПС в горските територии за времето от 15 юли до 15 септември 2019 година. Причината е заснемане на телевизионна продукция, попадаща в границите на защитена местност \"Силистар\", плаж \"Листи\", природен парк \"Странджа\" и защитени зони от екологичната мрежа \"Натура 2000\". Фирмата получава писмено съгласие от Държавно горско стопанство Царево и от РИОСВ Бургас за заснемане на телевизионното състезание \"Игри на волята\".   Комисията е констатирала, че е направен нов път с дължина 20 метра от оширението на съществуващия път в подотдел 292-ри \"З\" на Държавно горско стопанство Царево. Нарушението е извършено с трактор от физическо лице. В съставения протокол се казва още: \"Изкоренени са и са пречупени общо 25 дървета. Според технологичния план от последната санитарна сеч през 2014 година временните складове са разположени на пътя, но не се намериха други писмени доказателства и документи за съществуването на този път. С технически средства се установи, че има несъответствие между горскостопанския план и терена. Установенови се още, че в подотдел 292 \"З\" има наличие на подравнен път с дължина 200 метра и ширина 4 метра, който не фигурира в горскостопанския план или друга официална карта\".\r\nПрепоръките на специалистите са повалените и опасни дървета да се премахнат от терена по законовия ред  В подотдел 292 \"З\" специалистите от комисията са забелязали автобус, който не е свързан с горскостопанска дейност.\r\nКомисията констатира и, че в обекта са поставени химически тоалетни и контейнери за отпадъци. На територията на плаж \"Листи\" в момента на проверката специалистите са видели запален огън в условията на североизточен вятър, около който е имали снимачен екип.   Инж. Нели Дончева от Асоциация на парковете в България е установила, че има увредени индивиди \"приморски ветрогон\" – вид, който е включен в \"Червената книга на България\", защото върху тях е поставен инвентар на снимачната продукция.    Комисията, която извърши проверката, е съставена от специалисти, представители на различни институции.  Изпълнителната дирекция по горите е представена от инж. Николай  Пиронков, който е директор на дирекция \"Контрол и опазване на горските  територии\", инж. Станимир Божанов, директор на РДГ Бургас, инж. Михаил  Михайлов, зам.-директор на Югоизточно държавно предприятие - Сливен,  инж. Николай Вълчанов, директор на ДГС Царево и инж. Румяна Цвяткова -  директор на дирекция Природен парк \"Странджа\" - Малко Търново.  Присъствали са авторът на сигнала инж. Атанас Русев от сдружение \"Да  запазим Корал\" и инж. Нели Дончева от Асоциация на парковете в България.\r\nПротоколът е подписан от седемте участници в комисията и ще бъде предоставен на различни институции. ", "date": "2019.07.25", "title": "Установиха редица нарушения от страна на снимачния екип на \"Игри на волята\""}
{"url": "https://www.actualno.com/curious/kakvo-shte-se-sluchi-s-ekipa-na-slavi-sled-kraja-na-shouto-news_771517.html", "text": "       Екипът на Слави Трифонов няма никаква яснота дали само след една седмица ще имат работа и заплати. След последното предаване на 31 юли \"Шоуто на Слави\" приключва завинаги, а каква ще е съдбата на актьорите и \"Ку-ку бенд\", не се знае.       Те със сигурност ще получат възнаграждение и за август, тъй като месецът е включен към договора с телевизията. След това мистерията е пълна. Слави е казал на екипа, че има нещо намислено, но няма да го издаде предварително, за да не изтече информация.   Ясно е обаче, че ще се раздели с голяма част от хората си. Осветители, оператори и голяма част от техническия екип вече се оглеждат за нови предложения. Актьорът Мариан Бачев също няма да продължи да работи със Слави и вече е подготвил курсове за деца актьори, които ще води през есента, пише в. \"България Днес\".\r\nСмутеният екип на Дългия всяка вечер намира удобен момент да спомене, че остават без работа. Актьорите и музикантите не знаят дали ще разчитат на Слави за нов проект, или трябва да се оправят, изкарвайки хонорари с участия по дискотеки. Някои от тях вече са взели нещата в свои ръце.  Борис Солтарийски например ударно записва нови песни. Той се надява заради хитовете си да има ангажименти поне месеци напред. Годжи и Краси Радков също не отказват никакви предложения с надеждата да натрупат спестявания. Според хора от шоуто Слави е намекнал, че ще създаде импресарска агенция, чрез която да се менажират участията на известните лица. съобщават притесненията си служители на Дългия.    ", "date": "2019.07.25", "title": "Какво ще се случи с екипа на Слави след края на шоуто?"}
{"url": "https://www.actualno.com/climate/klimatichnite-promeni-sysipvat-frenskite-alpi-news_771498.html", "text": "      Високо във френските Алпи не е трудно да се намерят доказателства за отрицателното въздействие на , констатира АФП.      Посетителите, пристигащи от последната  спирка преди върха на 4 809 метра, са принудени да правят по 20 стъпки повече с всяка година, за да достигнат свиващия се ледник \"Mer de Glace\", или морето от  лед, който е най-големият във Франция, предаде БГНЕС.   Знак на ръба на долината гласи \"Ниво на ледника: 1990.\" Сега ледът се е свил. По-старите посетители, които се връщат, могат да си спомнят времето, когато са могли да докоснат леда точно пред спирката Montenvers близо до върха.\r\nСамата повърхност на ледника, някога непокътната и девствена, сега е нарушена и сивкава. Изкуствена кухина,  видима през синята замръзнала маса на ледника, осветена от празнични светлини като нощен клуб, се превърна в популярна спирка за туристите.  Сега работници са разпънали бели брезенти, които се държат на място с големи камъни върху ледения тунел, за да го предпазят от слънцето.\r\nА планинарите по околните върхове следват нов ритуал. На фона на звука на планинска вода те спират по-често, за да чуят трясъка на падащи скали от най-високия връх на Европа.\r\nВредите от стават все по-забележими, тъй като набраздяват планинските склонове и пътищата, използвани от катерачи, посещаващи Мон Блан.       Най-видимо тези скали засегнаха колоната  Бонати, масивна скална колона, кръстена на италианския катерач Валтер Бонати, която се срина в облак от прах през юни 2005 г.\r\nПрез 2011 г. по-малките срутвания засегнаха същия район и четири години по-късно свлачища в Кольор дю Гуте попречи на стотици алпинисти да изкачат Монблан по обичайните натоварени маршрути. Последваха още срутвания.\r\nПрез 70-те години прочутият френски алпинист и планински водач Гастон Ребюфа отбеляза стоте най-добри маршрута на Монблан.\r\nПоловин век по-късно екип от изследователи анализира снежните условия, състоянието на леда и скалите, достъпността и рисковете на 95 от маршрутите на Ребуфат.\r\nПроучването, публикувано през юни от Жак Муре, докторант в лабораторията EDYTEM в Университета  Савой Монблан, установи, че 93 трасетата са засегнати от изменението на климата, 26 са силно засегнати и три вече не съществуват.       ", "date": "2019.07.25", "title": "Климатичните промени съсипват френските Алпи "}
{"url": "https://www.actualno.com/society/na-29-uli-prodajbata-na-e-vinetki-shte-byde-zatrudnena-news_771521.html", "text": "      От 17 до 23 часа на 29 юли 2019 г. са планирани дейности по внедряване на актуализации на електронната система за събиране на пътни такси на база време и на база изминато разстояние. Възможно е да възникнат частични забавяния и прекъсвания, които биха могли да затруднят продажбите на електронни винетки, съобщиха от АПИ.      За избягване на риска от проблеми с покупката на е-винетка по време на планираните актуализации препоръчваме на водачите внимателно да планират пътуването си по републиканската пътна мрежа и да купят електронната си винетка своевременно.   Планираното внедряване на софтуерните актуализации е част от подготовката за въвеждане в експлоатация на тол системата.   ", "date": "2019.07.25", "title": "На 29 юли продажбата на е-винетки ще бъде затруднена "}
{"url": "https://www.actualno.com/crime/malko-dete-e-pochinalo-v-plevenskata-bolnica-news_771534.html", "text": "      Момченце на 1 година е в Плевенската болница. Твърди се, че за 12-часовия престой в лечебното заведение медицинските лица дори не са успели да му сложат абокат. Министърът на здравеопазването Кирил Ананиев назначи спешна проверка на случая, съобщи Нова телевизия.      На 10 юли семейството се прибира от море с малкия Александър. Детето вдига температура, повръща и има стомашно-чревни проблеми. Консултирали са се с личен лекар, след това в частна клиника в Плевен и е препоръчано домашно лечение. В продължение на 3 дни температурата на детето не спада и родителите са потърсили помощ в Университетската болница в Плевен.   \"Детето беше наистина в лошо състояние, но беше подвижно, плачеше постоянно, беше с температура до 39 градуса. Приеха го в детско отделение, в лаборатория, за да му бъдат направени кръвни изследвания. Настаниха в инфекциозно отделение. Навикаха ни какво правим в Плевен, защо сме отишли вечерта. Приеха ни. Сложиха ни система, от която изтече много малко и беше спряна. Казаха ми да му давам останалото от двете банки през устата. На всяка глътка детето изхождаше. Повиках сестрата, тя ми каза, че важното е, че не повръща\", разказа майката на Александър – Велислава Иванова.\r\nПо думите й на следващия ден сутринта е било с влошено състояние и с много висока температура – 39,7 градуса. На детето е даден антибиотик и урбазон.  \"Малко след това детето започна да гледа в една точка и не реагираше по никакъв начин. Извиках ги. Удариха му два шамара и разбрах, че детето е изпаднало в шок. Тогава дойде жена – не знам сестра или лекарка беше, дойде още една жена и преместиха детето в друга зала. Сложиха му инжекции. Сложиха му кислород. През останалото време сестрите се опитваха да намерят вени. Лекари почти не влизаха\", разказа още майката.\r\n\"Искаме справедливост. Искаме да се направи нещо, за да няма други деца като нашето\", добави тя.\r\nАдвокатът на семейството Стефан Гецов обясни, че е поискал ексхумация на детето, тъй като не е направена аутопсия на детето.       \"Касае се за престъпление, при което при действията си лекарите и сестрите в са постъпили немарливо или са проявили незнание в резултат, на което е настъпила смъртта на детето. За съжаление, бездействието на медицинските специалисти се пренася към прокуратурата. Прокурорът, който беше избран на случаен принцип, си направи отвод. Това ще затрудни изключително разкриването на това престъпление\", обясни адвокатът.\r\nГоворителят на УМБАЛ - Плевен Момчил Цветков заяви, че детето е било с тежка чревна инфекция, силно обезводнено.\r\n\"Лекарите от плевенската болница не са знаели, че на детето е било приложено някакво, макар и неефективно, лечение. Виждат, че е в много лошо. Имало е преглед на детето. Направени са изследвания, които преди това не са направени. На малко дете не може да се влее цяла система. Детето наистина е прието в много тежко състояние\", заяви той.\r\nСпециалистът по медицинско право д-р Мария Петрова коментира, че в България липсва стандарт за начина, по който се води медицинската документация и по всяко време може да се впишат в документите извършени действия от медицински лица:\r\n\"Не мога да приема обяснението на говорителя на болницата, че детето не е лекувано 4 дни. Това дете има личен лекар, който е направил някакви усилия, детето е преглеждано в частна  болница и не са безотговорни родителите. Те просто са спазили указанията за продължаване на домашното лечение.  Във времето, в което дете е прието в болницата, по думите на родителите лекарите са подходили с неохота и независимо от тежкото състояние на детето е имало въпроси защо от Ловеч отиват в Плевен, т.е. никой не изхожда от състоянието на детето\", добави тя.       ", "date": "2019.07.25", "title": "Малко дете е починало в Плевенската болница"}
{"url": "https://www.actualno.com/politics/parlamentyt-reshi-da-razsledva-hakerskata-ataka-sreshtu-nap-news_771538.html", "text": "      Очаквано, след като снощи най-голямата партия в управляващата коалиция ГЕРБ обяви, че иска да бъде създадена Временна анкетна комисия заради хакерския пробив в НАП, днес (25 юли) Народното събрание одобри предложението единодушно - 171 гласа \"за\" от 171 гласували.      Според решението, комисията ще работи 3 месеца и ще проучи всички факти и обстоятелства около случая. Председател на комисията ще е бившият правосъден министър Красимир Ципов, който се върна като депутат преди седмица в парламента. Зам.-председател ще е червеният депутат и бивш министър на икономическото развитие в правителството на Жан Виденов Румен Гечев, а членове ще са Маноил Манев и Александър Иванов от ГЕРБ, Явор Божанков и Иван Иванов от  БСП, Емил Димитров, Валентин Касабов, Маргарита Николова от \"Обединени  патриоти\", Ахмед Ахмедов, Сергей Кючуков, Халил Летифов от ДПС и  Кръстина Таскова, Дора Христова и Боряна Георгиева от \"Воля\".   Припомняме, че оценката на НАП за щетите от пробива за обикновените граждани е, че . Според специалиста по киберсигурност Ясен Танев обаче още са сериозно застрашени - не колкото тези 189, но с висок риск. Танев не смята и, че решението на НАП да уведомява по телефона най-засегнатите е особено удачно.\r\nМерждувременно, снощи стана ясно, че представителят и търговски директор на TAD Group в кибертероризъм. Тепърва ще се търси и обяснение от собственика Иван Тодоров, който по официална информация е в Канада. Очаква се прокуратурата да обяви Иван Тодоров за международно издирване като издаде както Европейска заповед за арест, така и червена бюлетина на Интерпол.  Още при задържането на Янков, , който пръв беше арестуван с обвинение, че е физическият извършител на хакерската атака, изрази убеденост, че ГДБОП и прокуратурата \"топят\" клиентите му. ", "date": "2019.07.25", "title": "Парламентът реши да разследва хакерската атака срещу НАП"}
{"url": "https://www.actualno.com/business/140-720-kilovatchasa-podari-chez-na-klienti-registrirali-se-za-elektronna-faktura-prez-uni-news_771515.html", "text": "      Клиентите на „ЧЕЗ Електро България“ АД, които оценяват удобството, сигурността и екологичните ползи на електронната фактура, вече са 431 298.      От тях 7 036 се регистрираха за услугата по време на кампанията „20 kWh подарък“. В периода от 1 до 30 юни 2019 г., всеки клиент на „ЧЕЗ Електро България“ АД, който заяви електронна фактура, получи като подарък от компанията себестойността на 20 kWh електроенергия. В кампанията участваха всички клиенти на „ЧЕЗ Електро България“ АД, които не са регистрирани за е-фактура. Подаръкът от 20 kWh клиентите получават под формата на приспадната им себестойност от втората електронна фактура, издадена след регистрацията.\r\n7 036 спечелиха подарък и дадоха своя принос към опазване на природната среда като с избора си спасиха от изсичане 117 дървета и ще намалят използването на хартия с близо 167 000 листа годишно, с което всяка година ще спестяват и по 4 мегаватчаса електроенергия, необходима за производството им.\r\nЗа всички свои клиенти, регистрирали се за електронна фактура от началото на предоставяне на услугата през 2011 г. до момента, „ЧЕЗ Електро България“ АД подготвя кампания за лоялни клиенти, за да възнагради своите потребители, които продължават да използват съвременната услуга.  Електронната фактура е напълно безплатна. След регистрацията клиентите могат да следят документите си, както в персоналния си електронен архив на сайта , така и на посочения от тях имейл адрес. Електронната фактура гарантира защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия. ", "date": "2019.07.25", "title": "140 720 киловатчаса подари ЧЕЗ на клиенти, регистрирали се за електронна фактура през юни"}
{"url": "https://www.actualno.com/society/predsedateljat-na-notarialnata-kamara-uverjava-che-vypreki-probiva-v-nap-neshtata-sa-rozovi-news_771466.html", "text": "      Имаме изградена информационна система, в която част са регистърът на пълномощните, включително на банковите пълномощни. Имаме и достъп до Националния регистър на личните документи на МВР, т.е. нотариусите са задължени да направят визуална проверка. Не само информацията в личната карта, но и визуализацията са задължителни. Това заяви председателят на Нотариалната камара Красимир Анадолиев във връзка с хакерския пробив в НАП и изтичането на лични данни.      Анадолиев уточни, че нотариусите имат достъп и до базата данни за населението (ЕСГРАОН). Ако някой има пълномощно за имот, всеки нотариус трябва да провери автентичността в информационната система, защото то трябвало да бъде въведено веднага след издаване, добави председателят на Нотариалната камара пред БНТ, но не уточни кой първоначално въвежда пълномощното. „Не си спомням случай на заведено фалшиво пълномощно в информационната система”, каза той.   Ако все пак има измама в пълномощно, какво да направят измамените – Анадолиев увери, че нотариусите ще бъдат предупредени да внимават и да потвърждават съответната самоличност и пълномощно. Но ние сме задължени по принцип и го правим, подчерта той.\r\nОтносно възможни измами с автомобили, Анадолиев увери, че има няколко нива на защита, включително промени в реално време в КАТ, където се следят нещата.  За финал обаче Анадолиев призна, че може би е разумно най-засегнатите българи да си сменят личните карти, с уточнението, че има и други области на живота извън нотариалната.\r\nКолко българи се оказаха най-пострадали от хакерската атака – научете в ! ", "date": "2019.07.25", "title": "Председателят на Нотариалната камара уверява, че въпреки пробива в НАП нещата са розови"}
{"url": "https://www.actualno.com/politics/haralan-aleksandrov-afrikanskata-chuma-shte-byde-izpolzvana-politicheski-news_771424.html", "text": "      \"Няма съмнение, че по свинете ще бъде използвана политически.\" Това каза за агенция \"Фокус\"социалният антрополог Харалан Александров. Според него, ако не е чумата по прасетата, ще бъде измислена друга катастрофична метафора, която да опише преживяването ни за загуба на контрол и страховете за катастрофално бъдеще.      \"Българската, а и световната политика напоследък се движат много повече от страсти, фантазии, тревоги и страхове, отколкото от рационални аргументи. И по начина, по който вече се случи с предишна епидемия по животните си спомняме за разплакани бабички, политици прегръщащи козлета,  и други трогателни сцени, няма никаква причина сега някой да не отиде и да се снима с бедните прасенца, осъдени на изтребление в името на прекратяване на заболяването“, коментира той.   Според Александров историческата ни памет е натоварена с тревожни асоциации на думата чума. Това е причина да си дадем сметка за изумителния прогрес на науката и медицината, за начина, който експлоатираме животните с цел да бъдат изконсумирани. Въпреки това светът никога не е бил по-хуманен, смята още той. ", "date": "2019.07.25", "title": "Харалан Александров: Африканската чума ще бъде използвана политически"}
{"url": "https://www.actualno.com/curious/umnite-jeni-privlichat-myjete-ot-tezi-tri-zodii-news_771536.html", "text": "                   Телец   За тях разговорите с дамата на сърцето им са много важни. Няма как да си изберат половинка, само защото е супер секси. Ако има нещо в интелектуален план, което не ѝ достига, а за тях то е важно, забравете връзката ви да просъществува дълго. Много са взискателни и към себе си, и към партньорката си. Търсят не само любовница, но и дама, която да ценят и уважават. Везни    Изключително са капризни, когато става дума за половинката им. Често имат доста голям и разнообразен избор, но определено ще се спрат на най-доброто. Предимно се влюбват едновременно в красиви и умни жени. За тях това е комбинация, която върви ръка за ръка. Те искат да бъдат впечатлени с това, което можете и знаете и не е достатъчно просто да изглеждате перфектно.     Риби Могат да се откажат от връзка с прекрасно момиче, само защото смятат, че не е достатъчно интелигентно. Обичат да излизат с момичета, които четат книги и имат интерес към изкуството и културата. За тях е важно партньорката им да има собствено мнение, стил и вкус и да знае повече от гаджето на най-добрия им приятел. ", "date": "2019.07.25", "title": "Умните жени привличат мъжете от тези три зодии   "}
{"url": "https://www.actualno.com/starazagora/antichnijat-forum-v-stara-zagora-vdyhnovenie-za-syzdavane-na-opera-snimki-news_771440.html", "text": "      Тази вечер на Античния форум в Стара Загора ще бъде представена , написана специално за Стара Загора. Идеята за нея се родила миналата пролет в разговор на , диригент на премиерния спектакъл, с , когато му разказал за различни дестинации и оперни театри  в Европа. Бразилецът Катели проявил интерес към Града на липите и, след като проучва римската епоха от времето на император Траян, пише либретото и музиката на операта. Тя е специално създадена за представяне на Античния форум в Стара Загора - естествената среда, в която се развива действието й. Докато се строят днешните руини на римския град Августа Траяна, се развива романсът на римски войник и току-що покръстена християнка, дъщеря на тракийски жрец, ненавиждащ римското господство. Режисьор на постановката е , който споделя, че искал да намери \"връзка между миналото и настоящето и, ако успея, и към бъдещето“. Сценографията е на Тодор Демеров, а костюмите - на Теодора Джамбазова. Участват солистите на Старозагорската опера Теодор Петков, Едуин Кей, Игнат Желев, Николай Моцов, Елена Мишинова, Тереза Бракалова, Христо Иванов, Костадин Якшев, хор и оркестър. Осем мъже и три жени от прабългарската школа „Бага-Тур“ ще пресъздават бойни сцени и тракийски ритуали. Композиторът Андре Катели ще присъства на премиерата на \"Траян в Тракия\" и ще отправи специално послание към зрителите.      След операта тази вечер на Той е дело на по музика на Теодор Антониу, Арво Перт, Микис Теодоракис, Джовани Солима, Никос Скалкоттас, Фредерик Шопен. Постановката е вдъхновена от текста на Жан Ануи, писан по време на окупацията на Франция през 1942 г. Сценографията е на Тодор Демеров, а костюмите на Мария Христова. Примабалерината на Старозагорската опера Анелия Димитрова е Антигона, в ролята на Креон зрителите ще видят Фредерико Пинто, а старозагорската актриса Светла Тодорова ще е разказвачът в спектакъла. И двата спектакъла са част от летния сезон на Старозагорската опера, който тази година минава под мотото .         ", "date": "2019.07.25", "title": "Античният форум в Стара Загора вдъхновение за създаване на опера  (СНИМКИ) "}
{"url": "https://www.actualno.com/music/miroslav-ilich-pee-nova-pesen-na-koncerta-si-v-pernik-news_771325.html", "text": "       Чисто нова песен ще представи сръбската легенда Мирослав Илич на концерта си в Перник, който ще се състой тази неделя, 28.07 от 19ч. на стадион \"Миньор \". По-интересното е, че песента е дует с българската певица Румяна Попова и се казва \"Нечу да живим без тебе\". Парчето ще бъде представено за първи път пред публика именно за концерта в Перник, който е по повод 100 годишнината от футболен клуб \"Миньор\".      За събитието тече трескава подготовка от няколко седмици, а сръбския изпълнител е подготвил специален репертоар с най-големите си хитове, които българската публика познава. Сред тях са песни като: \"Балада о нама\", \"Зовеш ме на вино\", \"Поздрави je, поздрави\", \"Теби“, както и дуетите му с Лепа Брена: \"Jедан дан живота\" и \"Волимо се из ината\".\r\nМирослав Илич ще направи уникален лайф с небезизвестният сръбски оркестър на Миша Миятович, който е автор на едни от най-популярните песни на певеца. Концерта ще подгрее именно народната певица Румяна Попова, която ще се качи на сцената с ансамбъл \"Чинари\".   Билети за събитието се продават в мрежаната на Ивентим, както и в самия ден на касите на стадиона. ", "date": "2019.07.25", "title": "Мирослав Илич пее нова песен на концерта си в Перник"}
{"url": "https://www.actualno.com/montana/pyrvi-sluchaj-na-afrikanska-chuma-pri-diva-svinja-i-v-obshtina-lom-news_771486.html", "text": "      Първи случай на при дива свиня и в община Лом. Животното е намерено мъртво от рибари, съобщи Нова тв.      Вчера беше намерена нова умряла дива свиня в Монтана. По-късно днес ще бъде обявено новото огнище, потвърди и министърът на земеделието, храните и горите Десислава Танева преди откриването на първата дискусия за новата Обща селскостопанска политика 2021-2027, предаде БГНЕС.   \"Към днешна дата 19 са огнищата при домашната свиня, 20 са случаите при дивата свиня за тази година. От тези огнища, които са тип домашна свиня, два са промишлените свинекомплекси, останалото са лични дворове\", подчерта Танева.\r\nТя добави, че ситуацията в страната вече не изисква превенция, а мерки за справяне със заболяването и затова те ще бъдат променени.  \"Утре сутринта ще поканим председателите на ловните съюзи, сдружения и горските, за да ги запознаем с новите мерки, които ни бяха дадени като препоръки от двама експерти на Европейската комисията по здравеопазване, които вчера бяха на терен в огнищата в Северна България и Бръшлен. Те ще бъдат оформени в правила и заповеди. Ловните дружинки ще претърсят инфектираните зони, за да откриват трупове на дива свин, за да се намали популацията\", каза още тя и призова стопаните да разберат проблема и да не укриват прасетата си.\r\nМеждувременно жители на монтанското село Комощица сами решиха да пазят прасетата си от болестта. В селото е създаден пропускателен пункт за дезинфекция и организация никой да не доближава домашните животни. Хората се надяват така да спасят животните си.    ", "date": "2019.07.25", "title": "Първи случай на африканска чума при дива свиня и в община Лом "}
{"url": "https://www.actualno.com/america/trymp-blokira-zakonoproekta-ogranichavasht-dostavkite-na-oryjie-za-sauditska-arabija-news_771447.html", "text": "      Американският президент Доналд Тръмп наложи вето на законопроект, който ограничава военно-техническото сътрудничество на страната в областта на високотехнологични оръжия със Саудитска Арабия, Великобритания, Испания и Италия, предаде БГНЕС.      Преди това той беше приет от Сената и от Камарата на представителите, а автор е сенаторът на демократите Боб Менендес. Според законодателите такава забрана трябва да ограничи непрякото участие на САЩ във военния конфликт в Йемен, в който Саудитска Арабия участва активно.   \"Като ограничаваме способността на нашите партньори да произвеждат и купуват боеприпаси, законът вероятно ще удължи конфликта в Йемен и ще задълбочи страданията, които причинява. Това няма да помогне на усилията за прекратяване на конфликта в Йемен\", гласят мотивите на Тръмп, представени пред Сената.\r\nСега за преодоляване на президентското вето ще се изискват две трети от гласовете във всяка от камарите на Конгреса. В Конгреса няма такъв брой поддръжници на новия закон, както се видя от резултатите от предишното гласуване, следователно с голяма вероятност може да се приеме, че в тази област отношенията на САЩ със съюзниците няма да се променят в обозримо бъдеще.  Тръмп наложи вето на подобни закони, които налагат ограничения върху военно-техническото сътрудничество с Обединените арабски емирства, Йордания и Франция. ", "date": "2019.07.25", "title": "Тръмп блокира законопроекта, ограничаващ доставките на оръжие за Саудитска Арабия"}
{"url": "https://www.actualno.com/society/mylchanieto-na-chinovnicite-kakvo-stana-s-parite-ot-tyrga-na-obrednija-dom-v-asenovgrad-news_771442.html", "text": "      Обредният дом в Асеновград фалира и с решение на Общинския съвет в града бе предприета мярката по неговата ликвидация. В процес на извършване на процедурата, логично, бе организиран търг по разпродажба имуществото на дружеството. Приемът на документи за участие стартира още на 28.01.19 г., а общият брой на вещите, обявени за продажба, беше 34. Самият търг бе обявен за месец февруари.        Дотук нищо ново.   На 11.03.19 г. екипът на реши да провери какво е продадено и останало и съответно - колко пари са събрани. До днес отговор по темата липсва. Нито писмен, нито устен. Крие ли нещо община Асеновград и защо отказва категорично да отговори на поставените под различни форми въпроси, все още е загадка. За поредният мълчалив отказ на градската управа ще разкажем в днешния брой от новата ни поредица .\r\nТенденциозно или не, местното управление категорично не желае да ни предоставя информация. Кое ни навежда на тази мисъл? Фактът за липсата на отговори на (вероятно) неудобни питания. Три въпроса отправихме към община Асеновград по два различни начина. Първоначално, чрез журналистическо запитване и последващо, по Закона за достъп до обществена информация.  За първото няма обяснение защо още не сме получили отговори. А относно второто - познатата схема - въпросите не били формулирани, спрямо Закона за достъп до обществена информация и отговорите на така формулираните въпроси не можело да бъдат отнесени към дефиницията нито за официална, нито за служебна обществена информация по смисъла на Закона за достъп до обществена информация. В конкретния случай помолихме местната власт да ни каже какво точно е продадено към момента на изпращане на запитването (11.03.19 г.) от оценените за продажба вещи и да се конкретизира на каква стойност е продаден всеки предмет. Другият ни въпрос бе свързан с размера на финансовите средства, с които ще бъдат обезщетени служителите от ликвидираното дружество. Поискахме и да ни съобщят каква е общата сума, събрана от продажби на вещите и от предадените за бракуване стоки и за какво ще бъдат оползотворени парите.     Стане ли въпрос за пари, чакай си!    Четири месеца по-късно, отговор на журналистическото запитване няма, а тайната дали вече печалбата от фалита на Обредния дом в Асеновград е разпределена по предназначение, си остава тайна.\r\nА какви други отговори на въпроси не получихме от градската управа преди време, относно поставяне на видеонаблюдение в града, може да си припомните в . ", "date": "2019.07.25", "title": "Мълчанието на чиновниците: Какво стана с парите от търга на Обредния дом в Асеновград?"}
{"url": "https://www.actualno.com/politics/glavnijat-sekretar-na-prezidenta-cenata-za-f-16-moje-da-se-promeni-ednostranno-ot-sasht-news_771472.html", "text": "      \"Цената на самолетите F-16 може да бъде променена едностранно от САЩ, а така също и срокът за доставка.\" Това каза главният секретар на президента Димитър Стоянов в интервю за bTV.      Същото заяви и червеният депутат Румен Гечев, който беше министър на икономическото развитие в кабинета на Жан Виденов. Пред Нова телевизия той обяви, че САЩ можели да повишат цената по договора с 10% без предупреждение и с над 10% с предупреждение. Освен това, американската страна не поела гаранция за качеството на компонентите, които ще доставя.   Стоянов изтъкна още, че самите народни представители не са имали време да се запознаят с договора, както и че в него има цитирани документи на американското правителство, за които депутатите не знаят какво съдържат.\r\n\"Предложението на управляващите и правителството е да минем по бързата писта, без да има дебати по темата. Това явно се дължи на факта, че те са притиснати от времето и искат да останат скрити неща от българския народ. Президентът вчера го каза най-правилно - ще има скрити разходи. Тук говоря за транспортирането на самолетите, въоръжението, което ще дойде на по-късен етап, . Другото важно е, че пакетът е орязан.\", допълни още Стоянов.  \"Договорите трябва да се изпълнят до началото на септември. Преговорният екип трябваше да договори други дати и в българското общество да се състои дебат. Пак ще повторя, че най-вероятно ще има скрити разходи. Ще се платят ли транспортните суми? Инфраструктурата кой ще я поеме? Президентът не е правил никакви провокации. Президентът иска да има повторен дебат, за да се разбере как ще се изхарчат тези 2,2 млрд. Никой не твърди, че F-16 не е многоцелеви изтребител. При тези самолети обаче една брънка да липсва и те ще си седят на земята. Става въпрос за самия самолет, пилот, въоръжение, техника, инфраструктура, друга техника, поддържащ екип. Едно от тези неща да липсва и самолетът няма да излети. Аз питам къде е въоръжението и защо то ще се достави на по-късен етап?\", попита Стоянов.\r\n\" Не е взето решение дали президентът ще наложи вето на Закона за актуализацията за бюджета. Екипите в президентството работят. Не е важно какво мисля аз. Важно е какво мисли президентът. Той ще прецени за ветото. Президентът иска да се проведе дебат за тези 2,2 млрд. лева. Вчерашното изявление на президента беше достатъчно плътно и постави въпросите, които трябва да се дебатират утре в пленарна зала. Самите депутати според мен не са запознати с договорите, защото те са подписани юни месец. Същото важи и за Комисията по отбрана. Необходим е един по-задълбочен разговор и анализ на тези договори\", завърши главният секретар на президента.   Припомняме, че снощи (24 юли) в което обясни защо налага вето на сделката. Още докато го правеше стана ясно, че ветото му пада на ниво комисия и се очаква окончателно да бъде преодоляно на 26 юли, в пленарна зала.    Междувременно от Министерството на отбраната обясниха в 18 страници за F-16 - всъщност няма фиксирана цена. От МО уточняват, че не може да се говори за фиксирана, а за прогнозна цена – 1,265 млрд. долара. МО казва и, че при определени обстоятелства може да има поевтиняване – зависи кога се купуват компоненти, но казва и, че не може сега да даде точна стойност на това какви данъци, такси и мита ще трябва да плати МО по сделката. Повече за главните въпроси по договора може да  ", "date": "2019.07.25", "title": "Главният секретар на президента: Цената за  F-16 може да се промени едностранно от САЩ"}
{"url": "https://www.actualno.com/cars/brojat-na-avtomobilite-v-stranata-seriozno-namaljava-news_771433.html", "text": "      Броят на автомобилите в страната сериозно намалява. За пет години и половина регистрираните леки коли у нас намаляват с 4,8% и към 1 юни достигат 2,768 млн. броя, сочат данните на Евростат и МВР. Явно увеличението на колите по улиците в големите градове до голяма степен се дължи на миграцията на населението към тях. Докато в по-малките ситуацията е различна, пише \" \".      Сред страните от ЕС има само три, в които има спад в броя на регистрираните леки коли през периода от 2013 г. до 2017 г., сочат обявените вчера данни на Евростат. Освен България, това са Франция със спад от 2,6%, и Литва, където намалението е с 25%. Но намалението в Литва се дължи на това, че всички коли без технически преглед или без застраховка “Гражданска отговорност” през 2014 г. бяха дерегистрирани.   България изостава и по брой на автомобилите спрямо населението. На първо място по този показател в ЕС е Люксембург, където на 1000 жители има 670 леки коли. На второ място е Италия с 625 автомобила на 1000 жители.\r\nДруги страни с висок процент на моторизация са Финландия (617 автомобила), Малта (613 автомобила) и Кипър (609 автомобила).  България влиза в петте страни от ЕС с най-малко леки коли спрямо населението. У нас има около 390 коли на 1000 жители. По-зле са само в Хърватия, Латвия, Унгария и Румъния. Като северната ни съседка е на последно място само с 261 коли на 1000 жители.\r\nВ ЕС нарастват колите с алтернативни горива (включително хибриди). През 2017 г. най-голям дял на алтернативните горива при регистрираните нови коли се наблюдава в Полша (8,7%) и Италия (8,2%). Делът на колите с алтернативно гориво зависи от различни стимули, които предлагат правителствата като например данъчни облекчения, субсидии или специфични привилегии, като например достъп до ленти за градския транспорт, безплатен паркинг и др.    ", "date": "2019.07.25", "title": "Броят на автомобилите в страната сериозно намалява"}
{"url": "https://www.actualno.com/america/boeing-misli-da-spre-proizvodstvoto-na-737-max-news_771444.html", "text": "      Авиогигантът Boeing може да спре производството на самолети Boeing 737 MAX, заяви директорът на компанията Денис Мюленберг при представянето на финансовите резултати от второто тримесечие на производителя на самолети, предаде БГНЕС.      \"Може да се наложи да обмислим вероятността от по-нататъшно намаляване на нивото на производство или други възможности, включително временно спиране на производството\", каза той, имайки предвид производствената норма на 737 MAX.   В сряда стана известно, че нетната загуба на американския концерн Boeing Co. през първата половина на 2019 година възлиза на 793 млн. долара, докато година по-рано компанията е имала нетна печалба от 4,673 млрд. долара, според компанията.\r\nНетната загуба на обезценка е 1,4 долара за акция спрямо печалбата от 7,88 долара на акция през първите шест месеца на 2018 година. Приходите на Boeing до момента са намалели с 18,8%.   ", "date": "2019.07.25", "title": "Boeing мисли да спре производството на 737 MAX "}
{"url": "https://www.actualno.com/tips/kvalifikacii-v-liga-evropa-na-kakvo-da-zalojim-v-bylgarskite-machove-2507-news_771364.html", "text": "      Вторият квалификационен кръг в Лига Европа стартира днес, а в богатата програма от мачове присъстват и цели четири български отбора. Лудогорец, ЦСКА, Левски и Локомотив Пловдив ще се опитат да стигнат възможно по-далеч във втория по големина европейски клубен турнир, но за тази цел трябва да преодолеят препятствията си в квалификациите.      Нашият екип от типстъри изготви прогнози за предстоящите четири мача с българско участие, поставяйки на анализ съперниците на нашите представители, както и моментната форма на българските отбори. Ето и нашите предложения за предстоящите четири мача:  18:30 часа: АЕК Ларнака - Левски   Столичният гранд стартира отлично участието си в Лига Европа, надигравайки Ружомберок с убедителното 4:0 в общия резултат от двата мача. \"Сините\" показаха, че се намират в добра форма на старта на сезона, а това безспорно се отразява и на самочувствието на отбора. От друга страна АЕК, който завърши на второ място в кипърското първенство през миналия сезон, преодоля трудно непретенциозния Петрокуб с минимални победи и в двата мача.\r\nАЕК на практика все още не е навлязъл в ритъм, след като мачовете срещу Петрокуб бяха първите и единствени официални срещи за новия сезон. Това до известна степен дава предимство на българския тим, който вече е започнал своето обиграване и натрупа игрови минути. Букмейкърите дават предимство на АЕК в първия мач, но \"сините\" се намират в отлична кондиция, за да покажат, че разполагат с нужната класа да се справят с тима от Кипър, макар и като гост.      20:30 часа: ЦСКА - Осиек Другият голям гранд от столицата - , също се справи по безупречен начин в първия квалификационен кръг, осигурявайки си класирането още в първия мач на \"Българска армия\" с красноречивото 4:0. От друга страна обаче клубът се намира във вътрешна мини криза, която води и до неубедителна игра и резултати на терена. Както е известно, Добромир Митов бе отстранен от своята длъжност, а на негово място официално бе назначен Люпко Петрович.\r\nХърватският тим, който завърши трети през миналия сезон на местно ниво, започна новия си сезон миналия уикенд, побеждавайки с 2:0 отбора на Славен Б. в мач от първенството. \"Червените\" по нищо не отстъпват на своя съперник, но проблемите около клуба и моментната им форма на практика правят двубоя напълно непредсказуем. Все пак \"армейците\" са притиснати до стената и на всяка цена ще търсят победа, с която да успокоят страстите на феновете.     20:30 часа: Локомотив Пловдив - Спартак Търнава Два отбора, които спечелиха Купата на своите страни през миналия сезон, се изправят един срещу друг в спор за продължаване в надпреварата Лига Европа. стартира сезона с две победи и две загуби, като едно от пораженията бе срещу шампиона Лудогорец. Пловдивчани обаче не играят никак лош футбол и със сигурност имат своите шансове и в Лига Европа, ако разкрият потенциала, с който разполагат.\r\nСпартак Търнава се добра по чудо до европейските турнири, а това стана благодарение на спечелената Купа на Словакия с дузпи срещу Жилина в края на миналия сезон. Иначе тимът от Търнава през миналия сезон бе в долната половина на таблицата и играеше плейофи за оставане в елита на страната. Локомотив определено е способен да спечели мача, а това ще бъде и търсеният резултат от домакините, преди важния реванш на чужд терен.  22:00 часа: Валур Рейкявик - Лудогорец И накрая - шампионът на България . \"Орлите\" бързо-бързо излетяха от Шампионска лига след поражение от унгарския Ференцварош, но те получават втори шанс за изява в Европа. Разградчани показват добра игра в атака по българските терени, но все още имат пропуски в защита, където все още търсят оптималния си състав.\r\nШампионът на Исландия Валур също отпадна безславно от Шампионска лига от тима на Марибор, но ще срещне още едно сериозно изпитание в лицето на Лудогорец. През този сезон тимът от Рейкявик е страшно неубедителен и се намира в средата на подреждането в Исландия. Очаква се Лудогорец да доминира на терена, макар и да гостува, а предвид добрата им игра в атака - и да спечелят мача. По-рисков залог би бил \"орлите\" да спечелят мача с хендикап (с два гола разлика).   ", "date": "2019.07.25", "title": "Квалификации в Лига Европа: На какво да заложим в българските мачове? (25.07)"}
{"url": "https://www.actualno.com/crime/razsledvat-prestypna-grupa-za-danychni-prestyplenija-news_771489.html", "text": "      Специализираната прокуратура, ДАНС и Главна дирекция „Национална полиция” (ГДНП) разследват организирана престъпна група за данъчни престъпления.      Не е плащано ДДС, с което са нанесени щети в особено големи размери.   Действията на органите се извършват на територията на София, Добрич и Варна.\r\nПретърсват се офиси на търговски дружества, жилища и автомобили и се изземват, съобщи bTV.   ", "date": "2019.07.25", "title": "Разследват престъпна група за данъчни престъпления"}
{"url": "https://www.actualno.com/america/majka-prechisti-deteto-si-ot-demoni-i-go-ubi-news_771450.html", "text": "      Жена от Калифорния беше осъдена на 25 години затвор заради убийството на тригодишната си дъщеря, която е била оставена в гореща кола почти 10 часа, за да я „очисти от демони”, съобщи АФП.      Ангела Фахин бе осъдена през юни за убийството на дъщеря си Мая, съобщи окръжният прокурор в Сакраменто. Годеникът на Фахин Смит също е обвинен по случая и очаква процес, предаде БГНЕС.   Двамата се преместили в Калифорния през февруари 2016 г. от Арканзас и са си, съобщиха властите.\r\nЗа период от две седмици през юни 2017 г. двойката подложила малката Мая на екстремни температури, добавиха обвинителите.  Веднъж тя била оставена в кола в продължение на четири часа и половина и на следващия ден за девет часа и половина, което е довело смъртта й.\r\nФахин и Смит бяха арестувани на 28 юни 2017 г. край ранчо \"Кордоба\", на север от Сан Франциско, след като джипът им е бил проверен от полицията, заради грешно паркиране.   Трупът на тригодишната Мая е намерен под одеяла на задната седалка.     ", "date": "2019.07.25", "title": "Майка \"пречисти\" детето си от демони и го уби"}
{"url": "https://www.actualno.com/business/taneva-s-polovin-usta-prizna-pozicijata-na-ek-che-ne-sme-se-podgotvili-za-afrikanskata-chuma-news_771476.html", "text": "      Със сигурност носим отговорност, със сигурност е имало мерки, които не са предприети навреме и било по-добре да бъде направено по-рано. Така земеделският министър Десислава Танева коментира изключително на европейския комисар по здравеопазването и безопасността на храните Витянис Андрюкайтис. Тя даде пример със Зидарово, където имало недопустимо отношение що се отнася до боравенето със защитно облекло.      На въпрос какво направихме като превенция, след като от много време африканската чума е сериозен проблем в Румъния, Танева отговори за прословутата ограда по границата – от Центъра за изследване на риска казали, че било добре, други \"колеги\" казват, че не е достатъчно. \"За две седмици не можем така да променим съзнанието - трябва така да прилагаме мерките, все едно спасяваме себе си, а не да се отчитаме пред държавата\", коментира Танева пред БНТ въпроса с гледането на прасета по домашно, в задния двор. Тя се оправда и, че идвали местни избори и кметовете всъщност не казвали къде се гледат прасета за лично ползване или в малки стопанства.   В краткосрочен план, даже 2 години, най-важното условие да се овладеем африканската чума, е да не се гледат прасета по дворовете в засегнатите райони, каза още Танева.\r\nТанева призна и, че има \"огромен риск\" за свиневъдството ни – това е факт. \"Трябва да спасим сектора\", каза още тя и посочи, че най-лошото е, че в Николово и Бръшлен, където има чума в индустриални свинекомплекси, има още свинекомплекси, с 40 000 прасета.  Поискани са 1,4 млн. лева за борба с афирканската чума от Европа, но още няма развитие, добави Танева. И обясни, че отпуснатите досега пари от държавата ( ) няма да са достатъчни. Земеделският министър увери и, че обезщетенията за сертифицираните стопани ще бъдат изплатени. На стопани, които не са сертифицирани, няма да се плащат обезщетения – т.е. гледаните прасета в лични стопанства, т.нар. практика \"заден двор\". Това и ЕК не позволява, уточни министърът. Очакваният порядък на обезщетенията е милиони, призна Танева.\r\nСъщевременно от едно от големите огнища – в Бръшлен, уверяват, че няма опасност за вододейната зона заради загробването, което ще трябва да се правят загробване. На въпрос към Танева къде са ни екарисажите, тя отговори, че работел този във Варна от двата, които имаме. Но земеделският министър уточни, че експертите са категорични, че рискът от разпространение на вируса е по-голям, ако не се загробват убитите прасета т.е. това е най-добрият начин. Няма да има екокатастрофа, ако всеки си изпълнява задълженията, подчерта Танева.   Що се отнася до това дали можем да ядем месо от болно животно, земеделският министър подчерта, че вирусът не е опасен за хората, особено след термична обработка.     ", "date": "2019.07.25", "title": "Танева с половин уста призна позицията на ЕК, че не сме се подготвили за африканската чума"}
{"url": "https://www.actualno.com/america/zaradi-obidi-i-homofobija-gubernatoryt-na-puerto-riko-podade-ostavka-news_771467.html", "text": "      Губернаторът на Пуерто Рико Рикардо Росело подаде оставка след скандал с изтичането на негова кореспонденция и последвалата я вълна от протести, в които се включи и , предаде БГНЕС.      По-рано председателят на Камарата на представителите на Пуерто Рико Карлос Мендес обяви началото на процеса на импийчмънт срещу губернатора Рикардо Росело.   \"Ще подам оставка като губернатор в петък, 2 август\", каза Росело по време на пресконференция. Речта беше излъчена на страницата във Facebook на кабинета на губернатора.\r\nВсичко това се случи заради изтичане на почти 900 страници лични текстови съобщения от Росело, в които той говори обидно за жени, журналисти и дори критикуваше Рики Мартин за неговата нетрадиционна сексуална ориентация. Това доведе до мащабни протести, с искане за оставка на Росело.   ", "date": "2019.07.25", "title": "Заради обиди и хомофобия, губернаторът на Пуерто Рико подаде оставка"}
{"url": "https://www.actualno.com/chronicles/umira-vladimir-visocki-news_771420.html", "text": "      Владимир Семьонович Висоцки е руски поет, певец, театрален и филмов актьор и писател. Той е един от най-известните бардове в Съветския съюз.      След като умира, в личния му архив баща му и жена му, Марина Влади, намират 800 песни и 1100 стихотворения. Изиграл е 30 филмови роли, включително Хамлет, изнасял е концерти по цяла Русия и на много места по света (включително и в България). След смъртта му в СССР е създаден фонд за опазване и съхраняване на творчеството му. Въпреки че съветското правителство го признава като актьор, неговите песни остават официално непризнати. Много от тях засягат забранени по това време в СССР теми.   След като завършва училище, по настояване на семейството си, Владимир Висоцки кандидатства и е приет в Московския инженерно-строителен институт.Той не проявява особен ентусиазъм към инженерното образование и през декември 1955 година напуска института с намерението да кандидатства в театрално висше училище. От януари 1956 година отново редовно посещава театралния си кръжок, който по това време подготвя постановки по Александър Островски и Антон Чехов.\r\nПрез юни 1956 година Висоцки е приет в класа за актьори на Школата студия на Московския художествен академичен театър „Немирович-Данченко“ (МХАТ),който е ръководен от Борис Вершилов, а след неговата смърт в края на 1957 година – от Александър Комисаров и Павел Масалски.  По време на следването си Владимир Висоцки участва редовно в сатирични самодейни постановки, организирани от студентите, за които понякога пише пародийни стихотворения и други кратки текстове.Негов преподавател по литература е Андрей Синявски, който години по-късно е осъден за „антисъветска пропаганда“, на което Висоцки посвещава стихотворението „Вот и кончился процесс“. Синявски запознава Висоцки с работата на Булат Окуджава, чийто концерт в школата подтиква Висоцки да поднови заниманията си с китара, сега с помощта на своя състудент Роман Вилдан.\r\nВисоцки получава своята дебютна роля – на войник без реплики – в студентска постановка на пиесата на Александър Щейн „Хотел „Астория“, подготвяна в продължение на две години и представена през 1958 година. През този период той участва и в други учебни постановки – като Боркин в „Иванов“ на Антон Чехов, Порфирий Петрович в етюд по „Престъпление и наказание“ на Фьодор Достоевски, колар в спектакъл по разказа „Вещицата“ на Антон Чехов, Евдоким Жигалов в „Сватба“ на Чехов. Участва с епизодична роля във филма „Връстнички“ („Сверстницы“, 1959). В дипломния спектакъл на курса в школата играе ролята на Бубнов в „На дъното“ на Максим Горки.   По време на репетициите на „Хотел „Астория“ Висоцки се запознава със своята състудентка Изолда Жукова и от есента на 1957 година двамата живеят заедно. През 1958 година Жукова се дипломира и е изпратена на работа в театър в Киев, но Висоцки я посещава почти всяка седмица. Двамата се женят официално на 25 април 1960 година, след като тя се развежда с предишния си съпруг.    На 20 юни 1960 година Владимир Висоцки завършва Школата на МХАТ. Смърт и признание Владимир Висоцки умира на 25 юли 1980 г. Официалната версия за смъртта на Висоцки е сърдечен удар.   Висоцки умира, когато в Москва се провеждат бойкотираните летни олимпийски игри. Съветската преса не съобщава за неговата смърт с изключение на вестник „Вечерна Москва“, и то три дни по-късно. Въпреки това новината достига до всички краища на Русия и до чужбина. Западните станции, като „Гласът на Америка“, свирят негови песни, а пред театър „Таганка“, където е работил, се стича огромна тълпа от хора. В деня на погребението му хора има дори по покривите на съседните сгради. ", "date": "2019.07.25", "title": "Умира Владимир Висоцки"}
{"url": "https://www.actualno.com/education/mon-predlaga-uchitelite-svobodno-da-planirat-rabotata-si-v-klas-news_771492.html", "text": "      Министерството на образованието и науката предлага промяна на наредбите за общообразователната и , с която делегира повече самостоятелност на учителите при методическото планиране и преподаването според възможностите на учениците в класа, съобщиха от министерството. Това е целта на предвиденото отпадане на формалната структура на годишното тематично разпределение. Отпадат и изискванията за заверката му при преструктуриране, предаде БГНЕС.      Целта е да се постигне по-голяма гъвкавост, оперативност и ефективност в процеса на обучение, а също и да се преодолее съществуващия формализъм. Започва префокусиране от документите към резултатите. На учителя се дава свободата да адаптира своята работа към темповете във всеки конкретен клас, за да постигне очакваните резултати, като в същото време от него се изисква ритмичност на учебните дейности и изпълнение на учебната програма в нейната цялост. Това са мотивите за предложените изменения.   Проектът е изготвен в резултат на срещи с колективите на и след дискусии с регионалните управления на образованието за необходимостта от отпадане на административната тежест.  В момента учителите трябва в началото на годината да подготвят разпределение за преподаване на темите в учебната програма, което стриктно да следват, и задължително при преструктуриране на учебното съдържание, да искат и получат заверка от директора. Този момент от тяхната работа подлежеше и на проверки от експертите в регионалните управления.\r\nПромените са обявени за обществено обсъждане в срок от един месец.   ", "date": "2019.07.25", "title": "МОН предлага учителите свободно да планират работата си в клас  "}
{"url": "https://www.actualno.com/business/evrokomisar-razkritikuva-seriozno-dyrjavata-ni-zaradi-afrikanskata-chuma-news_771458.html", "text": "      В разтърстващо интервю за БНР, еврокомисарят по здравеопазването и безопасността на храните Витянис Андрюкайтис изказа голямо разочарование от българските власти за действията им във връзка с африканската чума по свинете, предаде БГНЕС.      \"И точно такъв пик е брилянтен пример за това, че в България не е направено много, за да се избегне тази ситуация. Тъжно ми е да чуя тази новина. И докато очакваме официалните резултати от разследването, мога само да отбележа, че това се случи, защото някой е бил небрежен, не си е свършил работата както трябва и не е внимавал\", каза еврокомисарят.   Еврокомисар Андрюкайтис настоява властите да влизат във всяка къща, за да разясняват необходимите мерки, които стопаните трябва да предприемат във връзка с болестта.\r\n\"Тези три думи - \"във всяка къща\", са много важни. И това да разговарят с всички, да обяснят какви мерки трябва да се предприемат, както и евентуалните последствия и резултати. Почти няма време и ако това не се направи, България е изправена пред огромната опасност да загуби цялото си свиневъдство\", предупреди еврочиновникът.  Екип на ЕК е в момента в България, за да оцени щетите от болестта, като се очаква работата му да приключи днес. А каква е картата на болестта според Брюксел - научете в ! ", "date": "2019.07.25", "title": "Еврокомисар разкритикува сериозно държавата ни заради африканската чума"}
{"url": "https://www.actualno.com/america/lideryt-na-demokratite-v-kongresa-ne-byrza-da-govori-za-procedura-po-impijchmynt-na-trymp-news_771454.html", "text": "      Най-важните конгресмени от Демократическата партия искат първо да подготвят най-силния възможен случай, преди да започнат процедура за импийчмънт срещу американския президент Доналд Тръмп. Това каза пред репортери лидерът на демократите в Камарата на представителите и неин говорител Нанси Пелоси, предаде БГНЕС.      \"Искаме да имаме възможно най-силния случай, за да вземем решение по какъв път ще действаме. Ако се стигне до момент, в който конусът на мълчанието и възпрепятстването на правосъдието и прикритието в Белия дом не ни позволяват да получим тази информация, това няма да ни попречи да вървим напред. Всъщност, това ще ни даде дори повече основания да продължим напред\", каза Пелоси.   Говорителят на Камарата на представителите коментира темата след в Конгреса. Според нея, след изслушването американският народ по-добре разбира ситуацията и извършените спрямо Конституцията на САЩ престъпления, но Пелоси така и не стигна до открита подкрепа за старт на процедура по импийчмънт.\r\nВсъщност, според Politico, на закрита среща на демократите Пелоси е охладила ентусиазма на председателя на правната комисия на Камарата на представителите Джери Надлър да бъде стартирана процедура - заради казаното от Мълър, че не оневинява напълно Тръмп. Пелоси настоява да бъде продължен \"бавният, методичен подход\" в ситуацията с руската намеса в американските президентски избори. Тя напомнила, че има няколко съдебни дела на демократи срещу Тръмп, които напредват в процедурата да влязат в съдебна зала - на темата \"данъчни декларации\" и лични доходи.   Руската намеса Русия е извършила \"федерално престъпление\", като е получила достъп до компютрите на демократите по време на изборната надпревара през 2016 година, заяви бившият специален прокурор Робърт Мълър на изслушване пред Конгреса. В доклада се разследва фактът, че през 2016 година са били откраднати 70 гигабайта данни от сървъра на Демократическата партия на САЩ, съдържащи хиляди писма и документи. Тези документи бяха публикувани в WikiLeaks, напомни Мълър.   Иначе в Twitter Тръмп избухна с благодарности и видеа спрямо тези, които счита за съюзници и помогнали му да излезе сух от разследването. Той обяви и \"край на лова на вещици\", както нарича разследването от самото му начало.       ", "date": "2019.07.25", "title": "Лидерът на демократите в Конгреса не бърза да говори за процедура по импийчмънт на Тръмп"}
{"url": "https://www.actualno.com/society/novini-ili-novini-kartinata-na-pechata-za-25-uli-news_771419.html", "text": "               \"Битката\" на властта с чумата по свинете вещае екокатастрофа - това гласи първа страница на в. \"Сега\". Епидемията от чума по свинете се разраства неудържимо и заплашва да прерасне в икономическа и екологична катастрофа. Вече половин България е засегната, след като пламна и огромният свинекомплекс в русенското село Бръшлен с 40 000 животни.  Областите Русе, Плевен и Разград обявиха бедствено положение. Миналата седмица опасният вирус АЧС - африканска чума по свинете, порази и друг голям свинекомплекс - в Николово, със 17 хил. прасета, които вече се унищожават. Реално България може да остане без свинепроизводство - 1/3 от свинете се отглеждат именно в засегнатите вече райони, а заразата е далеч от овладяване.      Изданието обръща внимание на новия британски премиер Борис Джонсън, който отстрани противника си в надпреварата за лидерския пост на британските консерватори - Джереми Хънт, от министерството на външните работи. Новината съобщи самият Хънт, предадоха световните агенции. \"За мен щеше да бъде чест да продължа работата си на министър на външните работи, но разбирам нуждата на новия премиер да избере своя екип\", написа Хънт в Тwitter Той обясни, че Джонсън любезно му е предложил друга роля в правителството, но той е отклонил офертата.  Вестникът акцентира върху поредното вето на държавния глава Румен Радев за покупката на изтребителите F-16 и съответно на договорите за закупуването на изтребители F16, с което комисията по отбрана всъщност отхвърли президентското вето.\r\nОбсъдихме мотивите на президента Румен Радев за ветото върху закона за договорите за самолетите F-16 и единственият политически коментар е, че те са легални, но не и легитимни. Поставянето под съмнение на легитимността на консултациите между две натовски страни ни кара да сме още по-убедени в легитимността на подобно решение\". Това заяви финансовият министър Владислав Горанов в отговор на наложеното от президента Румен Радев вето върху закона за закона за ратификация на договорите за самолетите F-16.   Броят на автомобилите в страната сериозно намалява. За пет години и половина регистрираните леки коли у нас намаляват с 4,8% и към 1 юни достигат 2,768 млн. броя, сочат данните на Евростат и МВР. Явно увеличението на колите по улиците в големите градове до голяма степен се дължи на миграцията на населението към тях. Докато в по-малките ситуацията е различна, пише \"Труд\". ", "date": "2019.07.25", "title": "Новини или Novini – картината на печата за 25 юли"}
{"url": "https://www.actualno.com/crime/kandidaturata-na-geshev-shte-byde-predstavena-pred-vss-news_771451.html", "text": "      Предложения за кандидатури за главен прокурор ще бъдат внесени на заседанието на Пленума на ВСС днес, предаде БГНЕС.      По същото време, когато ще се провежда заседанието - то започва в 9:00 часа, пред сградата на ВСС е срещу издигнатата вече кандидатура на сегашния зам.-главен прокурор Иван Гешев - от \"Демократична България\". Има и организиран контрапротест   На 22 юли всички членове на прокурорската колегия на ВСС се обединиха около кандидатурата на Иван Гешев за главен прокурор. Иван Гешев е първата и единствена засега номинация, а имената на останалите кандидати трябва да станат ясни най-късно до 29 юли. Правосъдният министър Данаил Кирилов обаче даде ясен знак, че не възнамерява да предлага друг кандидат. Понастоящем Гешев е заместник на главния прокурор при ВКС.\r\nСпоред прокурорската колегия, освен че Гешев изцяло отговаря на законовите критерии, той притежава и необходимия опит и морални качества да заеме поста. Той е прокурор от системата, в която има 20 години юридически стаж. Започнал е своят кариера като следовател.  Въпреки че срещу него и неговата работа има и редица сигнали, прокурорската колегия не видя никакви негативи в акциите на прокуратурата, които доста често и видимо нарушават основни принципи на правото - като например този за невиновност до доказване на противното в съда. Изключително скандално беше и интервюто на Гешев пред БНТ отпреди два дни - припомнете си го в !\r\nГлавният прокурор Сотир Цацаров вече заяви, че за него номинацията на Иван Гешев е правилното решение.   Кандидатите за главен прокурор трябва да представят своите концепции и мотивацията им във ВСС до 12 август, а на 9 октомври прокурорската колегия трябва да се произнесе по допустимостта им. За да бъде избран за главен прокурор, даденият кандидат трябва да получи 17 от гласовете на всички членове във ВСС.     ", "date": "2019.07.25", "title": "Кандидатурата на Гешев ще бъде представена пред ВСС"}
{"url": "https://www.actualno.com/politics/ministerstvoto-na-otbranata-objasni-v-18-stranici-za-f-16-vsyshtnost-njama-fiksirana-cena-news_771459.html", "text": "      Интензивният политически огън относно закупуването на изтребителите F-16 не спира, след като късно снощи Министерството на отбраната (МО) публикува пълен списък с отговори на поставените от президента Румен Радев въпроси по сделката.      Припомняме, че снощи (24 юли) , в което обясни защо налага вето на сделката. Още докато го правеше стана ясно, че ветото му пада на ниво комисия и се очаква окончателно да бъде преодоляно утре, 26 юли, в пленарна зала. Но Радев не е налагал още вето на промяната в Закона за държавния бюджет, с която се финансира сделката – нещо, което финансовият министър и попита да бъде ли чакано вето и там, като увери, че няма проблем парламентът да работи извънредно, за да преодолее и такова вето.   \"Задължителен е нов дебат в Народното събрание, който да даде ясен отговор как са защитени българските интереси по отношение на: Цената за придобиване от 2.2 млрд. лева без ДДС при 100% авансово плащане; Срока за доставка на самолетите най-рано след 4-5 години; Орязания пакет въоръжение, оборудване, обучение и услуги, при който самолетът остава с ограничени способности; Скрити и неуточнени разходи, които България ще плаща впоследствие по отношение на инфраструктура, транспорт, въоръжение, оборудване, обучение, услуги, данъци и такси; промяна на клаузите на договора едностранно от изпълнителя без съгласуване с българската страна по отношение на цени, срокове и обем на доставки и услуги; неустойки на неизпълнение\", каза Радев вчера.\r\nСега Министерството на отбраната публикува 18 страници с отговор точно в насока тези твърдения. Още в началото изрично е подчертано, че изтребителите ще имат многоцелеви способности и ще бъдат напълно оперативно съвместими във въздуха и на земята. Уточнява се обаче, че на по-късен етап ще има въоръжение за поразяване на подвижни и стационарни цели на земята – засега има такова за въздушни цели „във и извън пределите на визуалната видимост”.  Уточнява се и, че първите два самолета ще се ползват за инженерно-техническо обучение на място в САЩ, а всъщност третият и четвъртият ще дойдат в България – в средата на 2023 година. Възможно обаче било да има промяна в графика - защото сега условието е договор да бъде подписан до 31 юли тази година! Припомняме, че ветото бави подписването на договора, а по процедура приет от Народното събрание закон се изпраща на президента за издаване на указ за обнародване. Законът се обнародва в Държавен вестник не по-късно от 15 дни след приемането му. Що се отнася до възможно оскъпяване на договора, от МО уточняват, че не може да се говори за фиксирана, а за прогнозна цена – 1,265 млрд. долара. МО казва и, че при определени обстоятелства може да има поевтиняване – зависи кога се купуват компоненти, но казва и, че не може сега да даде точна стойност на това какви данъци, такси и мита ще трябва да плати МО по сделката.   Пълният обем на отговорите вижте !     ", "date": "2019.07.25", "title": "Министерството на отбраната обясни в 18 страници за F-16 - всъщност няма фиксирана цена"}
{"url": "https://www.actualno.com/showbusiness/dyshterjata-na-glorija-razkaza-kak-sa-otkradnali-profila-v-instagram-news_771468.html", "text": "      Хакер е успял да открадне профила в Instagram на Симона Загорова – дъщерята на Глория, съобщава Нова телевизия.      Кражбата е по познат начин – изпратено е фалшиво съобщение за по-висока степен на верификация на профила, но се искат потребителско име и парола. Загорова разказва и, че са ѝ искали личната карта, но за нейно щастие тя нямала лична карта в момента и не я сканирала.   „Съжалявам, сестро, но аз съм веган-студент, искам 320 евро”, разказа Загорова как се свързвала с хакера – през WhatsApp. Последвало пазарене за цената, но тя си останала 320 евро. В крайна сметка тя провела и разговор с хакера, като му казала, че няма да плати.\r\nЗагорова подала сигнал и в ГДБОП, а сега е с нов профил в Instagram.   ", "date": "2019.07.25", "title": "Дъщерята на Глория разказа как са ѝ откраднали профила в Instagram"}
{"url": "https://www.actualno.com/society/ekoministerstvoto-dade-predlojenie-za-kachestvoto-na-vyglishtata-news_771460.html", "text": "      Въглищата за огрев, които се продават на българския пазар, ще могат да имат само до 1% съдържание на сяра, до 12% съдържание на пепел и влажност до 12%. Същото съдържание на пепел, сяра и влага се отнася и за брикетите. Това предвижда проект на наредба, която екоминистерството е пуснало за обществено обсъждане, пише в. \" \".      Документът се позовава на последните промени в Закона за качеството на атмосферния въздух и на Националната програма за чистотата на въздуха, според които на пазара трябва да се наложи ограничение на дървата и въглищата за огрев, които причиняват твърде големи емисии от серни окиси и прахови частици.   Въвеждат се и изисквания за пакетиране и етикетиране на тези продукти. В наредбата се определя и редът за оценяване на съответствието с изискванията за качеството и кои лица може да пускат въглища и брикети на пазара.\r\nКонтролният орган за спазването на наредбата е Държавната агенция за метрологичен и технически надзор. Определя се и редът, по който некачествените въглища и брикети трябва да се отнемат в полза на държавата и как и къде трябва да се унищожават.   ", "date": "2019.07.25", "title": "Екоминистерството даде предложение за качеството на въглищата"}
{"url": "https://www.actualno.com/celebrate/sv-djakonisa-olimpiada-news_686625.html", "text": "      В ІV в. живяла в Цариград благочестивата дякониса Олимпиада. Родителите й принадлежали към едно от най-знатните семейства в столицата. Майка й била първо омъжена за арменския цар Арсак, а когато той умрял, тя се омъжила за един знатен сановник в Цариград. Олимпиада била едничка нейна дъщеря и била възпитавана в разкош и богаство. В ранна младост тя била сгодена за един знатен момък, който се поминал. И тогава тя решила да не се омъжва за никого.      След смъртта на родителите си тя станала наследница на несметно богатство. Олимпиада била тогава млада и красива. Тя обаче не се прелъстила ни от светски блясък и удоволствия, нито от разкош. Отказала се от всичко, пазела строг пост, носела проста, дори бедна дреха, но с щедра ръка помагала на бедни и болни, строила църкви, издържала болници, откупувала пленници от робство, пращала помощи и в отдалечени страни.   В това време царувал Теодосий Велики. Един от сродниците му пожелал да се ожени за Олимпиада и поискал неговото покровителство. Царят започнал да убеждава Олимпиада да встъпи в брак със сродника му. Богатата девойка не се съгласила. Тогава донесли на царя, че тя разпилява своето имение. Обиден от нейния отказ, Теодосий Велики заповядал на градския управител да й отнеме имението и да го управлява, докато тя навърши 30 години. Управителят мислел чрез строги мерки да склони Олимпиада да се омъжи. Той не само я лишил от всякаква възможност да разполага със своето имущество, но ограничил и нейната лична свобода.\r\nДълго Олимпиада понасяла с търпение всички притеснения на управителя, като смятала, че това е Божие изпитание. Тя и не се оплаквала от лични обиди и оскърбления. Огорчена била само от това, че бедните са лишени от нейната помощ. Затова най-после тя решила да напише до царя писмо, в което между другото казвала: \"Господарю, ти ми стори милост, като ме освободи от големите грижи да управлявам своето имущество. Но аз те моля, заповядай на тогова, комуто си поверил това имущество, да го раздава на бедните. Ти чрез това ще избавиш и мене от суетна слава.\"  Царят заповядал да върнат на Олимпиада нейното имение и тя отново почнала да употребява всички свои доходи за милосърдни дела. Нейният добродетелен живот й спечелил всеобщо уважение. Патриарх Нектарий я поставил дякониса и тя с най-голямо усърдие изпълнявала своите задължения. За свои близки считала великите светители Григорий Богослов, Григорий Нисийски, Петър Севастийски, Епифаний Кипърски и особено св. Йоан Златоуст.\r\nКогато св. Йоан Златоуст, обвинен от враговете си, бил осъден на изгнание, всички негови приятели дълбоко скърбели за това. Той повикал Олимпиада и другите дякониси, за да се прости с тях. Молил ги да не оставят трудовете си и да се покоряват на оня епископ, който бъде поставен на вместо него. През нощта след заминаването на св. Йоан ненадейно в катедралата избухнал пожар, който се разпространил в града. Враговете на Златоуст обвинили в това неговите привърженици. Заедно с другите и Олимпиада била повикана на съд. Тя с твърдост заявила, че нейният безукорен живот и щедрите милостини на църквите я закрилят от подобно обвинение. Нейната правота била очевидна, обаче й наложили парична глоба.   Скоро Олимпиада напуснала Цариград и отишла в Кизик. Но и там враговете не я оставили на мира. Те я изпратили на заточение в Никодимия. Св. Йоан Златоуст, който сам бил в изгнание, не преставал в писмата си да я утешава да не губи бодростта на духа, да не се предава на извънмерна скръб и търпеливо да понася временните бедствия.    \"Едно само е ужасно – писал й той, - това е грехът. Всичко останало е басня; ще ми споменеш за коварства, или за лицемерие, или за измами, за злочестия, за обвинения, за изгубване на имение, за изгнание, за най-остри мечове, за море, дори за борба с цялата вселена. Каквото и да са всички тия неприятности, те са кратковременни, съществуват за смъртното тяло, но не вредят на бодрия дух.\"\r\n\"Нека нищо случайно не те смущава! Не викай тогова или оногова! Не тичай подир сянка, защото човешката помощ е сянка. Иисуса, Комуто служиш, Иисуса викай непрестанно!\"\r\nОт писмата на св. Йоан Златоуст се вижда, че Олимпиада понасяла бедствията и гоненията със спокойствието на истинска християнка и със своя пример ободрявала и другите. Тя починала в Никодимия в 410 година. Нейните нетленни мощи били пренесени по-късно в Цариград и поставени в девическия манастир, построен от самата нея.     ", "date": "2019.07.25", "title": "Св. дякониса Олимпиада"}
{"url": "https://www.actualno.com/europe/novijat-britanski-premier-naznachi-brat-si-v-kabineta-si-news_771443.html", "text": "      Борис Джонсън назначи най-малкия си брат заместник-министър по бизнеса, предаде БГНЕС.      Новият британски премиер Борис Джонсън назначи по-малкия си брат Джо Джонсън, бивш заместник-министър на транспорта, на поста заместник-министър на бизнеса, енергетиката и индустриалната стратегия.   В сряда Борис Джонсън стана премиер на Великобритания и вече успя да направи най-мащабната промяна в състава на правителството в съвременната британска история, без да прехвърля властта от една партия на друга. Припомнете си в най-знаковите промени! ", "date": "2019.07.25", "title": "Новият британски премиер назначи брат си в кабинета си"}
{"url": "https://www.actualno.com/crime/ekspert-dannite-na-drugi-47-hil-dushi-sa-s-visok-risk-na-zastrashenost-sled-techa-ot-nap-news_771494.html", "text": "      Освен обявените , за които съобщи, че са в най-висок риск и трябва да сменят личните си документи, има още 47 хил. души, които са в особен риск, макар и не в тази степен. Това каза в интервю за bTV специалистът по дигитална сигурност Ясен Танев във връзка с харекарската атака към НАП. По думите му известяването през мобилни телефонни не е най-доброто решение.      \"Когато нямаме достатъчно информация изпадаме в теория на конспирациите и създаваме слухове, които могат да бъдат изключително негативни в сегашната ситуация. Много важно е да насочим вниманието върху това какво се е случило, как се възстановяваме от щетата и как да не се случи повече.\", допълни още Танев   Според него му трябва да тръгне максимално скоро и да проверяваме ЕГН-тата си там. Танев посъветва хората да не проверяват в други сайтове информация за себе си чрез ЕГН-то си , защото по този начин отново предоставят лични данни на някого, който най-вероятно не спазва директивата за защита на личните данни.\r\n\"Течът на данни е доказано сигурен и през последните седмици се работи върху това да се разбере на техническо ниво как се е случил пробивът. НАП предприемат активни действия по обезопасяване на сегашната инфраструктура. Определени  сървъри се спират, системи се изключват, а част от тях се обновяват”, обясни още Ясен Танев.  \"Има наръчник за оцеляване след теча, който се публикува на страницата на НАП. В него се казва как би трябвало да процедират институциите при такава атака и как хората да се чувстват спокойни. Това е нова инструкция, която би трябвало да се следва от всички органи, които се споменават. Държавата трябва да реагира и да наложи санкции и ние трябва да го виждаме това през следващите години, \" каза още специалистът. ", "date": "2019.07.25", "title": "Експерт: Данните на други 47 хил. души са с висок риск на застрашеност след теча от НАП"}
{"url": "https://www.actualno.com/society/vas-prizna-pravoto-na-semejstvo-lesbijki-da-prebivava-v-bylgarija-news_771430.html", "text": "      Върховният административен съд (ВАС) призна правото на семейство лесбийки да живее и пребивава у нас, упражнявайки правото си на свободно придвижване в Европейския съюз, съобщи \"Дарик\".      Окончателното съдебно решение е по казуса на австралийката Кристина и французойката Мариама, които през 2016-та година сключват брак във Франция. През същата година австралийката получава позволение да пребивава в България, но в началото на 2018-та година МВР отказва на Кристина това пребиваване, като се позовава на Конституцията и определението за брак като \"съюз между мъж и жена\".   Решението е първа крачка към регулиране на отношенията на еднополовите двойки у нас, заяви пред \"Дарик\" адвокат Деница Любенова, която е представлявала семейството пред съда. Според нея следващата крачка трябва да бъде признаване на еднополовите бракове, сключени между български граждани в чужбина.\r\nПрипомняме, че правото на пребиваване и признаването на права в брачен съюз се превърнаха в казус и за Европейския съд, след заведено дело от румънец и американец. Става въпрос за румънеца Адриан Коман и неговия американски партньор Робърт Клейборн Хамилтън, на които властите в Румъния отказват да предоставят постоянен престой. Коман и американецът Хамилтън се срещат в Сентрал Парк в Ню Йорк през 2002 година. Сключват брак в Брюксел и решават да заминат за Румъния, където да се установят. Понеже Хамилтън е американец и няма право да остане в страна от ЕС повече от 3 месеца, двамата подават документи за постоянен престой. Молбата им обаче е отхвърлена, тъй като в Румъния свидетелството им за брак е невалидно според законите на страната, в която еднополовите бракове са забранени.  В крайна сметка по казуса, като обяви следното - правата, произлизащи от брачния съюз, важат за гей браковете в ЕС навсякъде, но гей бракове може да не се сключват навсякъде в ЕС. ", "date": "2019.07.25", "title": "ВАС призна правото на семейство лесбийки да пребивава в България"}
{"url": "https://www.actualno.com/moresport/vtori-bylgarin-se-kachi-na-k2-news_771464.html", "text": "      Второ българско изкачване на най-трудния за покоряване връх на планетата - К2. Това е станало тази нощ, след 2:00 часа българско време.      Постижението е на Стефан Стефанов, който го е направил с група от още 18 души, съобщи БНТ.   На 18-ти юли столичният адвокат и още няколко десетки души стигнаха на 400 метра под върха, но се наложи да прекратят атаката, заради дълбок сняг, лавина опасност и липсата на опънати въжета до върха. След 3-дневна почивка в Базов лагер, на 22 юли Стефанов и вече намаленият състав на желаещите да изкачат върха поеха нагоре.\r\nПрез май Стефан Стефанов изкачи третия по височина връх на планетата - Канчендзьонга, а миналата пролет - Еверест.  Досега К2 беше изкачван само от големия ни алпинист Боян Петров. Боян остана завинаги в Хималаите - а къде, припомнете си в ! ", "date": "2019.07.25", "title": "Втори българин се качи на К2"}
{"url": "https://www.actualno.com/literature/otkys-ot-zvezda-na-cheloto-boris-akunin-news_771069.html", "text": "      Парадната юрта на княза на русите не беше богата, не като в двореца на хорезмийския бек, където Манул бе придобил своята чудна сабя.      Стените бяха голи, без украшения. Само в ъгъла, между завеси, висеше малка картинка с някакво брадато лице, под нея гореше малък светилник. Сигурно изображение на някой от особено почитаните предци, покровител на рода – като при китайците. Освен това имаше сандъци и скамейки, покрити с цветни тъкани. На голяма, резбована маса лежаха равни купчини от правоъгълници – кожени и плюшени, със сребърен обков. Манул знаеше какво е това, беше ги виждал в Хорезмия. Наричаха се „книги“, вътре в тях имаше тънки-тънки шумолящи пластинки, покрити с ченгелчета. Срещаха се и малки рисунки, неразбираеми. С книгите лесно се палеше огън, горяха по-добре от сухи съчки. Руският княз имаше двадесетина от тях. Манул никога досега не беше срещал толкова много от тези красиви вещи на едно място.\r\nБеглият оглед на помещението отне само няколко мига, след това десетникът се съсредоточи върху русите.\r\nКрай масата седяха трима възрастни. Още трима – юноша и две жени, млада и стара – стояха отзад.  Главният, разбира се, беше онзи, който седеше в средата. Побелял, жилав, присвил късогледо очи. Посред челото му имаше петънце, кръгло. Или е бенка, или е нарисувано – може пък русите да имат такъв знак за княжеско достойнство. Облечен бе просто – нито злато, нито сребро. Онзи вляво от него беше явно началникът на войската – дебел като на бик врат, обветрено червендалесто лице, големи мустаци, препасан накръст с ремъци. Отдясно – старец с черен калпак. Шаман или съветник – със сигурност не е воин.\r\nБеше необичайно на преговорите да има жени редом с нойоните, затова Манул огледа и тях.\r\nДебела старица с жълто-бели коси, подаващи се изпод висока, украсена с везба шапка, стоеше точно зад княза и боязливо го докосваше по врата. Ясно: най-възрастната жена. Втората бе съвсем млада, издокарана, с красива мрежа от дребни перли на главата, която се спускаше под остър ъгъл между очите ѝ. Тази зяпаше не плахо, а по-скоро с любопитство. Любимата наложница или дъщеря му? Сигурно е дъщеря. Прекалено е грозна: хилава, косите бели, очите кръгли, като на сова и носът – вирнат като носа на ботуш. Хлапакът, на около шестнадесет-седемнадесет години, разбира се, беше княжеският син. Гледаше като вълче, само дето не се зъбеше.    Както и да е, по дяволите. Тези тримата не бяха важни.\r\nЕдва Манул помислил така и старата жена – ама че чудо на чудесата – първа, без позволението на мъжа, рече нещо.\r\nКалга сечен отзад почти беззвучно, без да мърда устни, преведе:\r\n– Казва, че сме страховити. На хора не приличаме.\r\nКнязът също каза нещо.   – Казва: отивайте си, не пречете, тук работата е сурова.\r\nНо жените и хлапакът останаха. Манул разбра, че този княз е слаб – дори домочадието не го слуша.\r\nСлед това главният русин се обърна към монголците на тюркски. Цялата Степ разбираше този велик език, разделен на много наречия.\r\n– Кои сте вие? – попита князът. – Защо сте нападнали моето село? Какво сторихте със селяните? Къде са те?\r\n„Откъде ли знае за селото? Значи все пак някой е успял да се добере до града. Затова и биха тревога. Но как? По снега щяха да останат следи“.\r\nИ шаманът отзад също прошепна:\r\n– Питай го: откъде знае?\r\nМанул попита:\r\n– Нападнали? Защо така си решил, княже?\r\nРусинът се навъси.\r\n– Не се опитвай да ме лъжеш, чуждоземецо. При нас още от времето на половските набези си има правило: два пъти в денонощие най-близкото до Степта село дава знак. По пладне пуска в небето стълб черен пушек. В полунощ пали голям огън на близкия хълм, той се вижда от двадесет версти. Ако димът или огънят са два, има нужда от помощ. Ако няма нито един знак – селото е превзето.\r\nМанул си спомни, че на хълма до руското село наистина, неясно защо, бяха струпани две купчини съчки. Ето какво било. Монголците досега не се бяха сблъсквали с подобна предпазна мярка. Хитро измислено.\r\n– Казвай защо сте дошли – старият княз мръщеше белите си вежди, но не успяваше да изглежда страшен – в погледа му се четеше тревога. – Нима сме ви сторили нещо лошо? Кои сте вие?\r\n– Четвърто – подсказа му Калга сечен отзад.\r\nПо пътя, докато яздеха, той подробно му обясни как да говори с руския княз.\r\nАко се окаже тъп и надут – едно.\r\nАко е глупав и нерешителен – второ.\r\nАко е умен и войнствен – трето.\r\nАко е умен и миролюбив – четвърто.\r\nНа Манул също му се стори, че руският нойнон е умен човек, но не е воин. Това беше добре. Ще разбере какво е изгодно за него и ще се предаде. Това ще бъде по-добре за всички, освен за ханския син, но той тепърва ще има възможност да се отличи. Нали войната едва започва.\r\nИ десетникът произнесе реч – точно както му бе заръчал мъдрият шаман. Говори за хан Бату, когото великият държавник Угедей, повелителят на света, е назначил за свой наместник в западната част на земята. Каза, че градът на русите е песъчинка на пътя на могъщ ураган. И никой не ще успее нито да спре, нито да задържи този ураган. Че монголците са същият онзи народ, който преди петнадесет зими само с предния си отряд разби всички руски князе. И всичко останало каза, както го беше научил.\r\nМожеше и да не се старае кой знае колко. Калга сечен превеждаше на тюркски по-добре, отколкото говореше „пратеникът“. Добавяше някои неща от себе си. Например Манул забрави да спомене, че ако от стените полети поне една стрела, всички жители на града ще бъдат изклани. Ако се покорят, тогава ще се разминат с малка цена – десетина от имуществото. Монголците ще вземат и една десета от хората, но те няма защо да се плашат от това. Мъжете, които са силни, ще се влеят във войската на великия хан, а който е умел – ще иде в столицата на империята и ще види там много чудеса. Жените ще станат монголски наложници, ще живеят сито и в почит.\r\nДобре обясняваше, без обиди. Но военачалникът, както слушаше, поморавя и взе да мърда черните си мустаци. Той искаше да се бие, разбира се – всички воеводи са еднакви. Старецът с черна шапка мърдаше устни с полузатворени очи. Сигурно призоваваше духовете. Жените се държаха тихо. А хлапакът само веднъж – когато тълмачът каза, че ще им се наложи да излязат в полето и доземи да се поклонят на ханския пълководец – викна на тюркски:\r\n– Куче! Как смееш!\r\nНо князът вдигна пръст и момчето млъкна. Бузите му пламнаха.\r\nПоследното, което каза Калга сечен, бе по негова инициатива, защото Манул и не смяташе да казва такова нещо:\r\n– Пратеникът вижда, че ти си мъдър и затова говори без лукавство, желае ти доброто. Дошли сме не за плячка. Дошли сме завинаги. И няма да се спрем, докато не стигнем Западния Океан. Сега светът ще бъде единен, с един господар. От това на всички ще им бъде добре. Отворете портите, без да се страхувате. Поклонете се на великата сила и на великия закон. Ако ли не – ще загинете. Ще ни се наложи да ви убием всички без пощада, защото това е първият град на русите и трябва да покажем на вашия народ какво се случва с непокорните. Пожали хората си, княже.\r\nНа мястото на княза Манул щеше да се съгласи, без да се замисля. Но когато тълмачът замълча, онзи каза само едно (шаманът отзад тихичко му преведе):\r\n– Така си и мислех, че са татари. Половците отдавна разправят за тях. Дойдоха значи... – И попита своите: – Какво ще кажете?\r\nПръв отново се намеси невъзпитаният хлапак:\r\n– Повели да ги оковат! Да видят те как се заплашва!\r\nСтарата хатун възкликна (шаманът преведе и това):\r\n– Господи, дошла е нашата гибел!\r\nНо тези – както и да е. Какво ще кажат съветниците?\r\n– Ни шлем железен има, нито ризница – избоботи воеводата. – Сабята му за нищо не става. Половците, дори те по-страшни изглеждат. Виж ги ти, какво им се приискало – десетина. Имаме си дъбови стени, леден ров. Ще си изпотрошат зъбите.\r\nЖрецът беше по-внимателен.\r\n– Ако са сила – това е едно, княже. Ами ако лъже? Може да е набег за плячка, а ние ще им отворим портата. Кажи му, княже, че ще пратиш пратеник при техния хан. Ще ида с Божията помощ. Ще видя колко са и какви са.\r\nСамо русокосата девойка нищо не каза. Само кокореше зъркелите си, запушваше си устата с длан.\r\nДа, нямаше при русите нито ред, нито истинско почитание към господаря. Князът отвърна на всеки, сякаш му бяха равни.\r\n– Пратениците не бива да се оковават.\r\nТова – на сина. Манул веднага се ободри.\r\nЖена си успокояващо погали по ръката.\r\nНа воеводата кимна. На жреца дори се поклони – не ставаше за нищо този княз, нямаше у него никакво величие.\r\nСлед това премина на тюркски:\r\n– Имуществото – това добре. Щом наистина сте много – вземайте го. И да се поклоня пред царя ви също съм готов. Но как ще дам една десета от хората си в неволя? Та те са живи души.\r\nГласът му беше мек, разсъдлив.\r\n„Отговаряй каквото искаш – прошепна шаманът. – Само да е кратко“.   Манул важно скръсти ръце на гърдите си и издекламира началото от сказанието за родословието на Чингис хан: „Чингис хан произхожда от Борте-Чино, роден по волята на Висшето Небе. Съпруга му е била Гоа-Марал. Дошли са, като преплували Морето-Океан, номадствали са там, където извира Онон-река, на Бурхан-халдун, а техен потомък е бил Бата-Чиган...“\r\n– Разбирам опасенията ти – преведе Калга сечен. – Не искаш гнева на поданиците ти да се обърне срещу теб. Не бой се. Ние сами ще изберем една десета от хората. Няма да си виновен пред твоите хора.\r\n– Какво си приказваш с този с дръпнатите очи, тате? – извика хлапакът. – Стените ни са здрави, воините – храбри и вестоносец пратихме в Радомир за помощ.\r\nШаманът, както и преди, преведе съвсем тихо думите му на Манул. Но князът изведнъж отвърна на сина си нещо рязко на език, който не приличаше на руски.\r\n– Досети се старецът, че разбирам езика им – прошепна Калга сечен. – А това наречие не го познавам. Прилича на франкски. Така говорят отвъд Средното море на Запада. Чувал съм този гъгнив език в град Йерусалим, но не съм имал случай да го науча.\r\nВоеначалникът, жрецът, а след тях и младият княз се събраха около стария нойон и взеха да му приказват всеки своето си, но шепнешком – шаманът не можеше да разбере нито дума.   Но по израза на лицата, по движението на ръцете и така беше ясно. Воеводата и хлапакът искат да се бият; жрецът е за преговори. Старицата просто стоеше и кудкудякаше без какъвто и да било смисъл. Щерката мигаше на парцали, по миглите ѝ проблясваха сълзици.\r\nКнязът мълчеше, слушаше всички и нищо не казваше. Лицето му беше нещастно, слабо. Сега ще се предаде, помисли си Манул.\r\n– Кажи им, че помощ няма да има – прошепна Калга сечен.\r\n– Ако разчитате на помощ – напразно е – каза Манул. – Градът е обкръжен. Хванахме вестоносеца ви.\r\nШаманът преведе, като добави: „А пък и няма на този свят помощ, която може да ви спаси от монголската войска“.\r\nВ този миг князът вдигна ръка. Не високо и не рязко, но всички изведнъж замълчаха.   Той се обърна не към Манул, а към Калга сечен, като го гледаше право в очите. Значи се беше досетил кой всъщност е главният.\r\n– Господ ми е поверил хората. Как да ги дам? Не са мои, Божии са. Ако искате да ги вземете със сила, сторете го. Както Бог реши, Негова воля. А аз против душата си няма да тръгна. Да загубиш тялото си – това е половин беда. Да си загубиш душата – ето, това е истинска беда.\r\nШаманът също му каза направо, без Манул:\r\n– Умният човек знае: по-добре е да се лишиш от чест, отколкото от всичко.\r\n– Част или чест? – попита князът. – Нещо не чух.\r\nКалга сечен се усмихна, но не повтори. ", "date": "2019.07.25", "title": "Откъс от \"Звезда на челото\", Борис Акунин"}
{"url": "https://www.actualno.com/society/prognoza-za-vremeto-25-uli-chetvyrtyk-news_771422.html", "text": "      Днес ще бъде предимно слънчево, следобед над северните и планинските райони ще се развие купеста облачност и на изолирани места там краткотрайно ще превали. Северозападният вятър ще отслабне, най-късно в източните райони. Температурите слабо ще се повишат и максималните ще бъдат между 28° и 33°. Атмосферното налягане е и ще се задържи близко до средното за юли. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ).      Над Черноморието ще бъде предимно слънчево. След обяд северозападният вятър ще отслабне. Максимални температури на въздуха: 27-29°. Температурата на морската вода е 25-27°. Вълнението на морето ще бъде 1-2 бала.   Над планините ще преобладава слънчево време, след обяд с развитие на купеста облачност, но само на изолирани места краткотрайно ще превали. Ще духа слабо, по билата умерен северозападен вятър. Максимална температура на височина 1200 метра около 22°, на 2000 метра – около 14°.\r\nВ петък ще е почти без валежи, ще бъде слънчево с купеста облачност след обяд над планините. Вятърът ще е от юг-югоизток, слаб до умерен. Температурите още малко ще се повишат и максималните ще са между 29° и 34°. В събота ще преобладава слънчево време. След обяд над планините и планинските райони в западната половина от страната ще се развие купесто-дъждовна облачност и на места там ще превали и прегърми. Температурите ще се повишат с още градус-два. В неделя вятърът отново ще се ориентира от север-северозапад, ще бъде до умерен. Температурите слабо ще се понижат. Ще има и валежи, придружени с гръмотевични бури, с по-голяма вероятност в Западна и Централна България, където се очакват интензивни явленията, възможни са и градушки.   ", "date": "2019.07.25", "title": "Прогноза за времето - 25 юли (четвъртък)"}
{"url": "https://www.actualno.com/asia/severna-koreja-otnovo-napravi-izpitanie-s-raketi-news_771441.html", "text": "      Северна Корея е изстреляла \"ракета с ограничен обсег\", заяви американски военен служител пред АФП.      Съединените щати потвърдиха съобщение на съюзника си Южна Корея, че Пхенян е изстрелял снаряд, заявявайки, че той е с ограничен обсег на действие, предаде БГНЕС. Не става ясно кога точно е направено изстрелването.   Южнокорейският началник на военния щаб, цитиран от информационната агенция Йонхап, по-рано съобщи за \"неидентифициран снаряд\", засечен от Северна Корея, без да предоставя допълнителни подробности.\r\nСъщевременно японския министър на отбраната коментира случилото се с думите \"изключително жалко\".  \"Северна Корея изстреля ракети, които се приземиха извън японските води\", заяви японският министър на отбраната Такеши Ивая. \"Досега сме потвърдили, че ракетите не са достигнали територията на нашата страна или изключителната икономическа зона\", добави Ивая пред репортери, след като Южна Корея съобщи за две изстрелвания.\r\n\"Ако бяха балистични ракети, това щеше да нарушава резолюциите на ООН ... Тези скорошни случаи на изстрелване на снаряди са изключително жалко действие\", каза още Ивая.   Пхенян последно изстреля ракети с малък обсег на действие на 9 май. Сегашното изстрелване може да е реакция на предстоящо мащабно военно учение на САЩ и Южна Корея през август.     ", "date": "2019.07.25", "title": "Северна Корея отново направи изпитание с ракети"}
{"url": "https://www.actualno.com/climate/germanija-belgija-i-holandija-schupiha-temperaturnija-si-rekord-news_771437.html", "text": "      Над 40,5 градуса по Целзий на сянка измериха вчера (24 юли) в Германия, предаде БГНЕС.      По информация на Германската метеорологична служба това е нов рекорд, който идва на фона на мащабната топлинна вълна, която отново заля Европа.   \"Нова рекордна температура в Германия! 40.5 по Целзий беше отбелязана в провинция Гайленхиркен. Предишният температурен рекорд за ФРГ през този ден е бил от 40,3 по Целзий\", става ясно от съобщение, цитирано АФП.\r\nВ Белгия и Холандия също има температурни рекорди - 39,9 градуса по Целзий и 39,3 градуса по Целзий. Очаква се днес, 25 юли, да има нов рекорд в Холандия.   ", "date": "2019.07.25", "title": "Германия, Белгия и Холандия счупиха температурния си рекорд"}
{"url": "https://www.actualno.com/society/protesti-za-i-protiv-kandidaturata-na-ivan-geshev-pred-vss-video-news_771491.html", "text": "      Два протеста се събраха пред сградата на Висшия съдебен съвет. Единият е в подкрепа на номинацията на зам.-главния прокурор Иван Гешев за главен прокурор, а другият, организиран от „Демократична България” – против, предаде  БГНЕС.      Двата протеста влязоха в словесни нападки и се стигна до блокада на трамвайната линия. Районът се охранява от полиция.   Пред протестиращите бившият правосъден министър настоя да бъде оттеглена кандидатурата на Гешев. Според инициаторите на протеста от „Демократична България“ Гешев не трябва да бъде наследникът на Сотир Цацаров, защото „затри делото КТБ, подлага хора на брутални унижения и е в разрез с обществения интерес“. От политическото обединение са убедени, че ако бъде избран Иван Гешев няма да се случи така желаната реформа в Прокуратурта.\r\nДвата протеста се провеждат докато Пленума на ВСС представя своите предложения за кандидатури. Днес е предпоследната възможност за втора номинация за следващ обвинител номер едно. Последната е в понеделник, на 29 юли.    ", "date": "2019.07.25", "title": "Протести \"за\" и \"против\" кандидатурата на Иван Гешев пред ВСС  (ВИДЕО)"}
{"url": "https://www.actualno.com/velikotarnovo/njama-ognishta-na-afrikanska-chuma-vyv-velikotyrnovska-oblast-news_771480.html", "text": "      Това стана ясно от вчерашното заседание на Областната епизоотична комисия във Велико Търново, което се проведе при областния управител. Докладът на д-р Станимир Спасов, директор на Областната дирекция по безопасност на храните, е категоричен, че до този момент Тази констатация е потвърдена и от получените информации от общините.      В заседанието участваха членовете на Областната епизоотична комисия, РЗИ, ОД на МВР, ОПУ - Велико Търново, РД „ПБЗН - Велико Търново“, РДГ, ЛРД „Сокол 1884“, ОД „Земеделие”, представител на пристанищната инфраструктура – река Дунав и представител на Летище - Горна Оряховица. Всички представители на участващите институции докладваха за постъпваща при тях и , които се взимат ежедневно. Обсъдено беше събирането, почистването и дезинфекцията на пристанища, летища и гари, както и поставянето на указателни табели за разпространението на заболяването. Два противопожарни автомобила, осигурени с препарати за дезинфекция, дават дежурства във Велико Търново и Горна Оряховица в готовност за реакция при постъпване на сигнал.    Тя поясни, че всеки петък експерти от администрацията изпращат обработените данни, постъпващи от общини и кметства, за преброяването на прасетата, отглеждани тип „заден двор“.\r\nПоради бързо променящата се обстановка, областният управител ще свиква епизоотичната комисия всяка седмица.   ", "date": "2019.07.25", "title": "Няма огнища на африканска чума във Великотърновска област"}
{"url": "https://www.actualno.com/society/vakancii-za-uchebnata-godina-20192020-snimka-news_771580.html", "text": "       Министерството на образованието и науката (МОН) предлага за обществено обсъждане проект на график на учебното време през следващата учебна година, информираха от пресцентъра на министерството.       Според графика четири са предвидените ваканции. Планира се есенната да е от 1 до 3 ноември 2019 г., а коледната да продължи 16 дни - от 21 декември 2019 г. до 5 януари 2020 г. включително. Денят 5 февруари е неучебен, преди да започне вторият срок на 6 февруари.   От 11 до 20 април ще е пролетната ваканция за учениците от първи до единадесети клас, а от 16 до 20 април няма да учат дванадесетокласниците, които ще завършат на 14 май.    От проекта става ясно, че на 29 май би трябвало да приключи учебната година за децата от първи до трети клас, на 16 юни - за учениците от четвърти до шести клас. Предвижда се до 30 юни да посещават училище учениците в паралелки в спортните училища, както и всички ученици от 7 до 11 клас.\r\nДържавните зрелостни изпити са предвидени за 20 май 2020 г. - по български език и литература, и на 22 май - втори изпит.       За Външното оценяване за четвъртокласниците планираните дати са 27 и 29 май. То ще бъде по български език и математика. Обучението по новите учебни програми по тези предмети позволява оценка на функционалната грамотност на учениците чрез тези два предмета и затова отпадат изпитите \"Човек и природата\" и \"Човек и общество\".\r\nВъвеждат се обаче два нови изпита - след десети клас, по български език и литература и по математика. На тях ще се явяват задължително всички ученици, а не само тези, които завършват училищното си образование след десети клас, с който по новия закон приключва първата гимназиална степен. Предлага се на 9 юни 2020 г. да се проведе Национално външно оценяване (НВО) по български език и литература за седми и десети клас. Изпитът по математика за тях може да е на 11 юни. Успоредно са предложени за обсъждане и проекти на графици на ученическите олимпиади, на националните състезания, както и на състезанията по професии през следващата учебна година.    ", "date": "2019.07.25", "title": "Ваканции за учебната година 2019/2020 (СНИМКА)"}
{"url": "https://www.actualno.com/healthy/nova-donorska-situacija-vyv-veliko-tyrnovo-spasi-jivoti-news_771549.html", "text": "      Мъж на 67 години от Велико Търново, изпаднал в мозъчна смърт вследствие на мозъчна хеморагия, даде шанс за живот на двама пациенти с хронична бъбречна недостатъчност в УМБАЛ \"Александровска\", съобщиха от лечебното заведение.       са 62-годишна жена от Варна, която е на перитонеална диализа от 8 години, и 51-годишен мъж от с. Покровник, общ. Благоевград, който провежда диализно лечение повече от 3 години.   Двамата реципиенти, показали най-голям процент органна съвместимост с донора от общо 7 поканени от листата на чакащи. За трансплантирания мъж това е трети шанс да получи бъбрек, след като първите два пъти, в които е бил поканен, не се е стигнало да интервенция поради проблеми от страна на сърдечносъдовата система.\r\nВ момента двамата са в стабилно общо състояние и се възстановяват в Клиниката по анестезиология и интензивно лечение на болницата.  Белият и черният дроб на донора са взети от немски екип, като белият дроб ще бъде трансплантиран в Хановер, а черният дроб в Берлин.\r\nЕкипът на лечебното заведение изказва искрени съболезнования на близките на починалия мъж и адмирира тяхното хуманно решение да дарят органите му за спасяването на други човешки животи в най-трудния за семейството момент.         ", "date": "2019.07.25", "title": "Нова донорска ситуация във Велико Търново спаси животи"}
{"url": "https://www.actualno.com/curious/10-neshta-koito-da-napravite-ako-iskate-da-ostanete-nasame-sys-sebe-si-news_771528.html", "text": "                  Ако се притеснявате да отидете самостоятелно на място, където повечето хора ще бъдат по двойки, киното е страхотно място, от което да започнете, тъй като е супер тъмно и анонимно, и не е нужно да споделяте пуканките си. Бонус: не трябва да убеждавате никого да излезе с Вас.   Отделете време да помагате на хора, които не са толкова щастливи, колкото и вие. Проверете мрежа за ангажиране на доброволци, която може да ви помогне да откриете различни възможности.        Основната концепция е подобна на медитацията или използването на фокусирано внимание за намаляване на стреса, подобряване на съня и повишаване на фокуса и креативността. За да го пробвате, отидете да потичате, както обикновено бихте направили, но направете съгласувани усилия, за да изчистите ума си и да се съсредоточите върху дишането си. Можете да бягате без слушалки и да бъдете напълно сами с мислите си или да слушате успокояваща музика. Първо, няма никакъв натиск да говорите, което означава, че можете просто да се отпуснете и да се насладите на вечерята си. Второ, всъщност можете да се съсредоточите върху храненето внимателно - да дъвчете и да се наслаждавате на това, което е на чинията. Трето: хората гледат. Няма нищо по-хубаво от СПА ден, в който се отпускате и се отдавате изцяло на грижа за себе си. Пуснете си релаксираща музика, направете си маска на лицето и косата и се погрижете за ноктите си. Ще есе почувствате страхотно.      Ползите от това са три. Първо, изучаването на нов език стимулира мозъка Ви по един наистина здравословен начин. Второ - и донякъде повърхностно - готино е и културно да можеш да говориш повече от един език. И трето, това е идеалното извинение да се възнаградите с пътуване до страната, чийто език изучавате, след като достигнете определено ниво на владеене. Извадете най-красивата си готварска книга - или прегледайте сайт, който е изпълнен с вкусни опции - и изберете ястие, което изглежда невероятно, но обикновено можете да го приготвите, защото сте твърде ангажирани. След това отидете в магазин за хранителни стоки, сложете любимия си плейлист и се заемете с работата. Ако се окаже страхотно, ще бъдете горди със себе си. Ако не, винаги може да си поръчате индийско.    Медитацията е свързана със значително намаляване на кръвното налягане. Красотата на медитацията е, че тя може да бъде направена навсякъде - по всяко време. За да започнете, просто имате нужда от отпускаща музика и спокойствие. Опитайте се да изгоните всички мисли от ума си и ще се почувствате много по-спокойни. ОК, така че знаем, че това не е забавно за някои хора, но ако сте човек, който намира радост в подреждането и реорганизирането, това е чудесен начин да релаксирате.  Бонус: ще се почувствате презаредени с енергия, когато изчистите пространството в дома си от всички неща, които не Ви трябват. Толкова освежаващо е да прекарате дори само един час без чат, съобщения, мейли и Инстаграм. Опитайте. ", "date": "2019.07.25", "title": "10 неща, които да направите, ако искате да останете насаме със себе си"}
{"url": "https://www.actualno.com/smolyan/konflikt-na-interesi-pri-bivsh-kmet-na-nedelino-oprostil-dylg-na-firmata-si-news_771516.html", "text": "      Нарушение на закона е извършил , внасяйки докладна да се опростят задължения на фирма, ръководена от жена му. Решението е на Комисията за противодействие на корупцията и за отнемане на незаконно придобито имущество (КПКОНПИ).      Производството е по сигнал, че в телевизионно предаване Беширов е заявил, че хотелски комплекс „Замъка“ е негов и той бил завършен цялостно по време, когато той е кмет на общината .\r\nВ разговор със строителни работници в същия комплекс подателят на сигнала получил информация, че финансирането на строителството било извършено със средства от Европейски програми , в нарушение на закона. Също така, че Общинският съвет на Неделино гласувал опрощаването на данъчни задължения на кмета на общината в размер около 100 000 лв .\r\nПроверката на КПКОНПИ установява, че през януари 2014 г. Беширов нарежда да се извърши инвентаризация на вземанията и задълженията на общината, като в обхвата им попадат и дълговете на фирмата му. През август месец внася докладна в Общинския съвет (ОбС) с предложение да бъде упълномощен да отпише от баланса на общината вземания и задължения с изтекъл давностен срок. Той обаче не декларирал конфликт на интереси със свързано лице - съпругата му, която управлява едноличното дружество след като той е избран за кмет.  Според КПКОНПИ с изготвяне и внасяне за разглеждане на въпросната докладна в ОбС Беширов е упражнил властническо правомощие по служба. А материалната облага се изразява в спестен е разход от дружеството за дължими местни данъци и такси (данък недвижими имоти и такса битови отпадъци) в размер на 4 789,89 лв.\r\nОсвен това, дължимият данък и такса за 2008г. в размер на 2382,92 лв., към датата протокола за отписването им по давност - 18.12.2014 г. не били погасени по давност, тъй като данък недвижими имоти за периода 01.01.2008 г. - 31.12.2008 г. и такса битови отпадъци за 2008г., се погасяват по давност от 01.01.2015 г.   Налице е и нематериална облага, изразяваща се в подкрепа за юридическото лице, собственост на съпругата на Беширов.    За да избегне нарушението, кметът е трябвало само да се отстрани от изпълнение на правомощията си по служба, когато по конкретен повод е налице частен интерес.\r\nВпоследствие, през 2016 г. кметът с писмо удостоверява, че няма подадени заявления от други юридически лица, чиито задължения са с изтекъл давностен срок, освен неговото и няма други отписани задължения по решението на ОбС от август 2014 г. Доказателства за упражнени правомощия на Беширов като кмет във връзка с участие в европейски програми за финансиране на строителството на хотела, не били събрани.\r\nРешението на КПКОНПИ може да се оспори пред Административния съд в Смолян. ", "date": "2019.07.25", "title": "Конфликт на интереси при бивш кмет на Неделино, опростил дълг на фирмата си"}
{"url": "https://www.actualno.com/business/jeljazkov-opita-da-ubedi-predsedatelja-na-transportnata-komisija-na-ep-za-promeni-v-paket-mobilnost-news_771572.html", "text": "      Оценката на въздействие е предпоставка Комисията по транспорт и туризъм на Европейския парламент да приеме съгласувано и справедливо решение по трите досиета от пакета \"Мобилност I\", тъй като преди това тази възможност беше пропусната. С тези думи министърът на транспорта, информационните технологии и съобщенията Росен Желязков се обърна към председателя на транспортната комисия в Европейския парламент Карима Дели, съобщиха от Министерството на транспорта.      По думите на Желязков сега е моментът да се използва спокойствието след европейските избори, за да се изгради стабилна основа за бъдещия процес на преговори и триалози по пакета.   Министърът посочи някои от проблематичните текстове за единомислещите държави членки. Първият критичен момент е изискването за редовно връщане на превозното средство, което означава, че шофьорът ще бъде задължен, против волята си, да прекарва допълнителни седмици в движение. Това ще увеличи празните курсове, като по този начин ще се завишат нивата на вредните емисиите, което противоречи на всички европейски политики в областта на опазване на околната среда и климата, отбеляза Росен Желязков. Връщането на превозното средство не подобрява социалните права на водача, категоричен е той.\r\nСпоред транспортния министър, втората неприемлива рестриктивна мярка , за която Европа не е подготвена, е забраната за прекарване на седмичната почивка в кабината на превозното средство. \"В ЕС не достигат около 400 000 безопасни и сигурни места за паркиране – това е заключението от проучване, публикувано от Европейската комисия\", заяви Желязков.  Като трети съществен дефект в предлаганите политики Росен Желязков посочи липсата на оценка на въздействието при въвеждането на нов модел за международния транспорт. \"Това е дискриминация срещу транспортния модел на държавите членки, чиито икономики не предполагат приоритетно извършване на двустранни операции\", изтъкна министърът.\r\nТой призова членовете на новоизбрания Европейски парламент и на Комисията по транспорт и туризъм да преразгледат досегашната позиция по пакет \"Мобилност I\", като приемат реалистичен подход, който да улесни междуинституционалните преговори.   По време на срещата Карима Дели препотвърди своето намерение да предложи в края на септември дата за гласуване за даване на мандат за провеждането на триалози.     ", "date": "2019.07.25", "title": "Желязков опита да убеди председателя на транспортната комисия на ЕП за промени в пакет \"Мобилност\""}
{"url": "https://www.actualno.com/curious/ljatno-nastroenie-i-ekskluzivni-otstypki-v-magazin-maxsport-news_771598.html", "text": "          На 23 и 24 юли VIP гостите имаха възможността да се възползват първи от ексклузивните отстъпки на продуктите от колекция пролет/лято 2019 на световни брандове като: Emporio Armani, Conte of Florance, Banana Moon и още много други.\r\nДвете вечери бяха „завладяни“ от флорални щампи, свежи цветове и екзотиката на фините материи, умело допълнени от летни коктейли с богатия и наситен вкус на Маутай – напитка №1 в Китай.\r\nПрисъстващите гости се възползваха от специалните отстъпки на presale кампанията една седмица преди официалния старта на намаленията за клиенти на магазина.\r\nСъбитието уважиха редица светски личности и модни ценители, сред които: доц. Малина Петкова, PR експертът Ива Екимова, телевизионният водещ Ути Бъчваров и други.  ", "date": "2019.07.25", "title": "Лятно настроение и ексклузивни отстъпки в магазин MaxSport"}
{"url": "https://www.actualno.com/crime/obvinenie-v-podbuditelstvo-kym-terorizym-za-shefovete-na-kristijan-bojkov-news_771582.html", "text": "      Собственикът на TAD Group , заедно с търговския директор и представител на компанията Георги Янков са обвинени в подбудителство към тероризъм по случая с хакерската атака срещу НАП. Това счита прокуратурата, която представи съобщение за нов обвинителен акт. Всъщност това се разбра още снощи (24 юли).      От прокуратурата уточняват, че досъдебното производство е прехвърлено по компетентност на Специализираната прокуратура, както и че обвиненият като физически извършител на атаката Кристиян Бойков също ще отговаря пред съда за тероризъм - по чл. 108а, ал.1 от Наказателния кодекс. Предвиденото наказание е затвор от 5 до 15 години, тъй като в случая не е причинена смърт на трето лице. А самият текст касае компютърно престъпление, извършено с цел да създаде смут и страх в населението.   Специализираната прокуратура прие делото и извърши допълнителни процесуално следствени действия, при които бяха събрани доказателства за повдигане на обвинения на Тодоров и Янков. Янков е обвинен,  че като подбудител умишлено склонил Кристиян Бойков да извърши престъпление по чл. 319б от НК (за неправомерно придобиване на информационни данни), с цел да създаде смут и страх в населението. Взета му е мярка за неотклонение \"гаранция\" в размер на 20 000 лв.\r\nОбвинението за Иван Тодоров е същото, като се уточнява, че ще бъде издадена Европейска заповед за ареста му, както и че е обявен за общодържавно издирване. Според адвоката на Кристиян Бойков, Георги Стефанов, Тодоров е на планирано пътуване в Канада, за конференция на Subway. Първият бизнес на Иван Тодоров е свързан с търговия със сандвичи.  На Кристиян Бойков е повдигнато ново обвинение – като извършител на престъплението (по чл. 108а, ал.1 от НК), в съучастие с Г. Я. и И. Т. като подбудители, за което му е взета парична гаранция от 20 000 лева.\r\nПрокуратурата твърди, че събраните доказателства сочат, че базата данни на НАП не е единствената, незаконно атакувана от тримата обвинени. До момента са събрани доказателства за нерегламентирано копиране на информация от сървъри на застрахователна компания, фирма, предоставяща интернет услуги и други. В интерес на разследването, на този етап имената на институциите и дружествата няма да бъдат огласявани.   Продължават действията по събиране на доказателства, което може да доведе до ангажиране на отговорност и на други лица, предупреждава държавното обвинение.     ", "date": "2019.07.25", "title": "Обвинение в подбудителство към тероризъм за шефовете на Кристиян Бойков"}
{"url": "https://www.actualno.com/asia/indonezijka-progovorila-za-seksualen-tormoz-ot-shefa-si-beshe-zashtitena-ot-indonezijskija-parlament-news_771559.html", "text": "      Парламентът в Индонезия помилва индонезийка, осъдена на шест месеца затвор за разобличаването на нейния развратен шеф, като този случай предизвика сериозно обществено внимание.      Силни ръкопляскания избухнаха в Камарата на представителите, след като депутатите единодушно гласуваха за отмяна на присъдата срещу  Баик Нурил Макнун за запис, който тя направила и с който доказала сексуален тормоз от страна на бившия си работодател, предаде БГНЕС.   Майката на три деца, която беше в залата, се разплака от решението - последната ѝ надежда да избегне затвора, след като изчерпи други възможности за обжалване.\r\nПравозащитни групи осъдиха присъдата и случаят предизвика страхове, че ще обезкуражи жертвите на сексуален тормоз в Индонезия - консервативната нация с мюсюлманско мнозинство, да говорят.  От индонезийския президент Джоко Видодо, който също изрази загриженост относно присъдата на жената, се очакваше да подпише опрощаване на присъдата.\r\n\"Открит е пътят за даване на амнистия на Нурил, а президентът трябва да действа незабавно\", се казва в изявление на \"Амнести интернешънъл\". \"Това ще бъде историческа победа за жертвите на сексуално насилие в Индонезия,\" добавят от организацията, допълвайки, че Макнун е претърпяла \"огромна несправедливост\".    Историята     През 2015 година шефът на Макнун - директорът на гимназията, в която тя е работила - е съобщил на полицията, че тя го е оклеветила, след като направила запис,  че той прави сексуални коментари в социалните медии.\r\nПо-късно тя била уволнена и обвинена по закон срещу разпространението на неприлични материали,\r\nМестният съд на остров Ломбок първоначално я освободи от обвиненията. Но прокуратурата не се отказа от случая и миналата година Върховният съд на Индонезия отмени решението на по-нискоинстанционния съд и потвърди присъдата, като не уважи жалба срещу това решение. ", "date": "2019.07.25", "title": "Индонезийка, проговорила за сексуален тормоз от шефа си, беше защитена от индонезийския парламент"}
{"url": "https://www.actualno.com/asia/rusija-zavyrshi-pyrvija-etap-ot-dostavkite-na-s-400-za-turcija-news_771659.html", "text": "      Русия завърши първия етап от доставката на зенитно-ракетните комплекси С-400 „Триумф“ в Турция. Това съобщи Федералната служба за военно-техническо сътрудничество, предаде БГНЕС.      „Руската страна завърши първия етап от доставката на системите С-400 в Турция. Останалата част от техниката ще бъде доставена в съответствие със съгласувания от страните график“, се казва в съобщението.   По-рано Министерството на националната отбрана на Турция също съобщи, че първият етап от доставката е завършил. В неговите рамки бяха осъществени около 30 самолетни полета.     ", "date": "2019.07.25", "title": "Русия завърши първия етап от доставките на С-400 за Турция"}
{"url": "https://www.actualno.com/starazagora/syvetnicite-othvyrliha-zamjana-stroitelstvoto-v-starozagorski-kvartal-prodyljava-news_771605.html", "text": "      Общинските съветници на Стара Загора предложението на кмета Живко Тодоров . Доплащането е заради по-добрата локация на общинския имот.      След постъпила комплексна жалба от жители на блокове 20, 32 и 33 в „Казански“ общинската администрация два месеца води разговори за замяната. С жалбата живущите в трите блока се противопоставиха на бъдещото застрояване на частния терен, защото той е част от междублоково пространство с десетки декоративни дървета и тревни площи. Собствениците на парцела пък поискаха замяна с общински, за да може мястото в кв. \"Казански\" да бъде отредено за озеленяване.\r\nНа днешното заседание на общинския съвет . Според предложението на администрацията теренът в квартала трябваше да се замени с общинския имот на ул.\"Раковски\", а инвеститорът да доплати 200 хиляди лева. Янко Янков, съветник от Групата „Истината за Стара Загора“, предложи сумата за доплащане да бъде 350 хиляди лева, макар да заяви, че е против замяната, но и против презастрояването. Срещу предложението  застанаха и социалистите, които определиха замяната като \"кон за кокошка\" че не е в полза на старозагорци. Те предложиха сумата за доплащане да е половин или на един милион. След обвинения в залата за трупане на политически дивиденти в предизборна обстановка старейшините отхвърлиха предложението на администрацията. Социалистите оттеглиха предложенията си, а при гласуването на предложението на Янков за доплащане от 350 хиляди лева от страна на инвеститорите 27 съветници гласуваха \"за\", 10 - \"против\", а 7-ина се въздържаха. В социалните мрежи кметът излезе с предложение гласувалите против да съставят комисия, която да води разговори със собствениците и жителите на квартала. По този начин те ще „се убедят, че    ", "date": "2019.07.25", "title": "Съветниците отхвърлиха замяна, строителството в старозагорски квартал продължава"}
{"url": "https://www.actualno.com/crime/kamerierkata-ot-slynchev-brjag-shte-trjabva-da-plati-3-hil-lv-raznoski-na-shvedskija-turist-news_771599.html", "text": "      Камериерката Диана Петкова, която бе изритана в лицето от шведски турист в „Слънчев бряг” преди две години, бе осъдена да му плати 3000 лв. съдебни разноски. До това се стигна, след като жената заведе гражданско дело срещу и поиска 50 000 лв. обезщетение за нанесени неимуществени вреди. Бургаският окръжен съд обаче ѝ присъди 18 000 лв. Двете страни обжалваха пред апелативните магистрати, но те намалиха обезщетението до 12 000 лв. Сумата от малко над 3000 лв., която Петкова трябва да плати на шведа, е изчислена по специална формула върху отхвърлената част на иска. 2252 лв. са разноските пред Окръжния съд, тъй като той намалява иска от 50 000 лв. на 18 000 лв., 822 лв. са пред апелативния, обясниха юристи, цитирани от       Гражданското дело срещу Сундберг се гледа в негово отсъствие на 21 декември миналата година в Бургаския окръжен съд. Представляван от столичния юрист Никола Атанасов, шведът оспорва иск над 5000 лв. и твърди, че претенцията на камериерката е прекомерна. По време на делото, което приключва в рамките на едно съдебно заседание, защитникът на шведа се позовава на константната практика на ВКС и настоява, че искът е доказан до размера от 5000 лв., който отговаря на критериите на закона.   “Въпреки редуцирането на исканото от нас обезщетение до 12 000 лв. то остава едно от най-високите, присъждани някога за такъв тип телесна повреда”, коментира защитникът на камериерката Станко Кралев. \r\nРалф Сундберг бе арестуван два дни след посегателството, след като запис от камера в хотела бе разпространен в социалните мрежи. Шведът се сдоби с обвинение за нанасяне на лека телесна повреда по хулигански подбуди и прекара 40 дни в ареста, след което до процеса на 26 септември бе под домашен арест в хотел в „Слънчев бряг”. Заради действащото у нас законодателство Сундберг бе освободен от наказателна отговорност и получи административно наказание - глоба в размер на 4500 лв.  Присъдата предизвика остра полемика, а главният прокурор Сотир Цацаров я определи като несправедлива както за самата камериерка, така и за родното ни правосъдие. И призова парламента да повиши наказанията за подобен род престъпления. ", "date": "2019.07.25", "title": "Камериарката от \"Слъчев бряг\" ще трябва да плати 3 хил. лв. разноски на шведския турист"}
{"url": "https://www.actualno.com/varna/grajdanin-mina-s-kola-prez-gradinka-v-centyra-na-varna-news_771634.html", "text": "      Варненец е минал с колата си върху току що посадени цветя в центъра на морската ни столица. За това сигнализира читател на Случката се е разигра във вторник.      Ето какво пише в сигнала си до медията очевидецът на случката:\r\n\"Идиот (от гръцки - незапознат с порядките човек), мина с автомобила си върху прясно посадени растения по улица \"Колони\" на метри от кръстовището с бул. \"Приморски\", до Морската градина.\r\nНа ул. \"Колони\", където правят нови алеи и цветя, някакъв слабоумен явно е прецапал през цветята, вместо да мине от там от където е дошъл... Искаме да имаме красив град, а сами унищожаваме всичко красиво.\"   ", "date": "2019.07.25", "title": "Гражданин мина с кола през градинка в центъра на Варна"}
{"url": "https://www.actualno.com/europe/ispanija-oshte-njama-pravitelstvo-idvat-li-novi-izbori-news_771673.html", "text": "      Испания отива към четвърти парламентарни избори за последните няколко години, които могат да се проведат на 10 ноември, пише в. El Pais.      Изпълняващият длъжността премиер на Испания Педро Санчес не успя да получи доверието на 350-местния парламент при второ гласуване тази седмица. Това означава, че той няма да успее да формира ново правителство за момента. Кандидатът на Социалистическата партия трябваше да бъде подкрепен от обикновено мнозинство, за да поеме управлението на страната.   На днешното гласуване Санчес беше подкрепен от 124 депутати (също толкова гласуваха и при първия опит във вторник). 155 депутати гласуваха против социалиста, а 67 се въздържаха. Той получи подкрепата на 123-те депутати от Социалистическата партия и един представител на малка регионална партия.\r\nПо-рано испанският социалистически лидер заяви, че не са успели да постигнат коалиционно споразумение с \"Подемос\". Санчес каза пред долната камара на парламента, че не е възможно да сключат споразумение.  \"Подемос\" се въздържа на днешното гласуване.\r\nПотенциално ново гласуване може да бъде организирано през септември, но и ако тогава не бъде одобрено правителство от парламента, Испания ще организира избори през ноември. Това означава четвърти парламентарни избори за 4 години и петите избори само през тази година.   Според разпространяваната информация социалистите и \"Подемос\" не са се разбрали кой да поеме Министерството на труда. От \"Подемос\" са настоявали да ръководят ведомството, но социалистите са контрирали, че крайнолявата партия не е популярна с някои икономически предложения.    Партията на Санчес спечели изборите на 28 април, след като получи 123 места в 350-местната долна камара. ", "date": "2019.07.25", "title": "Испания още няма правителство, идват ли нови избори?"}
{"url": "https://www.actualno.com/bgfootball/ludogorec-s-ravenstvo-v-pyrvija-si-mach-v-liga-evropa-news_771741.html", "text": "      Шампионът на България стигна до много комфортен аванс в гостуването си на Валур в Лига Европа. Двата тима завършиха при резултат 1:1 в първия мач от втория предварителен кръг в Лига Европа, игран тази вечер в Рейкявик.      \"Орлите\" трябваше да се примирят с участие във втория по сила европейски клубен турнир, след като бяха изхвърлени от Шампионска лига от Ференцварош. Днес те стигнаха до отличен резултат преди реванша в Разград след седмица.\r\nОще в 11' исландският тим поведе в резултата. След недобре изчистена топка при изпълнение на тъч Петри нанесе доста странен удар, който изненада Пламен Илиев - 1:0. Последва сериозен натиск на \"зелените\" който продължи до последната минута и даде резултат в продължението. Вандерсон центрира към наказателното поле, където непокрит бе оставен Абел Анисе и националът на Мадагаскар с глава оформи крайното 1:1.\r\nПовече за равенството между Валур и Лудогорец може да откриете в .   ", "date": "2019.07.25", "title": "Лудогорец с равенство в първия си мач в Лига Европа"}
{"url": "https://www.actualno.com/society/prieha-obshtija-ustrojstven-plan-na-chepelare-news_771630.html", "text": "      Общинският съвет в Чепеларе днес прие внесения от кмета Славка Чакърова Общ устройствен план на общината, съобщиха от местната администрация.      Проектът е изработен от проектантска фирма “А.С.А” ЕООД - София, с която Община Чепеларе е сключила договор на стойност 187 350 лева без ДДС.   Общият устройствен план е стратегически документ от регионално значение, а в определени случаи и в национален аспект, който дава конкретни предвиждания за устойчиво развитие на територията на общината.\r\nВлизането му в сила ще зададе плановата основа за дългосрочното устройствено развитие на общинските територии, в съответствие с приетите стратегически документи за регионално развитие и със специфичните за община Чепеларе природни, културно-исторически, туристически и други ресурси.  Разширяването на урбанизираните територии се обосновава с прилагането на по-високи стандарти за различните функционални системи и устройствени среди.\r\nНаред с това идват възможностите и задълженията за опазване на околната среда, възможностите за развитие на туризма (с акцент на спортния и културно-историческия туризъм), както и ефективното използване на природните ресурси, възможностите за задоволяване на нуждите на бизнеса и др., се казва още в съобщението.    ", "date": "2019.07.25", "title": "Приеха Общия устройствен план на Чепеларе"}
