{"url": "https://www.actualno.com/curious/dneven-horoskop-za-24-oktomvri-news_701742.html", "text": "        Тази сряда не се доверявайте на интуицията ви. По скоро направете обратното на това, което ви прошепва вътрешния глас. Днес не се страхувайте да бъдете себе си. Правилата са важни, но в една неформална обстановка може да си позволите да разкриете повече от себе си.   Моментното състояние е знак, че сте на прав път, щом се чувствате добре, макар да имате толкова много задължения. Дори нещо да остава за следващия ден винаги си оставяйте време за почивка.     Днес ще получите признание за работата ви. Ще разберете, че сте авторитет в професионалната ви област. Имате повод за празнуване. Намаляването на темпото заради вашето здравословно състояние иска да ви подскаже, че е време да отхвърлите някои задължения. Завинаги. Не му мислете много. Предстои ви да научите нещо ново за отношенията. Ще разберете  колко важно е да се спре навреме и че да докажеш правотата си - не е най-важното.   Денят ще ви покаже, че не сте единствени с вашите проблеми. Нека това ви даде увереност да се борите за щастието си докрай. Днес ще имате пълна свобода на действие. Помислете с каква приятна дейност може да изпълните времето си, за да не загубите напразно деня.    Това е ден за добрини. Може да нахраните бездомно животно, а защо и да не помислите дали нямате възможност да осиновите някое коте или куче. Тази сряда не допускайте възможността, че не сте прави, дори да се изяждате от съмнения. Някой ще се опита да разклати вярата ви и то доста успешно, но скоро ще се разбере, че сте прави.    Тази сряда направете нещо нетипично за себе си или за околните. Разнообразието връща вкуса към живота. Тази сряда е добре да си починете, дори да не се чувствате уморени. Освен това се въздържайте от вредна храна и си набавете повече витамини.", "date": "2018.10.23", "title": "Дневен хороскоп за 24 октомври"}
{"url": "https://www.actualno.com/starazagora/pyrva-sreshta-na-predsedatelite-na-obshtinskite-syveti-na-stara-i-mlada-zagora-news_701741.html", "text": "  Правилник за организацията и дейността на Общински съвет - Стара Загора, и значка с герба на общината получи Радина Николова, избрана миналата седмица за председател на Младежкия общински съвет (МОС) от своя колега в парламента на общината Таньо Брайков.     Николова е единадесетокласничка в Търговска гимназия \"Княз Симеон Търновски\". Възпитаник на същото училище е и кметът на Млада Загора Никола Чакалов, който участва в срещата заедно с председателите на 6-те постоянни комисии на МОС за този мандат.\r\n„Приветствам младите хора, които работят за подобряване на средата си на обучение и живот в нашия град и се надявам по-често да идвате с идеи при нас“, посрещна представителите на Млада Загора Таньо Брайков. Младежите пък го поканиха да им гостува на следващото им редовно заседание.", "date": "2018.10.23", "title": "Първа среща на председателите на общинските съвети на Стара и Млада Загора"}
{"url": "https://www.actualno.com/plovdiv/milion-cvetja-krasjat-plovdiv-prez-esenta-snimki-news_701726.html", "text": "  И тази есен Пловдив ще бъде украсен с около милион цветя, повечето от които вече са засадени. Това съобщи директорът на ОП „Градини и паркове“ Стоян Алексиев.      Предвижда се до края на месеца да бъдат облагородени разделителните ивици и кръговите кръстовища на булевардите. Те ще радват жители и гостите на града и напролет – до средата на май, когато ще бъдат заменени с милиони летни цветя.  В Цар-Симеоновата градина вече са засадени 150 хиляди цветя, сред които има различни на цвят теменужки, незабравки, парички, шибой, селене и други видове, които са подходящи за пловдивските климатични условия. Всички те са собствено производство на „Градини и паркове“. Такива са и поредните 5000 храста рози, които предстои да бъдат засадени през ноември.", "date": "2018.10.23", "title": "Милион цветя красят Пловдив през есента (СНИМКИ)"}
{"url": "https://www.actualno.com/society/novinite-naj-vajnoto-za-denja-23-oktomvri-news_701720.html", "text": "  Редакционният екип на Actualno.com ви представя най-важните новини за изминалия ден, 23 октомври.      Не присъствам на коалиционен съвет. НФСБ преди 6 дни свали политическо доверие от мен като председател на парламентарната група на на \"Обединени патриоти\". Това написа в официалната си страница в социалната мрежа Facebook лидерът на партия „Атака“ Волен Сидеров.   \"Валери Симеонов стана пример за легитимна бруталност.\" Това завиха майките на деца с увреждания по време на поредния си протест с искане за оставка на вицепремиера Валери Симеонов, предаде репортер на Actualno.com. Една оставка в момента означава да съборим правителството – за мен това не е решение. Това заяви вицепремиерът и лидер на ВМРО Красимир Каракачанов след Коалиционен съвет на \"Обединени патриоти\". Каракачанов обясни, че според него евентуална оставка на Симеонов означава, че ДПС и БСП могат да се върнат на власт, а това не е решение.     Добре познатата с журналистическата си работа Генка Шикерова осъди Българската агенция по безопасност на храните (БАБХ) заради отказ от информация. Психопат ли е Валери Симеонов? – както намекна един антрополог. Не си губете времето с този въпрос. Не е. Не е и фашист, както го нарече пък един социолог. Валери Симеонов е играч – такъв, какъвто се полага на дивата ни политика.\"    Валери Симеонов поиска контрапротест да не се провежда, защото го видя като \"средство на уличен натиск\" и освен това пречел на нормалния живот в София, но благодари за подкрепата. Съединените щати твърдо подкрепят Договора от Преспа и това е от решаващо значение за евроатлантическото бъдеще на Македония. Това бе заключението от вчерашното посещение на заместник-помощникът на държавния секретар по европейските въпроси на САЩ Матю Палмър в Македония, който изрази силна подкрепа на САЩ за Договора от Преспа. Ние, мъжете, се радваме на мегаоргани. Така бившият служебен здравен министър д-р Мирослав Ненков коментира готвената генерална промяна в здравната ни система. Такава промяна не може да мине през задната врата, категоричен беше Ненков, визирайки как промените се готвят през преходните и заключителни разпоредби на Закона за бюджета на НЗОК. Най-лесният начин да бъде дискредитиран един протест е той да бъде партийно оцветен. Протестът на майките на деца с увреждания е пъстроцветен, той е като дъгата – може да съм наивна, но много разчитам партиите да не смачкват по този начин този протест. Това заяви омбудсманът Мая Манолова, която изрично подчерта, че от 1 юни е заедно с майките и работи по Законопроекта за личната помощ. Китай предупреди, че няма „никога да приеме никаква форма на изнудване“, след като американският президент Доналд Тръмп заяви, че решението му за оттегляне от договор за ядрени оръжия със среден обсег е свързано с Русия е свързано и с китайския арсенал.", "date": "2018.10.23", "title": "Новините: Най-важното за деня, 23 октомври"}
{"url": "https://www.actualno.com/asia/erdogan-e-razgovarjal-sys-semejstvoto-na-kashogi-news_701740.html", "text": "  Турският президент Реджеп Ердоган е обещал на семейството на убития саудитски журналист Джамал Кашоги, че Анкара ще направи \"всичко\" за да разреши случая с неговото убийство, съобщиха от президентството, цитирано от AFP.     Изказвайки своите съболезнования за смъртта на журналиста в телефонен разговор, Ердоган е казал на сина на Кашоги - Абдулах Кашоги, както и на другите членове на семейството, че \"Турция ще направи всичко, което е необходимо, за да разреши случая\", казва източник от президентството.\r\nСаудитският крал Салман и коронованият принц Мохамед Бин Салман пък са се срещнали с другия син на журналиста, както и с брат му.   Турският лидер съобщи по-рано днес, че е предложил на Рияд съпричастните в убийството на Хашоги да бъдат съдени в Истанбул.  Ердоган настоява съдебният процес срещу 18 заподозрени саудитци да се проведе в Истанбул и заяви, \"всички, които са играли роля в убийството\" ще се изправят пред наказание.\r\nЕрдоган уточни, че убийството е било \"планирано\"дни преди да бъде извършено, което става ясно от \"разписанието\" на саудитския екип, изпратен в Истанбул за екзекуцията. Ердоган допълни, че все още иска отговори по редица въпроси, включително \"кой е дал заповедите\" на екипа.", "date": "2018.10.23", "title": "Ердоган е разговарял със семейството на Кашоги "}
{"url": "https://www.actualno.com/business/pyrvite-20-dushi-veche-bjagaha-v-podkrepa-na-renoviraneto-na-sportnite-ploshtadki-v-bylgarija-news_701746.html", "text": "  Днес ултрамаратонецът Краси Георгиев и екипът на TELUS International Europe поставиха началото на благотворително бягане, подкрепящо фондация „Отвъд спорта“, която насърчава здравословния начин на живот и спортуването на открито.     В първия час в инициативата се включиха 20 души, които избягаха близо 60 километра.\r\n„Благодаря на TELUS International за поканата. Разбрах, че когато променяш живота на някой друг, независимо колко е тежко едно предизвикателство, каузата, зад която заставаш, винаги те вдъхновява и зарежда с нови сили.“, сподели ултрамаратонецът Краси Георгиев.\r\n“Вратите на фитнеса за служители на TELUS International ще бъдат отворени през целия ден за външни посетители. Призоваваме ви да се включите, защото за всеки избяган километър компанията ще дари 1 лев за реновиране на спортните площадки в България.”, допълниха Кристина Иванова, вицепрезидент „Операции“ и Юлиян Милев, вицепрезидент „Финанси“ и финансов директор в TELUS International Europe.  Събраната сума ще бъде дарена на фондация „Отвъд спорта“ за реновирането на игрища за спортуване на открито.\r\nВсички желаещи външни лица могат да се включат днес, като посетят до 19:00 ч. TELUS Tower на пл. Македония в столицата. Служителите на компанията ще имат възможност да бягат благотворително до края на седмицата.    Част от тях имат възможността да посетят масажи на място в офиса от фондация „Синергия“, която насърчава заетостта на незрящи хора, развивайки социалното предприятие Hi-Touch – предоставящо масажи от незрящи хора. TELUS International Europe е водещ доставчик на услуги в сферата на BPO и ITO, който от 2004 г. насам предоставя висококачествени услуги за аутсорсинг на бизнес процеси. В компанията работят повече от 5 500 служители на територията на 5 центъра в София, Пловдив (България), Букурещ и Крайова (Румъния). Компанията предоставя иновативно обслужване на клиенти по цял свят на повече от 35 езика.     Чрез реновирането на публични игрища за спортуване на открито, екипът на “Отвъд Спорта” иска да възроди ценности като движение, здравословен начин на живот, срещи с приятели на открито като антиподи на агресията между младежите и заседналия начин на живот, който е актуален проблем дори и сред тях. Организацията вече има позитивен опит с възобновяването на игрище за баскетбол в гр. Перник, за чието реализиране са използвани изцяло подръчни материали от приятели, безвъзмездна техника и доброволно дареното време на членовете на организацията.", "date": "2018.10.23", "title": "Първите 20 души вече бягаха в подкрепа на реновирането на спортните площадки в България"}
{"url": "https://www.actualno.com/politics/bsp-iska-promjana-na-modela-v-stroitelstvoto-podgotvja-se-za-predsrochni-izbori-news_701734.html", "text": "  \"Искаме да сменим модела, при който един човек решава кой да влиза и кой да излиза от обществена поръчка! Модел, при който строителният бранш е принуден да връща пари от обществени поръчки, за да си спечели благоволението на управляващите\"     Това заяви лидерът на БСП Корнелия Нинова по време на провелата се днес среща между представители на левицата и Камарата на строителите в България, на която се обсъдиха проблемите в строителния сектор.   Нинова застана пред медиите заедно с Илиян Терзиев, председател на УС на Камарата на строителите.\r\n\"Искаме да се спре с некоректното говорене и използването на нашия бранш за политически цели\", заяви Терзиев.Той добави, че се надяват в лицето на БСП да намерят добър партньор.  \"Държим за развитието на българската икономиката и на българските фирми. Ако БСП управлява, няма да има привилигировани фирми, няма да им бъдат извивани ръцете да плащат комисионни и рушвети, нито ще бъде изземван бизнесът на една фирма за сметка на друга, няма да се променят правилата в движение\", заяви Нинова.\r\nTя коментира създалата се ситуация около исканата оставка на вицепремиера по икономическата и демографска политика Валери Симеонов заради неговото изказване по адрес на майките от инициативата „Системата ни убива“, които той нарече „кресливи жени“ с „уж болни деца“.   \"Подписахме искане утре първа точка в дневния ред на парламента да бъде изслушване на вицепремиера Валери Симеонов\", съобщи председателят на БСП.    „Ние сме сериозни политически опоненти с Бойко Борисов, но не мога да не призная, че през тези години той е изглеждал като човек, който владее ситуацията.\r\nЗа пръв път ми изглежда безсилен и безпомощен, като премиер да, реши проблема. Вчера го прехвърли на Каракачанов, онзи ден – на Волен Сидеров. Това не е нито лидерско, нито премиерско“, смята Нинова.\r\nСпоред нея, с действията на Борисов внушава идеята, че „цялата конструкция на правителството виси на оставката на Валери Симеонов“, което Нинова смята за „израз на пълно безсилие“. „Това е тревожно за България“, подчерта тя.   От левицата изразиха и готовност да създадат бърза организация за предсрочни парламентарни избори, а „Визия за България“ да бъде превърната в конкретна управленска програма с ясни ангажименти.   ", "date": "2018.10.23", "title": "БСП иска промяна на модела в строителството, подготвя се за предсрочни избори"}
{"url": "https://www.actualno.com/society/knsb-s-ostra-reakcija-kym-rabotodatelskite-organizacii-i-tehnite-lideri-news_701749.html", "text": "  \"КНСБ изразява острото си недоволство срещу репликите на някои лидери на работодателски организации, че синдикатите са „вредни за България“, се казва в официално изявление на Конферерацията.     Според синдиката подобно поведение охулва утвърдени европейски ценности и инструменти на социалния мир, разпалва вражди и призовава предприятията и техния мениджмънт към война със синдикатите и техните организации.   Така, съзнателно или не, носителите на подобно поведение вредят на социалния мир, без който няма как да се поддържа прогнозируема и предвидима икономическа и социална среда за национални и чужди инвеститори и производители.\r\nПравото на сдружаване, правото на протест и организиране в синдикати е конституционно уредено и международно признато вкл. в Декларацията по правата на ООН и никой не може да подлага това на съмнение, камо ли да го използва за лични или корпоративни цели.  КНСБ изразява острото си възмущение и от репликите на някои лидери на работодателски организации, които обявиха, че са „готови да доведат 20 000 работници на площада“ в контра протест срещу майките.   Приемаме това не само като атака към правото на сдружаване, което има над 130-годишна история в България и по света, но и към демократичните ценности като цяло.\r\nТакива изказвания поставят под съмнение не само отношенията между труда и капитала, но и европейския облик на страната ни като място, в което диалогът, а не диктатът е водещата сила. Реплики от този род водят до ненужно обществено напрежение, резултатите от които могат да бъдат непредвидими.    Ако подобна практика продължи, КНСБ ще сезира всички международни институции за поведението на водещи работодателски организации, включително Международната организация на труда, МКП, ЕКП, Европейската комисия, Европейският икономически и социален комитет, както и световните бизнес организации, в които членуват българските работодатели, пише още в писмото.   ", "date": "2018.10.23", "title": "КНСБ с остра реакция към работодателските организации и техните лидери"}
{"url": "https://www.actualno.com/politics/predstoi-glasuvane-na-tretija-vot-na-nedoverie-kym-kabineta-borisov-3-news_701744.html", "text": "  В началото на новата пленарна седмица депутатите ще започнат работа с гласуването по третия вот на недоверие към кабинета „Борисов 3“, сочи информация на БГНЕС.     Внесеното от БСП поредно искане за сваляне на правителството този път е заради политиката му сферата на здравеопазването, като темите на първите две бяха свързани с направеното от него за противодействието на корупцията и политиката по сигурността.   От левицата внесоха подписите за инициирането на вота сами, без да търсят консултации с други парламентарно представени политически сили, но обсъдиха състоянието на сектора с редица лекарски и пациентски организации.\r\nДебатите по вота се проведоха в рамките на петъчното пленарно заседание миналата седмица. Макар и с по-различни мотиви, засега само ДПС е изразило подкрепа за вота и остро несъгласие с водената от кабинета политика в сектор „Здравеопазване“.За да падне правителството обаче, са необходими 121 гласа при гласуването в зала, а общият сбор на депутатите на БСП и ДПС е 104.  Във връзка с политическите трусове в „Обединени патриоти“ лидерът на НФСБ Валери Симеонов заяви, че на патриотите ще гласуват като коалиционни партньори. Той не е сигурен обаче как ще гласуват депутатите от „Атака“, чийто лидер Волен Сидер не присъства на провелия се политически съвет на малката коалиция.   На провелите се в петък дебати не присъстваха премиерът Бойко Борисов, който беше в чужбина, както и вицепремиерът Валери Симеонов, а в тяхното отсъствие левицата разчете „неглижиране на проблема“.\r\nВ рамките на 3 часа опозиция и управляващи си разменяха взаимни обвинения за проблемите в сектора, свързани с новата идея за промяна в модела на здравно осигуряване, напускащите страната медицински специалисти, липсата на секторни реформи и други.    От \"Воля\" не взеха отношение в дебатите. „Няма да мълчим, но и няма да участваме в безсмислени и безрезултатни вотове на недоверие“, заяви зам.-председателят на парламентарната група Кръстина Таскова на заседанието в петък.   ", "date": "2018.10.23", "title": "Предстои гласуване на третия вот на недоверие към кабинета „Борисов 3"}
{"url": "https://www.actualno.com/society/protestirashtite-majki-valeri-simeonov-stana-primer-za-legitimna-brutalnost-video-news_701739.html", "text": "  \"Валери Симеонов стана пример за легитимна бруталност.\" Това завиха майките на деца с увреждания по време на поредния си протест с искане за оставка на вицепремиера Валери Симеонов, предаде репортер на .     \"Не може да се изказваш така за българската майка. Не може управляващите да се държат по този безобразен начин\", категорични бяха протестиращите пред Министерски съвет. Припомняме, че по-рано след коалиционен съвет на “Обединени патриоти”, на който лидерът на “Атака” Волен Сидеров не отиде, стана ясно, че вицепремиерът Симеонов няма да напусне поста си.     По време на демонстрацията за кратко бе блокирано движенето по бул. “Дондуков”, но майките се разграничиха от тази спонтанна акция на няколко протестиращи.\r\nМайките заявиха, че днес са повече на протеста, но по думите им са се появили и много провокатори.    Впоследствие все пак се стигна до блокиране на булеварда, този път по призив на майките.\r\nПротестиращите бяха категорични, че ще са по площадите, докато Валери Симеонов не напусне управлението.   Преди дни от Брюксел премиерът Бойко Борисов дори се извини за думите на лидера на НФСБ и го призова да даде обяснение за това, което е има предвид.\r\nБорисов подчерта, че поетите ангажименти към протестиращите майки се изпълняват в пълен обем, както по отношение на допълните средства в размер на 150 млн. лева, така и относно законовите промени и реформа в сектора.\r\nМинистър-председателят обаче няма да поиска оставката на Симеонов, защото според него това би било нарушение на коалиционното споразумение.   Темата коментира и държавният глава Румен Радев. „Безконтролната власт ражда цинизъм, а с цинизъм не може да има ефективно управление и не можем да мислим за проблемите“, смята президентът.", "date": "2018.10.23", "title": " Протестиращите майки: Валери Симеонов стана пример за легитимна бруталност (ВИДЕО)"}
{"url": "https://www.actualno.com/america/putin-i-trymp-shte-se-sreshtnat-v-parij-prez-noemvri-news_701747.html", "text": "  Американският президент Доналд Тръмп и руският му колега Владимир Путин имат намерение да направят нова среща помежду си, предадоха световните агенции.     Това може да се случи по време на тяхната визита в Париж на 11 ноември, където ще честват края на Първата световна война.\r\n\"Разбира се, би било полезно да продължим прекия диалог с Тръмп. Разбира се, ако американската страна е заинтересована от такива контакти\", каза Путин, след като прие в Москва съветника на президента на САЩ по въпросите на националната сигурност Джон Болтън.   \"Мисля, че президента Тръмп ще иска да се види с вас в Париж в кулоарите на честванията на 100 години от края на войната\", каза Болтън в обръщение към руския лидер.  По-рано стана ясно, че по време на срещата си днес съветникът по сигурността на САЩ е обсъдил със секретаря на Съвета по сигурност на Русия Николай Патрушев организирането на нова руско-американска среща на върха.\r\nТя ще бъде втората за американския президент Доналд Тръмп и руския му колега Владимир Путин, които се срещнаха в Хелзинки на 16 юни.   В същото време руският президент отбеляза, че е изненадан от неприятелски действия, които САЩ предприемат срещу Русия.    Преди броени дни Тръмп обяви, че иска да изтегли Съединените щати от Договора за ликвидиране на ракетите със среден и малък обсег на действие - ключово двустранно споразумение, сключено през 1987 г. между САЩ и СССР.", "date": "2018.10.23", "title": "Путин и Тръмп ще се срещнат в Париж през ноември"}
{"url": "https://www.actualno.com/politics/nespravjaneto-s-mrysnija-vyzduh-moje-da-kostva-do-10-000-lv-globa-na-kmetovete-news_701705.html", "text": "   Това предлага правителството с промени в Закона за чистотата на атмосферния въздух (ЗЧАВ), внесени в Народното събрание.     С тях за първи път чистотата на въздуха се вменява като пряка отговорност на кметовете. В момента законът единствено възлага на „общинските органи“ заедно регионалните инспекции по околната среда и водите да осъществяват контрол и управление на дейностите, свързани с осигуряване чистотата на въздуха на тяхната територия, пише .   Сега законът вменява на кметовете като лична отговорност „осигуряването на чистотата на въздуха на територията на съответната община“. Нещо повече – предвижда се в случаите, когато в даден район са превишени нормите за вредни вещества (замърсители) в атмосферния въздух, кметовете да разработват и изпълняват програми за намаляването им. Те ще се приемат от общинските съвети.\r\nВсяка година до 31 март кметовете ще се отчитат пред тях и пред местната екоинспекция какво са свършили. Като документът ще се публикува и на сайта на общината, за да могат и гражданите да се запознаят с него.   .\r\n„Изпълнението на мерките от програмите следва да доведе до ежегодно намаление на броя на превишенията на нормите за вредни вещества и на средногодишните нива на замърсителите в случаите, когато те са над определените норми за качество на атмосферния въздух, регистрирани в пунктовете за мониторинг – част от Националната система за мониторинг на околната среда на територията на общината“, предвижда проектът.   И възлага на РИОСВ всяка година до 30 април да оценява дали това е свършено. Ако обаче се установи, че няма намаление на регистрирания брой превишения на нормите за вредни вещества и/или на средногодишните нива на замърсителите, кметът се наказва с глоба от 5000 до 10 000 лв. Тя се налага от шефа на местната екоинспекция.    Проектът предвижда .\r\nВ проекта има и серия от разпоредби, свързани с качеството на твърдите горива, които се използват за битово отопление  – въглища и брикети. „Битовото отопление с твърди горива е определено като основна причина за наднорменото замърсяване на атмосферния въздух с фини прахови частици (ФПЧ). Ограничаването на съдържанието на сяра и пепел във въглищата и брикетите е една от мерките, които могат да бъдат взети на национално ниво за подпомагане на общините в усилията им да постигнат нормите за качество на атмосферния въздух“, пише в мотивите към проекта.\r\nКонкретните изисквания за качеството на твърдите горива ще бъдат разписани в наредба. „Чрез наредбата ще бъдат въведени норми за съдържанието на сяра и пепел във въглищата и брикетите, изисквания за пакетиране и етикетиране на опаковката, както и условията, редът и начинът за контрол на качеството на твърдите горива“, обясняват от правителството.   Такава наредба ще има и за изискванията за дървесината, която се предлага за битово отопление. Контролът за качеството на твърдите горива за бита се възлага на Държавната агенция за метрологичен и технически надзор, като правителството е изчислило, че за целта ще се необходими около 500 хил. лв.\r\nСамо преди месец в доклад на Европейската сметна палата беше констатирано, че . От институцията отправиха критики към плановете на Столичната община за справяне с проблема и най-вече, че те не предвиждат мерки за превенция на замърсяването от домакинствата.  Според доклада България е лидер по загубени години на живот в добро здраве заради мръсен въздух. Гражданите у нас скъсяват с 2 години и половина времето, в което са здрави, докато средно за Европейския съюз този показател е 0.7 години.   След отчитането на замърсяване с фини прахови частици в пъти над нормата в някои райони на София тази зима общината въведе т. нар. екобилетче. Зеленият билет струва 1 лев и с него гражданите могат да използват цял ден всички линии на градския транспорт.\r\nОрганизации водят дела срещу местните власти в София и Пловдив, като твърдят, че те са бездействали през последните години по проблема с мръсния въздух в двата най-големи града у нас.", "date": "2018.10.23", "title": "Несправянето с мръсния въздух може да коства до 10 000 лв. глоба на кметовете"}
{"url": "https://www.actualno.com/moresport/tervel-pulev-objasni-zashto-se-e-razdelil-s-treniora-si-i-koj-shte-go-zamesti-news_701756.html", "text": "  Българският професионален боксьор в полутежка категория Тервел Пулев обясни причините за раздялата с личния си треньор Борислав Бояджиев.     По време на двубоя в \"Арена Армеец\" той ще бъде воден от друг български специалист Михаил Таков. За Пулев предстои мач за европейската титла срещу аржентинеца с италиански паспорт Леонардо Бруцезе в събота.    По повод на спекулациите относно раздялата ми с моя досегашен треньор, бих искал да внеса категорична яснота, за да бъдат избегнати такива. Първо нека бъде ясно, че НЕ тренирам само с един треньор. Също така съм излизал в професионални мачове с други треньори в ъгъла (в Германия с Ули Вегнер и Георг Брамовски) . Освен характерните боксови упражнения, като спаринги, лапи и т.н. ползвам специализираните услуги и на кондиционни треньори.  Относно досегашния ми треньор в боксовата зала (Б. Бояджиев) , мога да кажа, че бях поканен на лагер в чужбина от щаба на световния шампион Александър Усик. По този въпрос Бояджиев каза, че \"не може да дойде, защото в София губи тренировки и съответно и пари\". Тъй като го разбирам напълно и го подкрепям в неговото израстване, реших да го освободя от ангажимента му спрямо моите тренировки. Така че той да има нужното време за целта.   За предстоящия мач на 27 октомври, ще бъда в ъгъла с един от най-добрите треньори в България - Михаил Таков. Треньор, който ме е извел във всичките ми победи на предолимпийските турнири, включително Олимпийската квалификация (Трабзон 2012), на която спечелих всички мачове, за да успея да се класирам за Лондон 2012 г. На Олимпиадата отново М. Таков беше зад мен в подготовката и на ринга. Убеден съм, че незаменими хора няма. Също така, че за да си добър професионалист, трябва първо да си добър човек.\"\r\nОще за предстоящия мач на Тервел Пулев, прочетете в     ", "date": "2018.10.23", "title": "Тервел Пулев обясни защо се е разделил с треньора си и кой ще го замести"}
{"url": "https://www.actualno.com/moresport/bivsh-svetoven-shampion-furi-e-po-byrz-i-eksploziven-ot-pulev-news_701754.html", "text": "  Един от треньорите на Хюи Фюри - Робин Рийд, който е и бивш световен шампион в супер средна категория, е на мнение, че Хюи е много по-бърз, по-експлозивен и по-вариативен от своя опонент Кубрат Пулев.     Рийд изтъкна качествата, които дават преимущество на Хюи преди важния сблъсък в събота. Той подчерта, че британецът има изключителна мощ в ръцете, която обаче е отлично съчетана с бързината в краката му.   \"Не искам да показвам неуважение към Пулев, но Хюи е по-бърз, млад, вариативен и експлозивен. Ще бъде наистина много добра среща. Освен това Хюи има много сила в тези ръце.\r\nРаботихме, за да съчетаем тази мощ с бързина в краката му\", сподели Рийд.  Хюи Фюри се очаква да бъде един от най-тежките опоненти, срещу които се е изправял някога българският боксьор.   Младокът е сочен за една от бъдещите звезди на боксовия ринг и заплаха за поясите на неговия сънародник Антъни Джошуа.\r\nОще за предстоящия сблъсък на българина прочетете в     ", "date": "2018.10.23", "title": "Бивш световен шампион: Фюри е по-бърз и експлозивен от Пулев"}
{"url": "https://www.actualno.com/asia/objasnenijata-na-rijad-ostavjat-mnogo-vyprosi-bez-otgovor-priznaha-ot-g7-news_701753.html", "text": "  Обясненията на Саудитска Арабия за убийството на журналиста Джамал Кашоги оставят \"много въпроси без отговор\", заявиха външните министри на Г-7 в общо становище.     \"Отговорните за убийството трябва да бъдат подведени под отговорност. Саудитска Арабия трябва да предприеме мерки нищо подобно да не се случва повече\", се казва в изявлението.   Откакто журналистът изчезна на 02 октомври лидерите на 4 от 7-те страни коментираха случая, като президентът на САЩ изпрати държавния секретар на страната Майк Помпео да разговаря със саудитските власти.\r\nЛидерите на Канада, Германия и Великобритания пък заплашиха Рияд, че ще прекратят договорите си, ако истината не излезе наяве.  Групата на седемте е организацията на най-развитите икономически държави и включва Великобритания, Германия, Италия, Канада, САЩ, Франция и Япония.   ", "date": "2018.10.23", "title": "Обясненията на Рияд оставят много въпроси без отговор, признаха от Г7"}
{"url": "https://www.actualno.com/america/viceprezidentyt-na-sasht-prizova-za-natisk-nad-sauditska-arabija-news_701757.html", "text": "  Вицепрезидентът на САЩ Майк Пенс призова да се натисне Саудитска Арабия за отговори, след като турският президент Реджеп Ердоган заяви, че убийството на саудитския журналист Джамал Кашоги е било планирано, предаде агенция \"Reuters\".     „Светът гледа. Американците искат отговори и ние ще настояваме тези отговори да бъдат дадени”, заяви Пенс по време на събитие във „Вашингтон Пост”, където Кашоги е бил сътрудник.   Пенс също така потвърди, че директорът на ЦРУ Джина Хаспел е заминала за Турция, за да изясни факти около убийството.\r\nПопитан дали САЩ биха санкционирали саудитското кралско семейство, ако те се окажат замесени, Пенс каза, че това е решение, което президентът Доналд Тръмп трябва да вземе.  Според него Тръмп ще прецени на базата на ценностите и интересите на националната сигурност на страната и \"ще се увери, че светът знае истината\".   Вицепрезидентът не пожела да уточни, но думите му идват в момент, в който Западът очаква от Рияд още обяснения за убийството на Хашокжи в саудитското консулство в Истанбул.", "date": "2018.10.23", "title": "Вицепрезидентът на САЩ призова за натиск над Саудитска Арабия "}
{"url": "https://www.actualno.com/europe/evropejskata-komisija-shte-othvyrli-proektobudjeta-na-italija-za-2019-g-news_701751.html", "text": "  Европейската Комисия ще отхвърли проектобюджета на Италия за 2019 г. и ще поиска създаването на нов проект, твърди източник в Брюксел. Това ще се случи за първи път в историята на ЕС.     Еврокомисарят по икономиката Пиер Московиси ще поиска от италианското популистко правителство във вторник да \"ревизира бюджета\", който надхвърля лимитите на ЕС, съобщава източник, желаещ да запази анонимност.   Вчера италианската коалиция изпрати писмо с обещания до Брюксел и заяви, че страната ще се придържа към своя проектобюджет с високи разходи, но ще се старае да избегне преминаването на кредитния и дефицитния си лимити.\r\n\"2.4% (дефицит за БВП за 2019 г.) е таванът, който ние тържествено обещаваме да спазваме\", заяви Конте.  Малко по-късно отговаряйки на журналистически въпрос италианският премиер подчерта, че страната му няма да напусне ЕС или да се откаже от еврото независимо че възгледите му за италианския бюджет рязко се разминават с тези на ЕС.   \"Четете по устните ми: за Италия няма шанс за Италекзит, или за излизане от Европа, или еврозоната\", каза Конте пред журналисти.", "date": "2018.10.23", "title": "Европейската комисия ще отхвърли проектобюджета на Италия за 2019 г. "}
{"url": "https://www.actualno.com/society/genka-shikerova-hem-osydi-babh-hem-ne-tochno-news_701680.html", "text": "   Административният съд на София-град задължи институцията да се произнесе по заявлението на журналиста. Такава версия изкараха в публичното пространство от Нова телевизия, където Шикерова работи като разследващ журналист.      , както и данни за инсталациите за изгаряне. Следва отказ от БАБХ. Шикерова изпратила общо 30 заявления за достъп във връзка с темата и получава 30 идентични отказа.   По-късно на сайта на агенцията се появи съобщение, че всъщност Съдът издава в закрито съдебно заседание във връзка с прекратено административно производство поради неподписано от страна на Генка Шикерова заявление за достъп до обществена информация. С посоченото определение АССГ е отменил решението, с което е било прекратено административното производство и е изпратил преписката на Българската агенция по безопасност на храните (БАБХ) за произнасяне по заявлението, въпреки че не е подписано от Генка Шикерова. Обжалваното решение за прекратяването на административното производство по искането за достъп до обществена информация е съобразено със съдебна практика на Върховния административен съд.\r\nПроизводството по делото продължава, но няма санкция за БАБХ - засега.  \"Информацията за това как се харчат 12 милиона лева държавна помощ е публична, защото всяка информация за обществени харчове е публична. Изключенията от това правило са свързани със стратегически поръчки, каквато тази информация определено не е\", коментира адвокатът от \"Програма достъп до информация\" Александър Кашъмов, които съдейсват на Шикерова в съдебната битка.   ", "date": "2018.10.23", "title": "Генка Шикерова хем осъди БАБХ, хем не точно"}
{"url": "https://www.actualno.com/books/uiljam-defo-se-prevyplyshtava-v-legendarnija-van-gog-snimki-news_701692.html", "text": "        Филмът, чиято официална премиера беше във Венеция тази година, ще може да бъде видян на единствена прожекция в рамките на кинопанорамата на 24 ноември от 20:30 часа в зала 1 (а по-рано същата вечер, отново в зала 1, ще бъде показан и новия филм на Вим Вендерс – \"Папа Франциск: Човек на думата си\").   За \"Ван Гог: Пред портите на вечността\" самият режисьор казва: \"Този филм е за един художник и неговото рисуване, както и за тяхната връзка с вечността.\"\r\nСлед като миналата година Киномания показа интригуващия изцяло рисуван \"Да обичаш Винсент\", този път акцентът е върху брилянтното изпълнение на Уилям Дефо (с награда \"Купа Волпи\" от Венеция за най-добър актьор за превъплъщението си и вероятен претендент за \"Оскар\"), който по впечатляващ начин изразява вътрешната светлина на великия художник, неговите лудост, гений, безпомощност, отчаяние и триумф.   Режисьорът Джулиън Шнабел твърди, че филмът \"Ван Гог: Пред портите на вечността\" не е биографичен – още повече, че вече са създадени поне тридесет други такива продукции. Разкрива обаче, че е рисувал част от картините, които се виждат пред камерата, което вероятно се дължи на факта, че Шнабел се развива и като артист, който рисува върху парчета порцеланови съдове.   Режисьорът представя различна гледна точка за последните часове на художника, която предизвика множество дискусии след премиерата.     Във филма участват още: Рупърт Френд, Оскар Айзък (Пол Гоген), Мадс Микелсен, Матийо Амалрик, Еманюел Сение, Нилс Ареструп и др.\r\nБилетите са в продажба на касите на НДК, както и онлайн на tickets.ndk.bg.   Гледайте селекцията на Киномания 2018, за да видите големите филми преди големите награди!\r\nКиномания е част от Календара на културни събития на Столична община за 2018 г.   ", "date": "2018.10.23", "title": "Уилям Дефо се превъплъщава в легендарния Ван Гог (СНИМКИ)"}
{"url": "https://www.actualno.com/curious/4-te-zodii-s-nova-vryzka-prez-sledvashtija-mesec-news_701685.html", "text": "   Ако сте необвързани и търсите своята сродна душа или усещате, че е време за сериозна промяна в любовен план, вижте дали най-големият късмет ще се падне на вас.       Звездите ще са изключително благосклонни по отношение на любовта точно към тези 4 знака от хороскопа. Те ще се зарадват на нова тръпка идния месец.     Може да забравите за самотата. В любовен план ви очаква нещо наистина страхотно! Намирате се в много ползотворен период за личностното си развитие. Може би вече сте срещнали специалния човек, но съвсем скоро ще се отдадете един на друг и ще се радвате на нова щастлива връзка. Огледайте се около себе си, защото той е там близо до вас.      Време ви е за разнообразие и определено усещате това. Ако имате съмнения за щастието си в сегашната си връзка, то съвсем скоро те ще се изместят от окриляващото чувство на влюбването. Възможно е да усетите напрежение в отношенията си с някои хора, но крайните резултатите ще са само любов и щастие. Най-силните емоции предстоят съвсем скоро.\r\nКои са останалите две зодии -     ", "date": "2018.10.23", "title": "4-те зодии с НОВА ВРЪЗКА през следващия месец"}
{"url": "https://www.actualno.com/politics/borisov-egipet-e-potencialen-dostavchik-na-priroden-gaz-za-bylgarija-news_701688.html", "text": "  \"Египет е сред стабилните търговски партньори на България в района на Близкия изток и Африканския континент. От взаимен интерес е да работим за още по-голямо активизиране на двустранния диалог в търговско-икономическата област.\"     Това заяви министър-председателят Бойко Борисов по време на срещата си в Кайро с президента на Арабска република Египет Абдел Фаттах Ас-Сиси.   Премиерът изтъкна, че стокообменът между България и Египет бележи устойчива тенденция към нарастване, като за миналата година е надвишил 1 млрд. щ.д.\r\nСъщевременно според българския министър-председател е налице все още неизползван потенциал и страната ни полага усилия за допълнително стимулиране на сътрудничеството.  Министър-председателят акцентира върху енергетиката като сфера, в която страната ни има желание диалогът да се задълбочи. Той посочи, че за България Египет е потенциален доставчик на природен газ и имаме интерес да се включим в газовия проект между Египет, Гърция и Кипър.   Задълбочаване на двустранното сътрудничество би могло да се търси и по линия на земеделието, транспорта и туризма. По думите му би било добре да се обмисли и подновяването на дейността на Смесената комисия за икономическо, научно и техническо сътрудничество.\r\nПремиерът отбеляза също, че България разглежда Египет като държава с ключова роля за постигането на стабилност в региона на Близкия изток и Африка. Проблематика, която по думите на Борисов има отношение както към българската национална сигурност, така и към процесите в Европа.    Министър-председателят заяви още, че борбата с тероризма, екстремизма и радикализацията е обща кауза за България и Египет.   В тази връзка той коментира, че страната ни е заинтересована  от развитието на двустранните отношение  в сферата на правоприлагането, контра-тероризма, борбата срещу трансграничната организирана престъпност и трафика на хора.", "date": "2018.10.23", "title": "Борисов: Египет е потенциален доставчик на природен газ за България"}
{"url": "https://www.actualno.com/politics/siderov-ne-otide-na-koalicionnija-syvet-s-karakachanov-i-simeonov-news_701695.html", "text": "  Не присъствам на коалиционен съвет. НФСБ преди 6 дни свали политическо доверие от мен като председател на парламентарната група на на \"Обединени патриоти\". Това написа в официалната си страница в социалната мрежа Facebook лидерът на партия „Атака“ Волен Сидеров.     „ВМРО не взе никаква позиция по този въпрос, а мълчанието е знак на съгласие с НФСБ. При това положение, няма логика да бъда на тази среща“, пише още Сидеров. Припомняме, че по-рано стана ясно, че в кабинета на Искрен Веселинов в Народното събрание е започнало заседанието на \"Обединени патриоти\". На съвета присъстват вицепремиерът Красимир Каракачанов и вицепремиерът Валери Симеонов. За срещата в сградата пристигнаха и депутатите от НФСБ Борис Ячев и Валентин Касабов, предаде агенция \"Фокус\".  Коалицията \"Обединени патриоти\" трябва да обсъди искането за оставка на Валери Симеонов като вицепремиер във връзка с изказването му за майките на деца с увреждания, че са \"кресливи жени с уж болни деца\". По-рано вицепремиерът и министър на отбраната Красимир Каракачанов заяви, че няма да играе повече ролята на „синя каска” в коалицията. „Година и половина се правих на „синя каска”, опитвам се да балансирам между настроенията. Губим много време, вместо да се занимаваме с нещата, които сме заложили в програмата – по темата с нелегалната миграция, битовата престъпност, демографската криза. Стига толкова, ако работим, да работим. Аз не съм влязъл в политиката, за да бъда съдия, повече няма да играя ролята на „синя каска”, коментира Каракачанов, цитиран от bTV.    Междувременно днес се очаква пореден протест с искане за оставка на вицепремиера Валери Симеонов заради думите му към майките на деца с увреждания. Междувременно за утре бе обявен и контрапротест в подкрепа на вицепремиера. Симеонов обаче помоли акцията да не се провежда.", "date": "2018.10.23", "title": "Сидеров не отиде на коалиционния съвет с Каракачанов и Симеонов"}
{"url": "https://www.actualno.com/crime/sydyt-ostavi-v-aresta-recidivista-zadyrjan-za-srednoshtnija-grabej-v-slavjanovo-news_701664.html", "text": "  Плевенският окръжен съд днес остави в ареста 36-годишния рецидивист Б.С., който бе задържан за среднощния грабеж в град Славяново. Постоянната мярка за неотклонение „задържане под стража“ бе поискана от окръжната прокуратура в града. Делото започна в 11,30 ч. и продължи около час.     Както вече писа, Б.С. бе задържан от служители на полицейското управление в Славяново затова, че пребил и ограбил в дома му 82-годишния Георги Вачев. Нападението бе извършено в нощта срещу неделя. Бандитът влязъл през незаключена врата. Пребил стареца и му задигнал 120 лв. После избягал. Възрастният мъж потърсил помощ на тел. 112. Настанен е в болница без опасност за живота.   „Съдът прие като основателни доводите на прокуратурата, посочени в искането за вземане на постоянна мярка „задържане под стража“, съобщи за наблюдаващият прокурор Нанка Рачева.\r\nСпоред държавното обвинение престъплението е извършено при условията на опасен рецидив. Законът предвижда за него наказание лишаване от свобода  от 5 до 15 години лишаване от свобода, като съдът може да постанови и конфискация до една втора от имуществото на виновния.  Окръжната прокуратура счита, че „съществува реална опасност обвиняемият да се укрие или да извърши ново престъпление, имайки предвид тежестта на наказанието, което се предвижда за това престъпление, предходните му осъждания, както и, че лицето е привлечено като обвиняем за престъпление, извършено при условията на опасен рецидив“, пише още в искането по делото за мярката.   ", "date": "2018.10.23", "title": "Съдът остави в ареста рецидивиста, задържан за среднощния грабеж в Славяново"}
{"url": "https://www.actualno.com/business/izbraha-posrednici-koito-da-upravljavat-nad-383-mln-lv-po-evroproekti-news_701694.html", "text": "  Фонд „Мениджър на финансови инструменти в България“ (ФМФИБ) ЕАД избра посредници – Фондове за градско развитие (ФГР), които да управляват ресурс от 383,3 млн. лв.     Посредниците имат ангажимент да осигурят и допълнителен частен ресурс, като сумата, която ще достигне до крайните получатели, се очаква да достигне близо 600 млн. лв. Те ще сключват договори с общини, физически и юридически лица за субсидиране на европроекти на териториален принцип.\r\nФонд градско развитие е инструмент, финансиран от Оперативна програма \"Региони в растеж\" 2014 – 2020 и се явява продължение на инициативата JESSICA от предходния програмен период. Договорите за избор на посредници са подписани на 20 септември, а вчера са докладвани в Агенцията за обществени поръчки.   Консорциум \"Фонд за устойчиви градове\" ще управлява проекти в Южна България и в столицата. За проекти в Южна България са предвидени близо 135,5 млн. лв, а за София – 87,4 млн. лева. Консорциумът се състои от Обединена българска банка, фонд „ФЛАГ“, „Фонд за устойчиво градско развитие“ ЕАД и Българска консултантска организация. Спечелената от този консорциум поръчка за посредничество за град София е на стойност близо 10,6 млн. лв. без ДДС, а за Южна България – на стойност 16 664 274  млн. лв.  За територията на Северна България договорът е сключен с „Регионален фонд за градско развитие“ АД, който ще борави с финансов ресурс от 130,4 млн. лв. Водещ акционер с 52% в него е „Сосиете Женерал Експресбанк“ и съакционери: финансова компания „Елана“ (24%) и „Болкан Адвайзърс“ АД (24%). Договорът на дружеството за посредничество е на стойност 8,6 млн. лв. без ДДС.\r\nФондът „Мениджър на финансови инструменти в България“ е създаден от Министерския съвет като специализирано държавно търговско дружество за управление на финансовите инструменти по шест европейски програми.Всички средства, предвидени в тях, са обединени в общ Фонд на фондовете.   Средствата във Фонда за градско развитие ще представляват заеми с вградени гаранции, насочени към широк кръг потенциални крайни получатели, общини и общински предприятия, частни фирми, публично-частни партньорства, физически лица и други. Отпуснатите финансови ресурси ще подкрепят проекти, подобряващи градската среда, стимулиращи икономически растеж в регионите и допринасящи за повишаване на енергийната ефективност.    Новост за настоящия програмен период е, че финансирането ще обхваща 39 общини, в сравнение със 7 за миналия, а средствата са 5 пъти повече – 353.3 млн. лева. Освен това част от инвестициите са насочени в подкрепа на културното наследство и туризъм в цялата страна.\r\n320,2 млн. лв. от общия публичен ресурс е за финансиране на крайни получатели (в това число възнаграждения за управление) и 33.1 млн. лева са за покриване на загуби на финансовите посредници по предоставено съфинансиране, т.нар. портфейлни гаранции.", "date": "2018.10.23", "title": "Избраха посредници, които да управляват над 383 млн. лв. по европроекти"}
{"url": "https://www.actualno.com/society/kevorkjan-valeri-simeonov-ne-e-nito-psihopat-nito-fashist-a-prosto-igrach-news_701634.html", "text": "  \"Психопат ли е Валери Симеонов? – както намекна един антрополог.     Не си губете времето с този въпрос.\r\nНе е.\r\nНе е и фашист, както го нарече пък един социолог.  Валери Симеонов е играч – такъв, какъвто се полага на дивата ни политика.\"\r\nТова журналистът Кеворк Кеворкян във връзка с искането на оставката на вицепремиера след обидното му изказване, че уж болни деца са водени на площадите от кресливите им майки.\r\n\"Щял да си подаде оставката, само ако я поиска Каракачанов – който наскоро също омаза с отровни думи Народа.    И Волен не остана по-назад – след Изтреблението край Своге.\r\nТия тримата са готови да си прегризат гръцмулите.\r\nПриятен апетит.\r\nБойко пък сам си гризе гръцмула – като се извинява вместо Валери\", коментира конфликтите в коалицията Кеворкян. И допълни:\r\n\"Истински мръсното обаче е друго – то остана незабелязано.      Според Валери Симеонов, много хора мислели като него за „кресливите майките и уж болните им деца“.\r\nАко е вярно това, значи мръсотията, която от 30 години прокапва от българската политика, вече е поразила мнозина.\r\nИ това ли успяха да направят – да ви насъскат един срещу друг?\r\nДокато ви превърнат в истински зверове.   А един работодател заплаши майките, че щял да извади срещу тях 20 хиляди работници.\r\nКакво, саморазправа с клетите деца ли му се привижда пък на тоя?\r\nИ ще излязат ли работниците срещу децата?\r\nДотам ли я докарахме?\", пита журналистът.", "date": "2018.10.23", "title": "Кеворкян: Валери Симеонов не е нито психопат, нито фашист, а просто играч"}
{"url": "https://www.actualno.com/ruse/urolog-e-lekar-na-godinata-v-umbal-kanev-v-ruse-news_701698.html", "text": "  Началникът на отделението по урология в УМБАЛ „Канев“ д-р Венцислав Георгиев спечели убедително в номинациите „Златни ръце, добро сърце“ на областната университетска болница. Гласуването бе обявено преди месец на страницата на лечебното заведение във facebook, но заявки се приемаха и на електронната поща. Освен признанието на многобройните пациенти д-р Георгиев получи за втори път правото да паркира една година на едно от най-близките до входа места, маркирано специално за него. Ръководството на болницата подари знакова за Русе картина на художника Огнян Балканджиев.     В инициативата на университетската болница „Златни ръце, добро сърце“, която се провежда за втора година, бе дадена възможност на пациентите и техните близки да изразят своята благодарност към лекар, който ги е впечатлил с грижата и професионализма си. Своите номинации изпратиха близо 3000 пациенти и служители на лечебното заведение. Близо 500 от тях изразиха благодарността си към д-р Венцислав Георгиев. Същите изразиха и специални благодарности към екипите на отделенията „Урология“, „Ортопедия и травматология“, „Педиатрия“ и „Акушерство и гинекология.   ", "date": "2018.10.23", "title": "Уролог е лекар на годината в УМБАЛ „Канев“ в Русе"}
{"url": "https://www.actualno.com/politics/pravnata-komisija-othvyrli-vetoto-na-radev-vyrhu-zakona-za-dyrjavnata-sobstvenost-news_701701.html", "text": "  Депутатите от парламентарната Комисия по правни въпроси отхвърли президентското вето и отново гласува разпоредбите от Закона за държавната собственост, сочи информация на БГНЕС. Текстовете бяха подкрепени гласовете на 9 депутати, а трима гласуваха с „против“.     Държавният глава Румен Радев упражни правото си на отлагателно вето и върна за ново разглеждане част от промените в Закона за държавната собственост, гласувани от парламента на 10 октомври т.г. Според него с приетия закон се създава възможност за скрита приватизация на дружества от забранителния списък по Закона за приватизация и следприватизационен контрол.   С ветото си президентът оспорва § 1, т. 2 от Закона за изменение на Закона за държавната собственост (ЗИ ЗДС), с който се премахва забраната за апортиране на имоти и вещи - собственост на търговски дружества, включени в Приложение № 1 „Списък на търговските дружества с повече от 50 на сто държавно участие в капитала или обособени части от тях“ от Закона за приватизация и следприватизационен контрол. Освен това с § 4 се предвижда възможност за апортиране на имоти и вещи, които не са обособени части от дружества по Приложение № 1, в търговски дружества с държавно или общинско участие.\r\nСпоред Румен Радев посочените текстове противоречат на целта на забранителния списък, а именно - да не се приватизират без решение на Народното събрание дружества, които имат структуроопределящо значение за икономиката или висока обществена и социална значимост.  „Всички съмнения за скрита приватизация са неправилни и необосновани“, заяви по време на дискусията Данаил Кирилов, председател на комисията и депутат от ГЕРБ.   „Когато понятието за приватизация означава прехвърляне чрез продажба, трябва да съобразяваме, че апортът не е продажба. Не е обосновано да се сливат двете понятия, че апорт е равностойно на приватизация. Също така неправилно в указа се сочи, че при апорт няма насрещна престация. Има такава. Срещу апорта апортиращият субект, в случая държавата и общината, ще получи членствени права в търговското дружество. Те гарантират участието в управлението на дружеството“, подчерта Кирилов.\r\nСпоред опозицията обаче аргументите на президента са уместни. „Големият въпрос е дали се създава възможност предприятия и обекти, които са изключени от приватизацията, да бъдат отчуждени и дадени в частни ръце чрез методите на апортиране. Според вас – не, но според нас – да. Тук вече е спорът“, заяви Крум Зарков от БСП.    В дискусията не взеха участие представители на президентската институция. Предстои върнатите за второ разглеждани законови разпоредби да бъдат обсъдени и гласувани в пленарна зала.   ", "date": "2018.10.23", "title": "Правната комисия отхвърли ветото на Радев върху Закона за държавната собственост"}
{"url": "https://www.actualno.com/society/volgin-kato-vidja-domuschiev-mechtaja-za-nacionalizacija-news_701650.html", "text": "  След като работодателските организации подкрепиха вицепремиера Валери Симеонов, Петър Волгин обяви, че колкото повече гледа тях, толкова повече мечтае за национализация. Ето какво написа той:     \"Изключително гнусна пасмина са тези т.нар. \"работодателски\" организации. Домусчиев,Васил Велев, Евгений не знам кой си - само като видиш тези физиономии и започваш да мечтаеш за национализация. Като две капки вода са с Валери Симеонов. Близнаци по безочие, тотално разминаване между претенции и възможности, мръсна пяна, представяща се за жива вода, пигмеи, повярвали, че са великани.\"   ", "date": "2018.10.23", "title": "Волгин: Като видя Домусчиев, мечтая за национализация"}
{"url": "https://www.actualno.com/ruse/s-evropari-remontirat-panteona-na-vyzrojdencite-v-ruse-news_701668.html", "text": "  Със средства от програма Интеррег V-А Румъния – България ще бъде ремонтиран Пантеонът на възрожденците в Русе и пространството около него, става ясно от обявление на местната администрация.     Пантеонът на възрожденците е национален паметник костница.  В него са погребани 39 известни българи, сред които Любен Каравелов, Захари Стоянов, Стефан Караджа, Панайот Хитов, Баба Тонка, Никола Обретенов, Панайот Волов, Ангел Кънчев и др. Почетени са 453-ма радетели на българското възраждане, участници в Ботевата чета, Червеноводската въстаническа чета, Априлското въстание  и опълченци, чиито имена са изписани във вътрешността. Изграден е по проект на архитект Никола Николов и е открит на 28 февруари 1978 г. В средата под позлатения купол е горял вечен огън, който е загасен след падането на режима на Тодор Живков. За построяването му през 1977 г. е съборена църквата „Вси светии“ в старото русенско гробище.   След широка дискусия през 2001 г. Пантеонът е „християнизиран“ с поставяне на кръст върху купола му и е открит постоянно действащ параклис „Св. Паисий Хилендарски“, както и музейна-документална експозиция за историята на църквата „Всех Светих“.\r\nПантеонът е част от Парка на Възрожденците, обявен за историческа недвижима културна ценност, с категория национално значение. Разположен е  върху 4 422 кв.м площ, височината му е 22 метра. За ремонта му са предвидени 1 236 723 лв. без ДДС, осигурени по проект „Реконструкция и представяне на значими културни забележителности с висок туристически потенциал в Еврорегион Русе-Гюргево“.  Сградата е облицована с мраморни плочи, които в голямата си част са компрометирани. Вертикалната дограма по четирите страни е амортизирана, а в ниската част прозорците са изпочупени. Самият купол е в добро състояние отвътре, но отвън на места е нарушено златното покритие.   След затревяването, извършено в периода 1998-2001 г. и оставените отводнителни канали и околовръстни тераси в сградата има множество течове в костницата, в обслужващите коридори, в помещението, където е разположено главното ел табло, включително и по засипаните стоманобетонови елементи на стилобата.\r\nВ обслужващите коридори, част от които са превърнати в експозиционни пространства и параклис, има силна влага и миризма на мухъл.    ", "date": "2018.10.23", "title": "С европари ремонтират Пантеона на възрожденците в Русе"}
{"url": "https://www.actualno.com/politics/ivan-bakalov-zadava-se-borisov-iv-s-shiroka-koalicija-news_701651.html", "text": "  Според журналистът Иван Бакалов е много възможно сътресенията във властта, предизвикани от протестите на майките да доведат до четвърти кабинет на Бойко Борисов с широка коалиция. Ето какво той:     Положението накратко:\r\n\"- Волен силно клати малката коалиция и ще бутне голямата. Изцепката на Симеонов идва дюшеш.\r\n- На Борисов му е изгодно да има предсрочни избори сега, така е по-добре за него отколкото след пълен мандат или лятото.     - В най-голямата опозиционна сила БСП силно клатят шефката си Нинова. На вътрешния враг Гергов правителството му даде 43 млн. за една дупка във Варна (от нашите пари), като подкрепа за вътрешнопартийната борба срещу Нинова. И още неколцина там са издигнали лозунга \"Или Нинова, или БСП\". Точно навреме. Нямат лидер, нямат физиономия, не са алтернатива.\r\n- Не се очертава до месеци да се създаде нова политическа сила, която да отстрани ГЕРБ.\r\n- Може да очакваме четвърти кабинет \"Борисов\" с широка коалиция.\"    ", "date": "2018.10.23", "title": "Иван Бакалов: Задава се Борисов IV с широка коалиция"}
{"url": "https://www.actualno.com/society/novi-mehanizmi-za-zashtita-i-podkrepa-na-deca-jertvi-na-nasilie-vyvejda-proektyt-first-news_701702.html", "text": "  В средата на септември започна проектът FIRST - Finding, Investigating, RedressandSupport (Намиране, Разследване, Защита и Подкрепа) съ-финансиран по Програма „Права, равенство и гражданство“.     Проектът си поставя за цел да повиши докладването на случаите на насилие и/или сексуално насилие над деца, както и да повиши качеството на последващата подкрепа на жертвите. Той ще е с продължителност 2 години.\r\nСъществена активност в проекта ще бъде създаването на уеб-базирана платформа, която предоставя възможност за докладване в случай на заплаха от насилие или за регистриране на вече извършено посегателство. Тя ще предоставя и подробна, възрастово адаптирана информация за различните видове насилие.\r\nЩе се изгради мрежа от специалисти, които са директно ангажирани в работата с деца жертви на насилие и осигуряват тяхната подкрепа.     Усилия ще бъдат насочени и в посока превенция и подкрепа. Предвиждат се  интерактивни тренинги на деца и младежи на възраст между 4 и 17 години.\r\nЩе се работи и по надграждането на капацитета за справяне със случаи на насилие на деца. За целта се предвиждат обучения и обмяна на опит между специалистите в областта. Ще се насърчава споделянето на експертно мнение и добри практики.\r\nКато част от проекта е заложено и повишаването на обществената информираност по отношение на насилието над деца. Това ще се постигне чрез социални кампании, публикации в медиите, интернет активности, насочени към споделяне на информация, както и лични срещи.       Проектът обединява в партньорство четири неправителствени организации със сериозен опит в областта на човешките права и правата на детето, както и две фирми.\r\nВ този състав партньорската мрежа покрива значителна част от националната територия - столицата (фондация “Право на детство”), три от най-големите региона в България: Пловдив (фондация “Джендър Алтернативи”), Варна (Асоциация “Младежка инициатива за устойчиво развитие”) и Русе (фондация “Право на детство”), региона на Сливен (фондация “Право на детство”), Перник и Кърджали (фондация “Позитивни умения на личността в социума”).\r\nДобрите практики, статистическа информация и обучителни материали ще продължат да бъдат споделяни и  използвани и след официалното приключване на проекта. Изградените мрежи от специалисти също ще продължат да функционират, за да оказват навременна подкрепа на децата жертви на насилие и/или сексуално насилие.", "date": "2018.10.23", "title": "Нови механизми за защита и подкрепа на деца жертви на насилие въвежда проектът FIRST"}
{"url": "https://www.actualno.com/europe/erdorgan-nastojava-sydebnijat-proces-za-hashogi-da-e-v-istanbul-news_701666.html", "text": "        \"Искам да говоря за убийството на Хашоги, фактите по което са установени, но има и доказателства, че убийството е планирано внимателно. На 1 октомври (един ден преди смъртта на Хашоги) в Истанбул са пристигнали три групи саудитски граждани. Те са отишли в генералното консулство и след това са поели към Белградска гора и провинция Ялова\", заяви президентът.   Турският президент съобщи още, че е предложил на Рияд съпричастните в убийството на Хашоги да бъдат съдени в Истанбул. и заяви, \"всички, които са играли роля в убийството\" ще се изправят пред наказание. , което става ясно от \"разписанието\" на саудитския екип, изпратен в Истанбул за екзекуцията. Ердоган допълни, че все още иска отговори по редица въпроси, включително \"кой е дал заповедите\" на екипа, предаде БГНЕС.  Освен това личи организация и поради факта, че охранителната система на консулството е била изключена преди да бъде извършено убийството на саудитския журналист.   Турският президент изрази доверие в сътрудничеството на саудитския крал Салман при разследването на убийството, който процес се следи по цял свят. В същото време Ердоган призова към създаването на независима комисия по разследването.", "date": "2018.10.23", "title": "Ердорган настоява съдебният процес за Хашоги да е в Истанбул"}
{"url": "https://www.actualno.com/america/trymp-uspja-da-predizvika-skandal-i-zaradi-transseksualnite-news_701671.html", "text": "  Американският президент Доналд Тръмп се опита да успокои настроенията относно готвени законови промени за транссексуалните в САЩ, след като в The New York Times излезе провокативен материал какви всъщност са тези промени.     \"В момента разработваме няколко различни концепции. Много от тях ще бъдат в защита на правата на транссексуалните хора\", каза Тръмп. На последващата реплика на журналист, че според американската общност на джендърите президентът на САЩ \"ги е предал\", домакинът на Белия дом отговори: \"Аз защитавам всички, искам да защитя нашата страна\", предаде БГНЕС.   Според The New York Times администрацията на Тръмп обмисля кардинални промени относно това що е то пол от правна гледна точка. Вестникът публикува информация от вътрешни документи на американското Министерство на здравеопазването и социалните услуги на САЩ, според които администрацията \"обмисля \". Изданието нарича това \"най-радикалната стъпка досега на междуведомствено ниво за разграничаване и защита гражданските права на транссексуалните хора\".\r\nВ документите пише, че \"неоспорими доказателства за пола на дадено лице\" трябва да бъдат съответните данни, посочени в свидетелството за раждане. Те могат да бъдат оспорени единствено чрез провеждане на генетичен анализ. \"Новото определение всъщност може напълно да отмени официалното признаване от федералните органи на около 1,4 милиона американци, които са предприели стъпки по хирургически или по друг начин да причислят себе си към пол, различен от този, с който са родени\", се подчертава в материала.  ", "date": "2018.10.23", "title": "Тръмп успя да предизвика скандал и заради транссексуалните"}
{"url": "https://www.actualno.com/sofia/na-nivo-komisija-njama-da-ima-referendum-za-izgarjaneto-na-otpadyci-v-sofija-news_701681.html", "text": "  Референдум за това дали Столичната община да вземе кредит за 67 млн. евро, за да изгради инсталация за изгаряне на преработен отпадък в \"ТЕЦ София\", няма как да се проведе, защото общинските съветници вече са го одобрили с гласуване преди 6 месеца. Това се разбра от днешното заседание на комисията по екология, която отхвърли предложението на 15 съветници за провеждането на допитване по въпроса. Комисията по финанси и бюджет също отхвърли предложението, пише .     Припомняме, че по-рано през октомври от БСП, \"Глас народен\", \"Зелените\", Симеон Славчев, \"Нормална държава\" и ДСБ внесоха доклад за искане на местен референдум в София във връзка с изграждането на инсталация за горене на RDF отпадъци в столицата.   След продължила почти 2 часа дискусия в комисията по екология, в която вносителите и съветниците от ГЕРБ си разменяха обвинения и аргументи в полза на тезите си, с гласове 6 на 3 предложението беше отхвърлено. Предстои то да бъде разгледано и утре на водещата комисия по местно самоуправление, но изгледите решението да е различно са малки.\r\nПрипомняме, че въпросите за допитването към столичани бяха:   1. Съгласни ли сте Столична община да изразходва 157 млн. евро, от които 67 млн. евро заем за изграждане на инсталацията за изгаряне на RDF/изгаряне на отпадъци?     2. Съгласни ли сте инсталацията за изгаряне на RDF/отпадъци да се построи в центъра на София, район “Сердика”, бул. “История Славянобългарска”, на територията на ТЕЦ София?  3. Съгласни ли сте инсталацията за изгаряне на RDF/отпадъци да се построи до Завода за механично и биологично третиране на отпадъци в местността “Садината” до село Яна?     ", "date": "2018.10.23", "title": "На ниво комисия: Няма да има референдум за изгарянето на отпадъци в София"}
{"url": "https://www.actualno.com/balkani/hashim-tachi-korekcijata-na-granicite-e-ideja-na-sasht-news_701675.html", "text": "  Президентът на Косово Хашим Тачи разкри, че зад идеята за слагане на корекцията на границите на масата за преговори със Сърбия стои САЩ, пише електронното издание на вестник Protothema, цитиран от агенция \"Фокус\".     „Тази идея, а именно корекция на границата с анексиране на Прешевската долина от Косово, ми беше предложена от САЩ, от техните собствени съветници“, заяви държавният глава по време на гостуване в дискусионна програма на косовската телевизия KTV. Той обаче отказа да разкрие имената на американските съветници, но поясни, че, когато е попитал дали това предложение е сериозна официална позиция, е получил утвърдителен отговор.   Изданието коментира, че твърденията на Хашим Тачи изглеждат правдоподобни, предвид голямото желание на Вашингтон да постигне окончателно разрешаване на косовския въпрос на основата на взаимен компромис, за да задоволи и Белград.", "date": "2018.10.23", "title": "Хашим Тачи: Корекцията на границите е идея на САЩ"}
{"url": "https://www.actualno.com/asia/kitaj-ne-priema-jadreno-iznudvane-ot-sasht-news_701711.html", "text": "  Китай предупреди, че няма „никога да приеме никаква форма на изнудване“, след като американският президент Доналд Тръмп заяви, че решението му за оттегляне от договор за ядрени оръжия със среден обсег е свързано с Русия е свързано и с китайския арсенал.     Китай не е подписал Договора за ядрени сили със среден обсег (INF), който Съединените щати подписаха с тогавашния Съветски съюз през 80-те години, но Тръмп заяви в понеделник, че Пекин трябва да бъде включен в споразумението.   \"Сега, когато Съединените щати искат едностранно да се оттеглят от договора, те започват неподходящо да говорят за други страни\", заяви говорителката на китайското външно министерство Хуа Чунин на редовен брифинг с репортери.\r\n\"Този подход на прехвърляне на вината върху другите е абсолютно неоправдан и необоснован\", каза тя. Според Хуа Чунин Китай винаги е преследвал отбранителна национална политика.  \"Ние никога няма да приемем никаква форма на изнудване\", каза Хуа.   Важният договор бе подписан от Роналд Рейгън и Михаил Горбачов и доведе до елиминирането на близо 2700 ракети с малък и среден обсег.\r\nТой сложи край на своеобразна мини-надпревара във въоръжаването през 80-те години на миналия век, предизвикана от разгръщането от страна на Съветския съюз на ядрени ракети SS-20, насочени към западноевропейските столици.    \"Докато хората се осъзнаят, ние ще го изградим\", каза Тръмп пред репортери в понеделник в Белия дом, визирайки американския ядрен арсенал.   \"Това е заплаха към всеки. Включва и Китай, включва и Русия, и всеки друг, който иска да играе тази игра\", каза той, добавяйки, че Китай „трябва да бъде включен в споразумението“.", "date": "2018.10.23", "title": "Китай не приема \"ядрено изнудване\" от САЩ"}
{"url": "https://www.actualno.com/europe/vlastta-v-rusija-syvetva-pensionerite-kak-da-oceljavat-v-stil-marija-tereza-news_701672.html", "text": "  Нещата в Русия съвсем не са розови и на прага на предстоящата зима обикновените хора се опитват да споделят притесненията си с управляващите. Последните обаче не се трогват от ниските пенсии на възрастните и раздават съвети - както го е правила съпругата на френския крал Луи XIV Мария-Тереза и чиито думи бедняците да ядат пасти, вместо хляб, се приписват на Мария-Антоанета, съпруга на Луи XVI.      Това посъветва възрастните хора депутатът от Свредловската областна дума Иля Гафнер, когато цените на продуктите в Русия нараснаха с 25%.   \"Грубо казано, ако не стигат парични средства, трябва да си спомним, че ние сме руснаци, руски хора... преминали сме през глад и студ. Може да започнем да се храним по-малко ...\", бяха точните думи на Гафнер. \r\nМесец по-късно кметът на Вологда Евгени Шулепов посъветва хората , за да преживеят тежките времена.  Депутатът и зам.-председател на Думата Пьотр Толстой, известен и у нас с дебелашкото си предложение , след като купила Черноморието ни, предложи на     \" \", призова чиновникът-милионер Игор Шувалов.\r\n\" , каза политикът и председател на Съвет на федерацията на Русия от 21 септември 2011 г. Валентина Матвиенко.    Самият Дмитрий Медведев каза на пенсионерите , след като възрастни хора  му се оплакаха, че не могат да живеят с пенсия от 8 хил. рубли (около 106 долара). А учителите, недоволни от ниските си заплати, Медведев прати да се пробват в бизнеса.    и да живеят с 3500 рубли (около 46 долара) на месец, предложи депутатът Николай Валуев, едно от големите имена от близкото минало в професионалния бокс.\r\nПървенството обаче държи бившият вече министър на труда на Саратов Наталия Соколова, която обяви, че \"Макароните са евтини навсякъде\", уточни тя. Соколова каза още, че самата тя не яде месо, а пилешкото е евтино. Съветът ѝ включваше и да се консумират сезонните плодове и да се ползват намаленията в магазините. Бившият вече министър припомни и ползата от 40-дневните пости.\r\nСлед препоръките си Соколова беше свалена от поста си.", "date": "2018.10.23", "title": "Властта в Русия съветва пенсионерите как да оцеляват в стил \"Мария Тереза\""}
{"url": "https://www.actualno.com/politics/karakachanov-ostavka-oznachava-da-syborim-pravitelstvoto-simeonov-ne-sym-izrod-news_701717.html", "text": "   Това заяви вицепремиерът и лидер на ВМРО Красимир Каракачанов след Коалиционен съвет на \"Обединени патриоти\".     Каракачанов обясни, че според него евентуална оставка на Симеонов означава, че ДПС и БСП  могат да се върнат на власт, а това не е решение.   \"Изразих моето становище пред г-н Симеонов. Той дълго и нашироко обясни какво е искал да каже и че не е имал предвид да обижда майките. Аз мисля, че подсказах днес на празника на тези, които бяха. Какво означава оставката на един вицепремиер – или падане на правителството.\r\nВчера бях много впечатлен от факта, че г-жа Корнелия Нинова ме призова аз да бъда човекът, който да свали правителството, искайки оставката на Валери Симеонов\", коментиря той. \"За мен това не е алтернатива. От тази гледна точка изразих моето мнение, че г-н Симеонов малко по-внимателно трябва да подбира думите, с които се изразява. Аз лично не бих използвал подобни думи. Искам да кажа и нещо друго. За мен това не е решение. Много по-важно е, че правителството си върши работата. Ние говорим за майките на деца с увреждания, но бюджетът от 270 млн. лв. за хората с увреждания се увеличава с 60 %. Правителството си е свършило работата и продължава да я върши\", допълни Каракачанов.   предаде БГНЕС. \"Вижда се, че част от тези деца имат недъзи. Хората, които прочетат внимателно, ще им стане ясно какво съм казал. Кресливи майки на уж болни деца\" беше извадено от контекста и не съм го казал. Между тях има 13 думи. Наистина ли някой от вас го мисли, че може да съм го казал. Не виждам причина да се извинявам, че не съм правилно разбран\", обърна се Симеонов към журналистите.   ", "date": "2018.10.23", "title": "Каракачанов: Оставка означава да съборим правителството, Симеонов: Не съм изрод"}
{"url": "https://www.actualno.com/balkani/nikos-kodzias-iskame-li-makedonija-da-byde-podelena-mejdu-bylgarija-i-albanija-news_701679.html", "text": "  \"Искаме ли  Македония да бъде поделена между Албания и България?, попита по време на изказване в град Ираклион на остров Крит, бившият външен министър на Гърция Никос Кодзиас, предава македонската държавна агенция МИА.     Хвърлилият преди няколко дни оставка пръв дипломат на Атина произнесе реч пред членове и симпатизанти на неговата партия Прато.   \"Ние никак не сме заинтересовани страната със столица Скопие да бъде нестабилна. Нима искаме съседната ни страна да бъде поделена между България и Албания?\r\nИскаме ли Турция да контролира и районите северозападно от нашата граница?\", попита реторично той и отговори с въпрос: Или ние, може би искаме, стабилни и сигурни Балкани? \"Сега е време да загърбим враждите и свадите и да правим всичко възможно, за да осигурим мира в региона\", каза още Кодзияс.  Бившият министър допълни, че правителството на Алексис Ципрас в Атина е направило крачка назад от тази посока. \"Премиерът не ме защити пред военния министър Панос Каменос, който ме нападна\", посочи още ораторът.   Дипломатът допълни още, че не е позволил на никого да се бърка и участва в преговорите за името, освен самия него и македонският му колега Никола Димитров, премиерите на двете страни и експерти.\r\nКодзияс хвърли оставка, когато вече бившият му колега му го нарече слуга на Джордж Сорос. Повод за думите на Каменос бе поредната промяна в позицията му за Препанското споразумение. Ципрас и министър-председателят от Скопие Зоран Заев подписаха историческия документ през лятото.    Двамата политици се разбраха бившата югославска република да се нарече Северна Македония, а Атина да вдигне над 20-годишната си блокада за членство на съседката си в Европейския съюз и НАТО. По време на заседанието на 17 октомври Каменос се обяви против споразумението.   ", "date": "2018.10.23", "title": "Никос Кодзиас: Искаме ли Македония да бъде поделена между България и Албания?"}
{"url": "https://www.actualno.com/balkani/turskite-nacionalisti-se-otkazaha-ot-koalicija-s-erdogan-za-mestnija-vot-news_701686.html", "text": "  „Партията на националистическото действие“ (ПНД) обяви, че няма да се коалира с управляващата „Партия на справедливостта и развитието (ПСР) за предстоящите през март 2019 година местни избори. Това става на фона на нарастващия конфликт между двете партии за дебата около „национализма“ и проектозакон за амнистия, което, както пише електронното издание на вестник Hurryiet, е сигнал, че идва краят на „Народния съюз“ межди двете партии, който бе формиран по-рано през 2018 година.     „Ние ще имаме свой план за местните избори. Изтегляме се от искането ни за коалиция ( с ПСР - бел. ред. )“, каза лидерът на ПНД Девлет Бахчели на парламентарната си група във вторник. „Никой съюз не може да оцелее, когато едната партия е отхвърлена и принудена да отстъпва постоянно“, добави той, пише още агенция \"Фокус\".   Припомняме, че ПНД и ПСР образуваха „Народния съюз“ за президентските и парламентарните избори на 24 юни т.г., които завършиха с избирането на Ердоган за първия държавен глава с изпълнителни правомощия в рамките на президентската република.\r\nТурските медии отбелязват, че напоследък отношенията между двете партии се обтегнаха, след като ПНД внесе законопроект в парламента за частично амнистиране на някои престъпници. ПСР реагира остро на предложението. Друг източник на напрежение се появи, когато административния съд на страната нареди възстановяването на националната клетва в училищата на територията на Турция, която бе отменена през 2009-а година. Докато ПСР разкритикува остро съда, ПНД го защити и обвини управляващата партия, че подкопава турския национален фундамент на страната.  ", "date": "2018.10.23", "title": "Турските националисти се отказаха от коалиция с Ердоган за местния вот"}
{"url": "https://www.actualno.com/society/evgeni-kynev-komunisti-slojiha-konservativnoto-nametalo-news_701636.html", "text": "  \"По някакъв странен принцип Youtube ми изпраща видео предавания и напоследък ме бомбардира със събеседниците на Алфа ТВ, партийната ТВ на Атака. Та реших да си причиня \"Русофобството като антропологична катастрофа\" на Жан Виденовия идеолог доц. Вацев. Всъщност хората, които не са запознати със статуквото на обществените науки в България и се чудят защо обръщам внимание на някакъв маргинал вероятно ще се смаят, когато разберат, че огромното мнозинство от хабилитирания състав (особено професори плюс) в тези науки разсъждава точно като него. (А там на практика пенсиониране почти няма и се преподават на младите такива теми до гроб)\", започва си икономистът Евгени Кънев по въпросите за русофилията, русофобията, комунизмът и либерализма. И допълва:     \"Та поне търпимият като тоналност академичен глас на професор Вацев може да ви хвърли в нови неподозирани дебри на световната история, идеологии и конспирации. В неговия свят русофилите в България са 85%, 10% са неориентирани, а само 5% са русофоби. Но и последните се делят на две групи - на платени американофили, които когато им секнат грантовете пак ще станат русофили и най-опасната група - на наследниците на \"монархо-фашизма\" в България.\r\nЗа непредубедения зрител вероятно ще остане неясно защо българите трябва да стават и лягат с Русия, т.е. защо следва това филство да е толкова важно в техния живот, както в този на доцента. Както и неговата гордост, че темата му веднага е разлаяла \"българо-американските псета\".\r\nНо пък за запознатите с неизлечимия вирус на чуждопоклонничеството по-интересен е друг ракурс. Как същият нажежено-червен комунистически идеолог на Жан Виденов днес вече смята, че не комунизмът, а консерватизмът ще спаси България. И не кой да е, а този на Атака и лично на Сидеров, чиято партия била лаборатория за жизнено важни за България идеи. Та даже философи, според него пренебрегвани или либералосани от европейците като Хайдигер, са призвани от сенките на миналото да докажат консервативната рецепта за оцеляване на българската нация в опустошителния либерален океан.     И наистина, като оставим настрана руското лабораторно творение Атака - кой не е забелязал стремглавото впускане на БСП - КН към консервативното наметало? Защото отдавна спихнаха социал-комунистическите ветрове от Москва, а само ново-консервативният лейбъл на Путин мирише на власт.\r\nИ кой казва, че БСП-БКП- БРП (к) - БРСДП и т.н. не са прозрачни. Напротив, от 1919 г това е най-предвидимата партия в българската политика. Е, още не са измислили как като членуващи в европейския социалистически интернационал ще бъдат консерватори извън България, но пък кой ли от техния електорат това го вълнува.\r\nБедата за България е, че почти не останаха политици, които да не са обкръжили новоконсервативната копаня, захранвана и от западни еврофондове, и от източни комисиони\", смята Кънев.    ", "date": "2018.10.23", "title": "Евгени Кънев: Комунисти сложиха консервативното наметало"}
{"url": "https://www.actualno.com/crime/do-6-godini-zatvor-moje-da-poluchi-pytnik-bez-bilet-vyv-vlaka-varna-shumen-news_701676.html", "text": "  До шест години в затвора може да влезе 31-годишен мъж, който се заканил да убие кондуктурката в пътническия влак Варна - Шумен. Това става ясно от съобщение на Районната прокуратура в Шумен.     Деянието е счетено за рецидив (престъпление по член 325, ал. 5, във връзка с ал. 1 от Наказателния кодекс /НК/, извършено при  условията на опасен рецидив, и по член 144, ал. 3, във връзка с ал. 1  от НК), което предопределя и по-високата степен на наказание. Обвиняемият е задържан за 72 часа.   31-годишният Емил се качил в пътническия влак Варна – Шумен от спирка Калугерица. При проверка на билетите било установено, че мъжът пътува без билет. Отказал да си закупи билет от кондукторката във влака. За инцидента с нередовния пътник бил уведомен началникът на влака, а на пътника му било заявено от служебното лице, че трябва да слезе от вагона на следващата спирка.\r\nОбвиняемият не приел това и се разгневил, като заплашил със смърт 41-годишната кондукторка. Блъснал вратата на вагона, от което стъклото паднало и едва не наранило жената. На спирка Шумен полицейски служители арестували Емил Той е осъждан многократно, включително за хулиганство и нанасяне на телесна повреда, както и за кражби и грабеж.  ", "date": "2018.10.23", "title": "До 6 години затвор може да получи пътник без билет във влака Варна - Шумен"}
{"url": "https://www.actualno.com/balkani/gryckoto-pravitelstvo-opredeli-dogovoryt-ot-prespa-kato-udar-sreshtu-nacionalizma-news_701725.html", "text": "  \"За първи път от разпадането на Югославия национализмът не определя политическите събития в региона, а Договорът от Преспа е стратегическо поражение за национализма\", заяви говорителят на гръцкото правителство Димитрис Санакопулос, цитиран от БГНЕС.     В изказване по темата „План и визия за Гърция в нова епоха“ Санакопулос се спря и на решението, постигнато от Македония и Гърция.   „Договорът от Преспа е стратегическо поражение за национализма в и извън границите защото отваря пътя за сътрудничество и развитие между страните, които само ще спечелят от това, разбира се в особено тежките условия за стабилност, но и за сигурност в целия регион.\r\nИ всичко това е орден за нашето правителство, орден за левицата. Затова и грабнахме историческата възможност, без да правим сметки за политическата цена, партийни интереси и без да направим партийни изчисления“, заяви Санакопулос.  Той подчерта, че \"историята ще отдаде почит на тези, които поеха и завършиха тази много трудна мисия\", визирайки правителствата на Гърция и Македония.   ", "date": "2018.10.23", "title": "Гръцкото правителство определи Договорът от Преспа като \"удар срещу национализма“"}
{"url": "https://www.actualno.com/ruse/dohodnoto-zdanie-v-ruse-shte-e-domakin-na-panair-na-muzejnite-izlojbi-news_701700.html", "text": "          Доходнодното здание в Русе ще бъде домакин на Панаир на музейните изложби. Събитието ще се проведе от 24 до 26 октомври, а организатори са общината и местния исторически музей. Партньори са Регионален център за опазване на нематериалното културно наследство в Югоизточна Европа под егидата на ЮНЕСКО - София, Асоциация на Клубовете Приятели на музея, с подкрепата на Сдружение „Български музеи“ и на Сдружение „Толкова близо, толкова далече“. Очакванията са събитието да привлече повече от 100 гости. Сред лекторите са музейни специалисти от България, Великобритания, Хърватска, Македония, Сърбия.\r\nАкцентът на формата ще падне върху временните екзпозии и поддържането на устойчивия интерес към тях.  Организаторите искат посетителите да гледат на изложбите от подобен тип като инструмент за обмен на идеи, знания, опит, чрез които да се подобрят процесите по съхраняване и споделяне на наследството.     Работните панели по време на форума се фокусират върху интерпретацията на наследството, мобилността на музейните колекции, брандирането на културните продукти, публичните комуникации на културните събития. В третия ден от Панаир на музейните изложби – 26 октомври, от 15.30 ч. ще бъде представена книгата на Евгения Атанасова „Кристо, Владо, Росен и плаващите кейове“, след което ще бъде прожектиран и документалният филм „Мост към Кристо“.", "date": "2018.10.23", "title": "Доходното здание в Русе ще е домакин на Панаир на музейните изложби"}
{"url": "https://www.actualno.com/politics/karakachanov-poveche-njama-da-igraja-roljata-na-sinja-kaska-news_701673.html", "text": "  Аз повече няма да играя ролята на „синя каска”, това заяви вицепремиерът и министър на отбраната Красимир Каракачанов.     „Година и половина се правих на „синя каска”, опитвам се да балансирам между настроенията. Губим много време, вместо да се занимаваме с нещата, които сме заложили в Програмата – по темата с нелегалната миграция, битовата престъпност, демографската криза. Стига толкова, ако работим, да работим. Аз не съм влязъл в политиката, за да бъда съдия, повече няма да играя ролята на „синя каска”, коментира Каракачанов, цитиран от bTV.   Каракачанов допълни, че всички очакват от него да разреши конфликта в правителството, свързан с поисканата оставка на коалиционния му партньор Валери Симеонов. „Всички ме сочат мен и казват „от Каракачанов зависи”, ще говоря с моите колеги. ВМРО е имало два пъти шанс да сваля правителство. Единият път е било на 9 юни 1923 г., тогава го свалихме. Сега е друга ситуацията, правителството не трябва да пада”, посочи вицепремиерът.\r\n„Правителството направи много за тези майки – 150 млн. лв., ако аз получа 150 млн. лв. заем за армията – ще бъда щастлив”, каза още Каракачанов.  ", "date": "2018.10.23", "title": "Каракачанов: Повече няма да играя ролята на \"синя каска\""}
{"url": "https://www.actualno.com/smolyan/schupiha-kraka-ot-mecheto-na-dyrvena-tabela-reklamirashta-smoljan-news_701727.html", "text": "  Счупен е кракът на мечето от дървената табела на входа към Смолян - мястото, където родопчани и гости на областния град обичаха да се снимат за спомен.     Вандалският акт е извършен вероятно нощта, а е забелязан днес преди обед. Предполага се, че посегателството е направено през тъмната част, тъй като през деня оттам минават твърде много автомобили и извършителят няма как да си осигури спокойствие да се приготви.   Хора, които разгледаха щетата отблизо, коментират, че вероятно с кама или с лост е откъртено стърчащото краче, което хич не е тънко - над 20 сантимера.  \"Поредният брутален вандализъм върху общата собственост и нещо, което радваше всички ни. На кого попречи крака на мечето от табелата, на която смолянчани и туристи се снимаха на входа към областния град, за да го счупят? Скулптурата на мечката е закрепена с анкери и е много здрава. Огледът показва, че кракът е ударен с нещо много тежко, за да се отчупи по този начин. Много жалко, защото напоследък твърде често отброяваме щети от безпричинни посегателства. Човешкият вандализъм няма граници\", написа в профила си кметът на Смолян Николай Мелемов.   \"Нямам думи - нищо не ги приляга, хората си пазят и родина, и град, и природа. А ние - да ни е грозно, счупено, нарисувано, тогава сме в наши води. Заради такива градът ни линее\", коментира смолянчанка.\r\nОгромната дървена пластика с надпис „Смолян” от септември месец миналата година посреща гостите на града. Намира се на разклона откъм Пампорово и Девин.    Табелата е с размери 4.20 на 1 метър и е изработена от майстора на дърворезбата Васил Говедарски. Освен надписа „Смолян” като част от пластиката майсторът е изработил и закачливо мече, седнало на единия край.", "date": "2018.10.23", "title": "Счупиха крака от мечето на дървена табела, рекламираща Смолян "}
{"url": "https://www.actualno.com/plovdiv/emblematichnoto-kino-kosmos-v-plovdiv-ojivjava-otnovo-news_701721.html", "text": "  В кино \"Космос\" освен кинопрожекции ще могат да се провеждат малки представления и други подобни прояви след неговата реконструкция. Това стана ясно по време на представянето на проекта, който студио \"Стивън Джордж Интернешънъл България\" изготви безвъзмездно за община Пловдив. Той бе представен от проектантите арх. Тихомир Казаков и арх. Мария Мишинова в присъствието на заместник-кмета по култура Александър Държиков.      \"Целта ни е да ревитализираме сградата, като максимално запазим функцията й. По външната част не променяме абсолютно нищо. Ще бъде възстановен оригиналният проектен вид на сградата\", обяви при представянето арх. Мишинова, която в кратка презентация показа основните планирани промени.   Подземното ниво се запазва основно за технически помещения, като се обособяват и две съблекални, от които има директен достъп към основната зала. Под земята ще има също складови помещения. На партерното ниво се премахват сега съществуващите кабинети, което ще отвори по-широко пространство. Тук ще има гардеробна и кафе-бар, който може да работи самостоятелно, тъй като има самостоятелен вход. На горното ниво на практика няма промяна в преназначението на залата. Няколкото малки кабинета ще бъдат премахнати, като на тяхно място ще се направи един голям офис за администрацията. Съгласно проекта ще има и отделна рецепция, която да е самостоятелна от първия етаж. Има планове за изграждане и на читалня към Народна библиотека \"Иван Вазов\". Предвиждат се и два обхода към залата. В нея около 25 процента от местата ще са фиксирани, а тези от първия ред ще могат да се премахват, за да се освобождава пространство, ако конкретния спектакъл изисква повече пространство. Предвижда се общо залата да има 400 места. Според проектантите при добра организация кино \"Космос\" може да е готово за срок от 6 месеца, а прогнозната стойност е около 5 милиона лева. Архитект Казаков уточни обаче, че това са груби разчети и към момента не е правена точна сметка. Заместник-кметът Александър Държиков уточни, че фирмата дарява проекта и авторските права към него на община Пловдив. Той допълни, че общината е спечелила вече всички дела за площада пред сградата и тепърва това пространство съще ще се разработва. Държиков припомни, че от общината са извършили огромна по обем работа по почистването на сградата. От нея са изнесени над 50 камиона с боклуци, извършен е и ремонт, тъй като е имало огромни течове в залата.     Строителството на кино \"Космос\", което в годините на комунизма носи името \"Комсомол\", стратира в началото на 1960-та година. Сградата е построена за 4 години и на 5 септември 1964-та приема първите си зрители. Първата прожекция е на филма “Тринадесет дни”, а през годините то се превърща в едно от най-посещаваните в Пловдив, за което спомага и прекрасното му местоположение на улица \"Гладстон\" в центъра на града. След 1989-та година киното е прекръстено от \"Комсомол\" на \"Космос\" и 10 години след промените то затваря врати. Впоследствие тук се помещава дискотека и игрална зала, които обаче също са затворени и в последните вече близо 15 години славното някога кино не функционира. Сега община Пловдив планира да върне старата му слава, като тук по план трябва да се провеждат и инициативи от Европейска столица на културата Пловдив 2019.", "date": "2018.10.23", "title": "Емблематичното кино \"Космос\" в Пловдив оживява отново"}
{"url": "https://www.actualno.com/politics/nso-ne-kazalo-na-simeonov-zashto-ohranjava-dogan-vicepremieryt-shte-pita-rumen-radev-news_701710.html", "text": "  \"НСО отказа да ми предостави информация защо охраняват Ахмед Доган и колко средства са изразходвани за тази цел. От службата ми обясниха, че нямам неограничен достъп до класифицирана информация и не съществува обективна нужда аз да знам това. Дори ме предупредиха да не разгласявам това, което така или иначе не знам\". Това пише в своя Facebook профил вицепремиерът Валери Симеонов.      Припомняме, че по-рано през септември заместник-министър председателят изпрати до началника на Националната служба за охрана (НСО) генерал-майор Данчо Дяков, в което пита на какво основание се охранява от държавната служба почетният председател на ДПС Ахмед Доган. \"Безспорен е огромният обществен интерес по въпроса защо Национална служба охрана пази бизнесменът Ахмед Доган (наскоро сдобил се с ТЕЦ на стойност около 100 млн. лв. срещу скромните 3500 лв.) вече повече от 5 години след излизането му от политиката и над 10 години след излизането му от реалната власт\", коментира още Симеонов.\r\n\"Тъй като съгласно чл. 5, ал. 1 от ЗНСО службата е подчинена пряко на Президента на Република България, ще отправя тези въпроси към президента Румен Радев, очаквайки този път точен и изчерпателен отговор, с оглед отговорността пред обществото и институционалните му правомощия\", завършва публикацията на вицепремиера.       Знаете, с приемането на текстове в закона за НСО през 2015 година беше записано, че при необходимост сред охраняваните от службата лица попаднат и \"хора, свързани с националната сигурност, посегателството срещу които би подронило, отслабило или създало затруднения на властта в Републиката\".  не успяха да предотвратят нападението срещу Доган през януари 2013 година, когато на форум на ДПС Октай Енимехмедов се качи на трибуната и насочи пистолет срещу него.      В края на юли охранител от НСО, ангажиран с охраната на Ахмед Доган, беше открит мъртъв на плажа в непосредствена близост до т.нар. негов \"морски сарай\". ", "date": "2018.10.23", "title": "НСО не казало на Симеонов защо охранява Доган, вицепремиерът ще пита Румен Радев"}
{"url": "https://www.actualno.com/sofia/krusev-se-pohvali-s-efektivno-osvetlenie-po-ul-solunska-news_701684.html", "text": "  Общо 1 600 кв. м. е пътното платно, което е гранитен паваж, около 2 700 кв. м. са наредените бетонови плочи по тротоарните настилки. Изградено е ново енергийно ефективно осветление по най-съвременни стандарти, като цялата улица е с бордюри с вградено водоизтичане. Това каза зам.-кметът по направление „Транспорт и транспортни комуникации“ Евгени Крусев, който провери ремонтните дейности на ул. „Солунска“, предаде репортер на Агенция „Фокус“. Крусев обясни, че улицата е част от цялостната реконструкция на Зона 2 - улица „Граф Игнатиев“.     \"Това, което се установи е, че има да се довършват още работи по самата улица, свързани основно с отводняването на водосточните тръби на кооперациите, така, че да се предотврати евентуално заледяване на настилките при зимните месеци“, посочи той.   Крусев уточни, че по отсечката е възстановена паважната настилка, която преди ремонта е била асфалтова. Той обясни, че в самата улица са поставени четири подземни контейнери за смет, като в момента строителният Надзор има ангажимент да опише констатирани забележки и при установяване на такива, строителят трябва да ги отстрани в най-кратки срокове.\r\n\"След това трябва да назначи приемателна комисия от дирекция „Национален и строителен контрол“, която ще извърши приемането на обекта\", каза той. По думите му членове на тази комисия са представители на РИОСВ, регионална здравна инспекция, \"Софийска вода\", \"Топлофикация\" и проектанти. Той каза, че под улицата са изградени инженерни инфраструктурни и канализационни отклонения, които не са били сменяни от десетилетия.  Според него, след като комисията приеме проекта, тогава може да се говори, че улицата е завършена.   \"В момента тя е завършена около 90%\", каза той. По думите му завършването на проекта ще стане до близките седмици.\r\n\"След оперативка със строителя стана ясно, че се очаква последна доставка на водосточни канали, които ще се монтират в тротоарната настилка. Чакаме тяхната доставка от Германия\", обясни още зам.-кметът.    \"Към момента основните ремонтни дейности на улица „Солунска“ са завършени\", допълни той.   ", "date": "2018.10.23", "title": "Крусев се похвали с ефективно осветление по ул. „Солунска“"}
{"url": "https://www.actualno.com/america/boltyn-opredeli-kato-produktivni-razgovorite-s-putin-news_701759.html", "text": "  Съветникът на президента на САЩ по националната сигурност Джон Болтън смята, че проведените в Москва преговори са били продуктивни, предаде ТАСС.     \"В Москва проведох много детайлни и според мен много продуктивни дискусии с властите на Руската федерация\", заяви Болтън по време на пресконференция след края на двудневното му посещение в руската столица.   \"Срещнах се с президента Путин, с министъра на външните работи Сергей Лавров, министъра на отбраната Сергей Шойгу, с моя колега — секретаря на Съвета за сигурност на РФ Николай Патрушев, както и със съветника на президента Путин по външната политика Юрий Ушаков\", изброи той.\r\nБолтън подчерта, че по време на преговорите в Москва е бил обсъден целият спектър от въпроси, касаещи американо-руските отношения.  ", "date": "2018.10.23", "title": "Болтън определи като продуктивни разговорите с Путин"}
{"url": "https://www.actualno.com/politics/vicepremieryt-donchev-se-sreshtna-s-pochetnite-konsuli-v-bylgarija-news_701733.html", "text": "  Вицепремиерът Томислав Дончев се срещна с Асоциацията на Почетните консули днес в София, за да обсъди възможностите за съвместна работа в посока развитие на международните и икономически отношения на страната ни. На срещата бе и заместник-министърът на външните работи Георг Георгиев. Двамата представители бяха приветствани от председателя на Асоциацията Борислав Боянов – Почетен генерален консул на Малта, заместник-председателя и Почетен генерален консул на Сейшелите – Максим Бехар, и от членове на Борда на Асоацията.      Вицепремиерът Томислав Дончев представи детайли от външно-икономическата политика на правителството. Той подчерта важната роля на акредитираните в България Почетни консули на чужди държави за развитието на международните отношения на страната ни, за подобряване на бизнес средата и привличане на чужди инвестиции. Борислав Боянов разказа подробно за дейността на Асоциацията и готовността за още по-задълбочена работа в партньорство както с Министерството на външните работи, така и с други институции.\r\nБордът на Асоциацията на Почетните консули в България взе решение, че тези срещи ще се превърнат в редовна практика, като на тях ще се обсъждат разнообразни теми, свързани със сътрудничеството между страната ни и държавите, представлявани от акредитираните консули.  ", "date": "2018.10.23", "title": "Вицепремиерът Дончев се срещна с почетните консули в България"}
{"url": "https://www.actualno.com/society/stolichnata-biblioteka-stava-na-90-godini-news_701766.html", "text": "  Столичната библиотека става на 90 години. По този повод на 24 октомври от 18 ч. в камерна зала \"България\" ще има специално събитие, което да ознаменува годишнината.     Свои творби ще четат Георги Константинов, Михаил Белчев,Валентина Радинска, Бойко Ламбовски, Георги Господинов, Марин Бодаков, Елин Рахнев, Иван Христов и Бенджамин Буш (САЩ).   Това ще се случи под музикалния съпровод на Евгени Бенов, Хайгашод Агасян, Георги Варимезов, Веселина Драголова-Данаилова, Стефан Вълдобрев, Георги Арнаудов, Георги Георгиев от група \"Остава\" и Анджела Родел (САЩ, България).\r\nСпециален поздрав ще отправят музикантите от камерния ансамбъл \"Софийски солисти\" с диригент Пламен Джуров.  ", "date": "2018.10.23", "title": "Столичната библиотека става на 90 години "}
{"url": "https://www.actualno.com/showbusiness/alek-aleksiev-snima-s-orlando-blum-snimka-news_701724.html", "text": "   .     Той сам се похвали, като сподели кадър от снимачната площадка в Instagram.  Макар ролята на звездата от медицинския сериал \"Откраднат живот\" да е поддържаща, той е един от двамата български артисти, успели да вкарат имената си в каста, съобщи \"Монитор\".  Другият е младият Марин Рангелов, който дебютира на големия екран миналата година в лентата на режисьорката Иглика Трифонова - \"Асансьор за пациенти\". Филмографията на Рангелов се допълва от проекта на Netflix \"Ангелът\", вдъхновен от историята на египетския бизнесмен Ашраф Маруан.\r\nС участие в \"Преден пост\" се разписват и звездите от хитовия сериал \"Бягство от затвора\" - Джеф Пери и Еймори Ноласко. \r\nПреди дни синът на легендарния холивудски ас Клинт Истууд - Скот, който има главна роля в \"Преден пост\", направи втора визита у нас, за да довърши работата си по проекта.    Мъжът, който слага униформата на небезизвестния сержант Клинтън Ромеша, успя да стигне и до Витоша. За това стана ясно от снимки и видео в социалните мрежи.\r\n\"Невероятна неделя, в която почивам от снимките на \"Преден пост\" в България\", написа към кадър от лифтова кабинка той. Актьорът неведнъж сподели с феновете си, че е очарован от нашата страна.  Филмът е базиран на едноименния бестселър на журналиста Джейк Тапър. На режисьорския стол сяда Род Лури, а участие взимат още звездата от \"Три билборда извън града\" Кейлъб Ландри Джоунс и синът на Мел Гибсън – Майло.", "date": "2018.10.23", "title": "Алек Алексиев снима с Орландо Блум (СНИМКА)"}
{"url": "https://www.actualno.com/africa/marokanskata-bregova-ohrana-spasi-143-nelegalni-migranti-news_701763.html", "text": "  Подразделения на бреговата охрана на Кралския морски флот (КМФ) на Мароко, охраняващи средиземноморското крайбрежие на страната, във вторник са спасили 143-ма нелегални мигранти, съобщават от Генералния щаб на Кралските въоръжени сили, предаде ТАСС.     Мигрантите, натоварени на четири лодки, се опитвали да достигнат до Европа, но се натъкнали на непредвидени трудности по пътя си.   Спасителната операция е била проведена в близост до градовете Надор и Танжер.\r\n\"113 от спасените мигранти вече са закарани невредими в пристанището на Надор. Останалите са пренасочени към другото най-близко пристанище\", се казва в официалното съобщение.  По-рано този месец властите в Мароко обявиха, че през 2017 година са предотвратили 65 хил. опита за незаконна миграция.   По-голямата част от нарушителите на границата са жители на държави, разположени на юг от пустинята Сахара. Основната дестинация на мигрантския поток е Испания.", "date": "2018.10.23", "title": "Мароканската брегова охрана спаси 143 нелегални мигранти "}
{"url": "https://www.actualno.com/blagoevgrad/bansko-e-domakin-na-vtorata-nacionalna-sreshta-na-ekspertite-po-socialni-dejnost-i-zdraveopazvane-ot-obshtinite-news_701713.html", "text": "  Кметът на община Банско, Георги Икономов, ще бъде домакин на започващата утре в курортния град Втора национална среща на експертите по социални дейности и здравеопазване от общините, съобщиха от Общината. Най-големият социален форум в страната се организира от Националното сдружение на общините, като се очаква в него да вземат участие заместник-министъра на труда и социалната политика Зорница Русинова, изпълнителния директор на НСОРБ Силвия Георгиева, председателя на Националния алианс за социална отговорност Георги Георгиев, и над 150 заместник-кметове, директори на дирекции и експерти в социалната сфера.     На двудневната среща ще бъдат дискутирани актуални проблеми като новото социално законодателство и въпроса с интегрирания подход между институциите в услуга на потребителите. Община Банско като домакин ще представи за участниците във форума своите 16 различни социални услуги с посещение на място.", "date": "2018.10.23", "title": "Банско е домакин на Втората национална среща на експертите по социални дейност и здравеопазване от общините"}
{"url": "https://www.actualno.com/haskovo/obshtina-ivajlovgrad-prodyljava-s-realizacijata-na-proekti-v-sferata-na-obrazovanieto-news_701732.html", "text": "Учениците от община Ивайловград и местното село Железино вече се радват на реновирани сгради на своите училища.  Подобренията станаха факт, след отправено искане в началото на 2017 г. от страна на кмета Диана Овчарова към министъра на образованието и науката Красимир Вълчев. В молбата си Диана Овчарова обяснява за нуждата от средства за спешни и неотложни ремонти на градското училище СУ „Христо Ботев“ и на това в Железино, както и за финансова подкрепа за закупуването на автобус, който да превозва учениците.  Искането на кмета е било провокирано от рушащата се ограда, която също така играе ролята и на подпорна стена на ивайловградското училище. Тя е била в  изключително опасно състояние и застрашавала живота и здравето, не само на учащите се, но и на преминаващите. Нужният бюджет за поправянето на оградата е бил в размер на 72 174 лв, а този за санирането на сградата в село Железино – 59 443 лв, които вече са преведени по сметката на училището.  Припомняме, че в началото на тази година, след среща между Овчарова и Вълчев, министерството предостави чисто нов автобус, който бе пуснат в движение през февруари. С реновирането на оградата на СУ „Христо Ботев” ще приключи и последната част от основните ремонтни дейности, започнали още през 2011 година. За да се пристъпи към промяна на облика на училището се премина през цялостно преизграждане, саниране и обновяване на западното крило на СУ „Христо Ботев”, което бе компрометирано от свлачищни процеси; изграждане на подходи за деца с по-специални нужди и асансьор за предвижване; закупуване на ново обзавеждане и оборудване; създаване на физкултурен салон с топла връзка; обновяване и оборудване на три спортни площадки, закупуване на спортни съоръжения за волейболно, баскетболно и футболно игрище, което се случи чрез осигурени средства от бюджета на община Ивайловград; въведено бе в експлоатация и общежитието, което бе изцяло санирано по Оперативна програма „Региони в растеж” на стойност 290 022.08 лв. Към днешна дата е сключено споразумение между Директора на ОУ „Св.Св. Кирил и Методий” с. Железино Красимира Петкова и фирма изпълнител за започване на санирането на училищната сграда, като крайният срок за изпълнението е възможно най-кратък – до 15 ноември – с оглед на нормалното протичане на учебния процес през зимните месеци. СУ „Христо Ботев” обяви обществена поръчка, по която в момента се съберат оферти, за да бъде избрана фирма изпълнител и да се пристъпи към изграждане на училищната ограда. Крайният срок за събиране на оферти е 25.10.2018 г. /четвъртък/. След това ще бъде сключен договор с фирма изпълнител, която ще осъществи ремонтната дейност. Същевременно, община Ивайловград подаде две проектни предложения по Програма за развитие на селските райони (ПРСР) 2014-2020 по подмярка 7.2 „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“, по които оценяването вече е приключило и очакваме подписването на договорите. Проектното предложение за СУ „Христо Ботев” е на стойност 922 290. 57 лв. с ДДС и предвижда закупуване на оборудване и обзавеждане за нуждите на СУ „Христо Ботев” – оборудване и обзавеждане на класни стаи, кабинет по технологии, физкултурен салон, библиотека, компютърни кабинети и ИКТ, медицински кабинет, училищен стол, коридори, архив, училищен двор, кухня, кино зала, фанфарна музика, учителска стая, кабинет по физика,химия и биология. Проектното предложение за ОУ „Св.Св.Кирил и Методий” е на стойност 113 455.35 лв. с ДДС и предвижда изграждането на многофункционална спортна площадка за мини-футбол, волейбол и баскетбол в двора на училището.", "date": "2018.10.23", "title": "Община Ивайловград продължава с реализацията на проекти в сферата на образованието"}
