{"url": "https://www.actualno.com/smolyan/api-vsichki-vedomstva-rabotjat-za-da-se-vyzstanovi-dvijenieto-prez-prohoda-prevala-news_718524.html", "text": "  Екипите на всички ангажирани ведомства в област Смолян са на терен и работят за разчистването на пътя през прохода „Превала”, съобщи за БНР инж. Дончо Атанасов, член на управителния съвет на Агенция „Пътна инфраструктура”. Разчистването на пътя се затруднява от множеството паднали от тежкия сняг дървета. Групи на „Гражданска защита“ ги премахват, за да може след това пътят да бъде почистен от снега и движението да бъде възстановено.     През прохода „Рожен“ е забранено движението на МПС над 12 т,  както и преминаването с ремаркета и полуремаркета. Леките автомобили задължително трябва да са с вериги. Пътят се уширява, за да може по-късно днес по него да се пътува без ограничение.   Движението по пътищата около Пампорово е затруднено от множеството превозни средства, които са паркирани на пътното платно докато туристите са в курорта. Поради това са възможни задръствания и по-бавно придвижване от интензивния трафик в края на почивните дни.\r\nПродължава разчистването на падналите дървета и по третокласните пътища около Пампорово, по които движението е ограничено за всички превозни средства. Това са път ІІІ-861 от 31-ви км (граница с област Пловдив) до разклона за Национална астрономическа обсерватория и път III-8631 Момчиловци – Славейно – Момина вода.  АПИ апелира шофьорите, на които им предстои пътуване да тръгват само с автомобили подготвени за движение при зимни условия. Да карат с повишено внимание и съобразена скорост, като не предприемат изпреварване на снегопочистващата техника. Блокирането на движението от автомобили, които не са с подходящи гуми, затруднява работата на снегорините и възпрепятства пътуването на всички останали шофьори.", "date": "2019.01.27", "title": "АПИ: Всички ведомства работят, за да се възстанови движението през прохода „Превала”"}
{"url": "https://www.actualno.com/crime/vyzrastna-jena-zagina-pri-pojar-v-devnja-news_718532.html", "text": "  Възрастна жена е починала в дома си след пожар, информираха от Областната дирекция на МВР във Варна.     Пожарът е възникнал около 9 часа сутринта в неделя. Тогава е постъпил и сигнала за бедствието, според който е горяла къща в град Девня. На мястото веднага е изпратена кола на пожарната и огнеборците изгасили пламъците. При огледа обаче е установено, че в едната от стаите е била 83-годишната собственичка на дома, която е починала.   На мястото се извършва оглед, по случая е образувано досъдебно производство. Предстои да се установят обстоятелствата около възникването на пожара.  ", "date": "2019.01.27", "title": "Възрастна жена загина при пожар в Девня"}
{"url": "https://www.actualno.com/europe/spasiha-trima-dushi-sled-gazova-eksplozija-v-jilishtna-kooperacija-v-haga-news_718579.html", "text": "  Експлозия срути частично триетажна сграда в Хага. Предполага се, че инцидентът е предизвикан от изтичане на газ, като за момента няма данни за терористична намеса.     Отзовалите се на място спешни служби успяха да спасят трима души от опасната сграда. Други деветима са били спасени, като седмина са откарани в болница с различни наранявания.   Експлозията е предизвикала срутване на фасадата, има щети и по съседни здания. Пострадали са и автомобили, намиращи се в близост до инцидента.", "date": "2019.01.27", "title": "Спасиха трима души след газова експлозия в жилищна кооперация в Хага"}
{"url": "https://www.actualno.com/society/mladeji-spasiha-vyzrastna-jena-ot-izmryzvane-news_718525.html", "text": "  Трима младежи спасиха възрастна жена от измръзване. Тя се заблудила и се изгубила посред нощ в покрайнините на панагюрското село Оборище, съобщи Нова телевизия. За доблестната постъпка на момчетата разказа кметът на село Оборище Милко Ангелов, който е убеден, че без тях бабата е щяла да загине.     Делчо и Цветан заедно с още един техен приятел решили посред нощ да се разходят с автомобила из селото. В края на Оборище забелязали самотно вървяща възрастна жена, наметната с одеяло вместо връхна дреха. Усъмнили се, че нещо не е наред и я последвали.   „Стори ни се подозрителна. Стара жена в 23.30 часа вечерта с одеяло, наметнала отгоре на гърба си и обикаля сама. Почнахме да караме по нея. Спрях да си налея вода, жената идваше отпред и докато наливах вода тя клекна до колата. Явно много беше измръзнала и даже като я качихме в колата тя едва говореше”, споделя Делчо Михов.\r\nНавън бил адски студ, а в този район скитат и диви хищници, особено в полето, към където се насочила жената, разказват младежите. „-7,-8 там някъде. Жената беше толкова измръзнала, че не знаеше как се казва дори. Не можеше да се ориентира, нищо. Говореше несвързани работи. Попитахме къде трябва да иде, тя не можа да обясни, не можа да реагира”, разказва Цветан Ралчев.  83-годишната жена дори не казала името си. Младежите я качили в колата на топло и се обадили на кмета. „Момчетата я докараха в къщи. Видях коя е жената. Познавам я. Свързах се с Районното управление на полицията в град Панагюрище, понеже близките й живеят в град Панагюрище, хората веднага реагираха изпратиха патрул. Ние през това време я закарахме до вкъщи. Печката й почти беше изгаснала. Напалихме я. Настанихме я и след половин час близките й пристигнаха”, обясни Милко Ангелов - кмет на село Оборище.\r\nЕдва след като се стоплила вкъщи, жената възвърнала спомените си. Обяснила, че тръгнала на гости у свой роднина, който живее в другия край на селото. Близките на възрастната жена сега се грижат за нея. Прибрали са я при тях в Панагюрище. Обясниха, че страдала от деменция.   В Оборище всички говорят за доблестната постъпка на младежите. Делчо е първи курс студент в Техническия университет, а Цветан работи в частна фирма, за да помага на родителите си.    ", "date": "2019.01.27", "title": "Младежи спасиха възрастна жена от измръзване"}
{"url": "https://www.actualno.com/dobrich/predstoi-otvarjaneto-na-sistemata-za-elektronen-priem-v-detskite-zavedenija-v-dobrich-news_718530.html", "text": "  На 6 февруари ще е отворена системата за електронен прием едновременно и в детски градини и в ясли в Добрич. Това съобщи заместник-кметът по хуманитарни дейности д-р Емилия Баева. Тя припомни, че всъщност електронният прием в детските ясли и детските градини на Добрич е въведен преди две години.     \"Това ще бъде трета учебна година, която ще осъществяваме по този начин приема. Но заради Европейския регламент за защита на личните данни от системата са били извадени всички заявления на деца, чакащи класиране и за заличени данните им. Това наложи декември и януари порталът за приемане да бъде затворен, тъй като на фирмата, която поддържа софтуера, ѝ беше необходимо време, за да изчисти цялата информация и да настрои системата за нова\", заяви д-р Баева.   В случая става въпрос за запълване на свободни места в детските заведения. Февруари, март и април системата ще допълва наличните свободни места. Родителите, чиито деца не са приети до момента, ще трябва отново да подадат документи за прием. За целта общинската администрация в Добрич е предприела информационна кампания. Освен това уведомява по телефона родители, че е необходимо да подадат наново заявленията. А през май започва кампанията за попълване на детските ясли и детските градини за новата учебна година 2019-2020.\r\nПо отношение на запълнения капацитет на детските заведения, д-р Баева посочи, че в яслите почти няма свободни места. В някои от детските градини има свободни места, но ситуацията бързо се променя заради миграцията както от Добрич, така и към него. До края на януари директорите на ясли и градини трябва да подадат информация за свободните места и броят им ще бъде обявен с отваряне на системата на 6 февруари. Заради динамичната обстановка класиране се прави всеки месец. След уточняване на свободните места, новото класиране ще е през март, каза още д-р Баева.  ", "date": "2019.01.27", "title": "Предстои отварянето на системата за електронен прием в детските заведения в Добрич"}
{"url": "https://www.actualno.com/business/vyvejdat-oblekchenija-pri-registracijata-v-burata-po-truda-news_718534.html", "text": "  Безработните, които се регистрират в бюрата по труда, трябва да носят само документ за самоличност, диплома за завършено образование и сертификати за придобити допълнителни квалификации. Представянето на трудова книжка вече не е задължително, съобщава БНТ.     „Има много хора, които са си загубили трудовите книжки. Освен в нашата страна това от 2002 година всичко е в електронен вариант - трудовият стаж на хората“, заявява Лилия Тошева - директор на \"Бюро по труда\"-Възраждане.   Трудовите посредници могат да проверят по електронен път професионалния опит на регистриращите се безработни. Проверката няма да се отрази на времето за регистрация на безработния, тъй като в случай, че се наложи да бъде извършена, тя ще се направи по служебен път. Така регистрацията ще отнема не повече от 15 минути, уверяват специалисти.", "date": "2019.01.27", "title": "Въвеждат облекчения при регистрацията в Бюрата по труда"}
{"url": "https://www.actualno.com/dobrich/ruskijat-konsul-rusnacite-po-kysno-rezervirat-pochivkite-si-news_718522.html", "text": "  „Още е рано да се каже какъв ще е ръстът на руски туристи в България тази година. Руснаците по-късно правят резервации“. Това каза в Добрич генералният консул на Руската федерация във Варна Владимир Климанов. Данните му са, че за началото на март в Москва е насрочена голяма туристическа борса и на нея стават договарянията.     Според дипломата няма голям отлив на негови сънародници от българския имотен пазар. Мнението му е, че всеки собственик може да продава или да купува имот, а пазарът диктува ситуацията. „Хората могат да купуват както тук, така и на друго място“, каза още той.   ", "date": "2019.01.27", "title": "Руският консул: Руснаците по-късно резервират почивките си"}
{"url": "https://www.actualno.com/crime/ostaviha-v-aresta-izvyrshitelite-na-jestokoto-ubijstvo-v-beloslav-news_718542.html", "text": "  Окръжен съд – Варна определи постоянна мярка „задържане под стража“ на 20-годишния Диян В. и 23-годишния Митко И., обвинени в грабеж, придружен с убийство на 80-годишен мъж от Белослав, съобщават от пресцентъра на съдебната институция. Според Наказателния кодекс, престъплението, в което двамата са обвинени, е тежко умишлено и се наказва с „лишаване от свобода“ от 15 до 20г., доживотен затвор или доживотен затвор без право за замяна, пише Дарик.     И двамата младежи са неосъждани. Диян В. има наложено административно наказание глоба за притежание на наркотици.   На 24 януари в гр. Белослав възрастен мъж беше открит мъртъв от брат си, който живее в съседство. От дома на 80-годишния самотно живеещ пенсионер липсвали пари. Назначена е  съдебно-медицинска експертиза,  която да установи начина, по който е била умъртвена жертвата.\r\nКато разгледа събраните до момента материали от досъдебното производство, Варненският окръжен съд прие, че съществува обосновано подозрение двете лица да са съпричастни към деянието, в което са обвинени. Предвид тежестта на престъплението и предвиденото наказание за него, както и високата степен на обществена опасност, съдебният състав счете за реална опасността лицата да се укрият или да извършат друго деяние и им определи най-тежката мярка за неотклонение - „задържане под стража“.  Определенията на Окръжен съд – Варна могат да бъдат обжалвани пред Апелативен съд –Варна.", "date": "2019.01.27", "title": "Оставиха в ареста извършителите на жестокото убийство в Белослав"}
{"url": "https://www.actualno.com/europe/obmisljat-vyvejdane-na-voenno-polojenie-vyv-velikobritanija-pri-brekzit-bez-sdelka-news_718544.html", "text": "  Британското правителство разглежда възможността за въвеждане на военно положение на Острова в случай на безредици при евентуален Брекзит без споразумение с Брюксел, съобщава БТВ.     Някои от вариантите предполагат извънредно или дори военно положение в съответствие със Закона за извънредни ситуации от 2004 г. Това ще позволи на британските власти да обявят комендантски час, да конфискуват имущество, да налагат забрани за пътуване и да използват войски, ако сметнат, че има заплаха за живота и здравето на населението.   \"Министър-председателят заяви, че може да има сътресения в случай на напускане без сделка. Като отговорно правителство обаче ние вземаме всички съответни мерки да сведем тези сътресения до минимум и да се погрижим страната да е подготвена\", посочи правителствен говорител.", "date": "2019.01.27", "title": "Обмислят въвеждане на военно положение във Великобритания при Брекзит без сделка"}
{"url": "https://www.actualno.com/society/pochina-tejko-ranen-sled-katastrofa-v-plovdiv-myj-news_718529.html", "text": "  28-годишният Георги, който пострада при жестоката катастрофа в пловдивския квартал \"Остромила\" на 16 януари т.г., е издъхнал снощи. Това съобщиха от университетската болница \"Св. Георги\" пред . Лекарите там 10 дни са се борили за живота на младежа.     \"През цялото време бе в много тежко състояние - с травми, несъвместими с живота. Имаше гръдна с множество фрактури на ребра и белодробна\", обясниха от лечебното заведение. Там остава 22-годишният Боян, приятелят на Георги. На фаталната дата той е карал автомобила, с който двамата са се блъснали челно в друга кола. Боян е претърпял операция заради фрактура на бедрото и втора в клиниката по лицево-челюстна хирургия. Състоянието му е в момента е стабилно.   Катастрофата стана 16 януари на улица „Остромила“ в Пловдив. Тогава при изпреварване лекият автомобил, управляван от Боян, се е ударил челно в идващ насреща „Крайслер“.", "date": "2019.01.27", "title": "Почина тежко ранен след катастрофа в Пловдив мъж"}
{"url": "https://www.actualno.com/society/2000-leva-globa-za-posjagane-na-policaj-predlagat-ot-mvr-news_718548.html", "text": "  2000 лева глоба предлагат от МВР за всеки, който посегне на полицай, докато той изпълнява служебните си задължения. Мярката е залегнала в промени в Закона за МВР, които са публикувани за обсъждане в strategy.bg. Предложенията се отнасят и за служителите на пожарната, уточнява Монитор.     В новия текст се казва, че „който наруши физическата неприкосновеност на полицейски орган или на орган за пожарна безопасност и защита на населението чрез употреба на физическа сила или предмет, ако извършеното не съставлява престъпление, се наказва с глоба от 2000 лева“. Според авторите това се налагало, защото сега в закона имало само прокламирана особена закрила на закона, но нямало никаква административно-наказателна разпоредба, която да я защитава. От МВР предлагат още и обединение на Специализирания отряд за борба с тероризма и жандармерията в една нова, голяма структура Главна дирекция „Жандармерия и противодействие на тероризма“.   Според авторите на законопроекта от вътрешното министерство, това било необходимо за „повишаване на ефективността на дейностите по предотвратяване и пресичане на терористични действия, освобождаване заложници, задържане и/или обезвреждане на особено опасни престъпници или престъпни групи, осигуряване на зона за безопасност срещу потенциални атаки, опазване на обществения ред при провеждане на масови мероприятия, възстановяване, поддържане и опазване на обществения ред при масови безредици\".\r\nНовата мегаструктура, която се предвижда да бъде създадена ще се занимава с „откриване, идентифициране и неутрализиране на взривни устройства и взривни вещества, разработване на технически средства и способи за извършване на тези дейности, извършване на физикохимическо изследване и експертна оценка на взривни устройства и техните елементи, на взривни вещества, документи и непознати вещества“, овладяване на кризисни ситуации, както и охрана на специални товари.  В готвените промени се предлага и създаване на изрично изискване да не се назначават за служители на МВР кандидати, при установена зависимост от или злоупотреба с наркотични вещества или техни аналози, както и при отказ да бъдат изследвани за зависимост от или злоупотреба с наркотични вещества или техни аналози.   ", "date": "2019.01.27", "title": "2000 лева глоба за посягане на полицай, предлагат от МВР"}
{"url": "https://www.actualno.com/curious/dneven-horoskop-za-28-januari-news_718549.html", "text": "        Този понеделник може да разчитате на допълнителен доход. Най-вероятно ще се случи, след като ваш познат ви върне сума пари, която сте му дали преди време. Очаква ви спокоен ден. Чувствата ви ще са защитени. Използвайте тишината, за да се справите с по-трудните служебни задачи.   Днес някой ще се опита да ви натъжи, а е много вероятно самите вие да изберете меланхолията пред оптимистичния поглед върху нещата. Това няма да е добро извинение за неуспеха ви.     Днес може да се почувствате засегнати, но ако се замислите няма за какво да протестирате. Просто бъдете честни със себе си и останалите. През този ден следвайте рутината и добрите стари правила. Сега не е моментът да променяте нещо, колкото и да ви се иска. Бъдете търпеливи. Днес ще имате подкрепата на Съдбата за делата ви. Опитайте се да мислите далновидно, за да може да има по-дълготрайни благоприятни последици за вас.   Това е ден, в който да помислите за своята почивка. Не се съобразявайте с това, че е едва началото на годината. Послушайте душата и тялото си. Това е ден за разчистване - в буквален и преносен смисъл. Ако не разполагате с достатъчно време, вие преценете с какво да започнете. Това е добър ден за намиране на всичко, което преди не сте могли или ви е било трудно. Започнете с най-трудното, за да си осигурите предимство.    Този понеделник пестете силите си. Изберете си само една тема, по която да се ядосвате. На останалата част от живота намерете сили да се радвате. Този понеделник близките ви ще имат нужда от вас. Сега е време да покажете лоялността си и по спорни въпроси. Съчувствието не изисква голямо усилие. Това е ден, в който да затворите очите си за проблемите на другите. Време е да се научите за сте егоисти. Бъдете своя най-верен защитник.", "date": "2019.01.27", "title": "Дневен хороскоп за 28 януари"}
{"url": "https://www.actualno.com/society/butaforna-kamera-sreshtu-kradci-donese-globa-na-jitel-na-pirdop-news_718540.html", "text": "  Мъж беше осъден да плати 1000 лв. заради симулирано видеонаблюдение на съсед, след като поставил макет на камера до дома си. Оказва се, че дори имитирането на видеонаблюдение е незаконно, ако създава стрес и напрежение в околните, съобщава БНТ.     Бутафорната камера вероятно е имала за цел да плаши крадците. Постоянно светеща червена лампичка обаче оставила съсед с впечатлението, че е истинска и че непрекъснато е наблюдаван в продължение на три седмици. Последвало дело пред районните магистрати в Пирдоп, а не след дълго и пред Върховния касационен съд, който окончателно решил, че имитирането на видеонаблюдение е незаконно, ако за него не е искано съгласието на хората, попадащи в периметъра на дори неработещата камера.   „Съдът е взел предвид един много сериозен проблем, а именно усещането от даден съсед, че от другата страна, от другия имот, от другата къща го наблюдават непрекъснато. Усещането, че се чувстваш записан, че всяка твоя стъпка е проследена, е неприятно“, казва адвокатът Емил Георгиев.\r\nЗаконът е категоричен - всеки може да наблюдава с камера собствения си имот. Когато обаче в периметъра на видеонаблюдение влезе домът на съседа, проблемът е налице и може да бъде решен само в съда. Затова според адвокат Георгиев казусът в Пирдоп може да доведе до законови промени за регламентирането на видеонаблюдението.  Това е първи по рода си казус в България, но Комисията за защита на личните данни вече има няколко решения за погазено право на лична неприкосновеност.   ", "date": "2019.01.27", "title": "Бутафорна камера срещу крадци донесе глоба на жител на Пирдоп"}
{"url": "https://www.actualno.com/tips/rubrika-sigurnite-futbolni-prognozi-za-dnes-2701-news_718474.html", "text": "  В съботния ден станахме свидетели на много изненади в света на , като именно това опасение ни принуди да пропуснем един от най-богатите на събития дни. Сега обаче се завръщаме с различните си рубрики с , а по традиция първият за деня материал е със \"сигурни футболни прогнози\" за днес - неделя 27.01. Ето какво избрахме за вас:       : Отборът на Лион гостува в пореден кръг във френската Лига 1 на  колебливо представящия се тим на Амиен. „Хлапетата” се наслаждават на  гостуванията си на „Стад дьо ла Ликорн” в последните два мача, взимайки  трите точки в лигата, а амбициите на отбора са, да се утвърди на третото  място в шампионата.  Лион влиза в срещата „зареден” след триумфа в голямото дерби срещу  Сент Етиен в предходния кръг, докато Амиен няма успех във Франция от  началото на декември и никак случайно не заема 18-ото място в  подреждането. : Лион да победи като гост Амиен (1,55 коефициент)        \"Белите\" възобновиха формата си в Ла Лига и се впускат в преследване на лидерите в шампионата. Еспаньол от своя страна не се намира в особено добра форма, като няма победа в последните си три мача. Реал Мадрид определено е по-класният отбор, а и определено знаят как да печелят срещу този опонент, като имат 12 победи в последните си 13 мача срещу Еспаньол. : Победа за Реал Мадрид (1,80 коеф.)  :    Много любопитен двубой в Испания, в който се изправят един от най-слабите домакини срещу категорично най-слабия гост в Ла Лига. Сосиедад се намира в добра голова форма от началото на 2019 година, като отборът спечели и срещу Реал Мадрид като гост. Уеска е най-слабият отбор в лигата, докато Сосиедад записа първите си две победи у дома в последните 4 гостувания. Днес е време за победа №3 на \"Аноета\". Уеска започна сезона с победа и  като гост, но след това загуби всичките си мачове и вкара едва 5 гола, два от които при поражението с 8:2 от Барселона.   :    ", "date": "2019.01.27", "title": "Рубрика: Сигурните футболни прогнози за днес (27.01) "}
{"url": "https://www.actualno.com/europe/mejdunaroden-den-v-pamet-na-jertvite-na-holokosta-news_718495.html", "text": "  Днес, 27 януари, отбелязваме Международен ден в памет на жертвите на Холокоста. Денят е учреден с резолюция 60/7 на Общото събрание на ООН от 1 ноември 2005 година, уточнява БГНЕС.     Датата е подбрана, тъй като на този ден през 1945 г. са освободени концлагеристите от лагера в Освиенцим (Аушвиц) в Полша. \"Споменът не трябва да умира. Той трябва да напомня дори и на бъдещите поколения. Затова е важно да се намери такъв подход, който да бъде ефективен и в бъдеще. Той трябва да изразява скръбта от страданието и загубата, да бъде посветен на паметта на жертвите и да предотврати всяка опасност от повторна поява.\" Това казва Роман Херцог, президент на Германия между 1994 и 1999 година.   По повод Деня в памет на жертвите на Холокоста, председателят на ЕК Жан-Клод Юнкер сподели, че е много обезпокоен.\r\n\"На 27 януари почитаме паметта на шестте милиона евреи — жени, мъже и деца — както и на всички останали жертви, убити по време на Холокоста. На този ден преди 74 години съюзническите сили освобождават концентрационния лагер \"Аушвиц-Биркенау\", където се натъкват на неописуемо ужасяващи гледки. Омразата към \"другия\", намерила израз в умъртвяването му.  В днешния ден на почит към жертвите на Холокоста съм дълбоко обезпокоен. Дори не бих си помислил, че ще доживея до времена, в които евреите ще изповядват със страх вярата си в Европа. . Холокостът продължава да се отрича в Европа. Всеки трети европеец заявява, че знае \"съвсем малко\" за Холокоста, а всеки двадесети никога не е чувал за него.\r\nНезнанието е опасно. Времето тече и спомените избледняват и затова повече от всякога наше морално задължение е да помним. Не можем да променим историята, но можем да направим необходимото, така че бъдещите поколения да не преживеят същия непоносим ужас отново\", подчертава Юнкер.   \"Няма да толерираме никакви форми на антисемитизъм, било то ежедневни офлайн и онлайн изказвания, подбуждащи омраза, или физически нападения. Европейската комисия работи заедно с всички държави членки за преодоляването на тази заплаха и за гарантирането на сигурността на еврейските общности в Европа. Изграждането на Европейския съюз започна от пепелта на Холокоста. Наш дълг към еврейската общност е да го помним и да се борим срещу антисемитизма. Това е задължително, ако искаме да защитим нашите общи европейски ценности\", подчертава още Юнкер.    ", "date": "2019.01.27", "title": "Международен ден в памет на жертвите на Холокоста"}
{"url": "https://www.actualno.com/society/nov-ekoprotest-pred-ministerski-syvet-utre-news_718552.html", "text": "  Нов протест готвят екоактивисти утре вечер в София. Организаторите разпространяват призива си в социалните мрежи, като предвиждат да се съберат в 18:30 ч. пред Министерския съвет.     Ето и призива, който се разпространява в социалните мрежи:   \"Ние сме младите българи, на които им пука прекалено много за Морето, Планината, Бъдещето на България! Ние не сме обвързани с политически организации!\r\nПротестираме срещу управляващите, които погубват, ощетяват, крадат безочливо! Същите тези, които ни принуждават да събираме пари за болни деца, социално слаби и т.н. Същите тези, заради които все повече българи бягат от България!  Искаме:\r\n1. Абсолютна забрана за строителство върху защитени зони.\r\n2. Пълно спиране на всички строежи и проекти по черноморието и планините, които се изпълняват в следствие на незаконосъобразни устройствени планове и разрешения за строеж       3. Налагане на наказателна отговорност на всички длъжностни лица, които издават планове и разрешения за строеж в нарушение на закона.\r\n4. Незабавно изпълнение на всички ангажименти по Натура 2000 от държавата.\r\n5. Отнемане на концесиите, с които се злоупотребява. Нови конкурси при пълно съобразяване на действащото законодателство и при изрични изисквания за устойчив туризъм. 6. Незабавно възстановяване на унищожените природни дадености от незаконните строежи.\r\n7. Оставка на Нено Димов.\r\nЧашата преля отдавна! Трябват действия спешни! Трябва да се разбунтуваме! Разпространявайте!      За Природата! За България, която толкова обичаме!\"", "date": "2019.01.27", "title": "Нов екопротест пред Министерски съвет утре"}
{"url": "https://www.actualno.com/cite/dps-stana-partija-kojato-prodava-s-politicheskoto-si-vlijanie-news_718499.html", "text": "  Това заяви бившата дясна ръка на Ахмед Доган - Касим Дал, пред bTV.     Търгуват с политическо влияние, е заключението на Дал. ДПС дава място на хора в листите си, които нямат нищо общо с партията. Вече го няма Христо Бисеров, но Йордан Цонев, Делян Пеевски... Пеевски какво общо има с тези отрудени хора, смачкани по времето на тоталитаризма, попита Дал.", "date": "2019.01.27", "title": "ДПС стана партия, която продава с политическото си влияние"}
{"url": "https://www.actualno.com/europe/maduro-othvyrli-ultimatuma-ot-evrosyuza-za-predsrochen-vot-news_718546.html", "text": "  Европейските страни трябва да се откажат от ултиматума за насрочване на извънредни избори във Венецуела, заяви президентът на страната Николас Мадуро в интервю за турската телевизия \"СиЕнЕн Тюрк\", публикувано в неделя. Ден по-рано Германия, Франция и Испания обявиха , че са готови да признаят опозиционния лидер Хуан Гуайдо за временен президент на Венецуела, ако до 8 дни сегашният държавен глава Николас Мадуро не свика избори, припомня Mediapool.bg.     \"Европа отново прави грешка спрямо Венецуела. Те игнорират нашата история, независимо от 200-годишната ни свобода. Ние се гордеем с нашата свобода, в нас тече кръвта на нашите освободители. Те са длъжни да се откажат от ултиматума, никой не смее да ни поставя ултиматуми\", заяви Мадуро. Според него лидерът на венецуелската опозиция Хуан Гуайдо е \"нарушил всички възможно закони и конституцията\" като се е провъзгласил за изпълняват длъжността на президент.   \"Аз не съдя, съд ще реши какви стъпки трябва да се предприемат за обезпечаване сигурността на нашата страна и нашата конституция\", отбеляза той. Освен това той припомня, че в \"най-скоро време в страната ще има парламентарни избори\", а поредните президентски са насрочени за 2020 г. Мадуро също така коментира, че американският президент Доналд Тръмп недооценява нито Венецуела, нито Латинска Америка, нито целия останал свят. \"Той не е лидерът, който може да се справи с трудности\", каза още венецуалският президент.\r\nПо-рано в неделя венецуелският министър на външните работи Хорхе Ареаса също заяви в ООН, че никой няма право да поставя срокове, нито да ни казва дали трябва да има избори или не. Преди това държавният секретар на САЩ Майк Помпейо призова всички страни да подкрепят венецуелския народ в опита му да се освободи от това, което той нарече \"незаконна мафиотска държава“ на Николас Мадуро. Русия от своя страна отново обвини САЩ, че се опитват да извършат преврат в латиноамериканската държава.  Междувременно военният аташе на посолството на Венецуела във Вашингтон полковник Хосе Луис Силва се отрече от правителството на президента Николас Мадуро. Пред Ройтерс той заявил в офиса си, че подкрепя лидера на опозицията Хуан Гуайдо и че във Венецуела трябва да бъдат организирани свободни и честни избори. \"Службата на военния аташе не признава президента Николас Мадуро, когото смята за узурпатор и признава Хуан Гуайдо за легитимен временно изпълняващ длъжността президент“, заяви Силва, цитиран от Франс прес. \"Тази позиция е в съответствие с конституцията и законите на Венецуела. Призовавах моите братя военни също да подкрепят Гуайдо“, допълва той.\r\n35-годишният Гуайдо се обяви на 23 януари за временно изпълняващ длъжността президент, а действащият държавен глава Николас Мадуро нарече това опит за преврат и обяви скъсване на дипломатическите отношения със САЩ, които подкрепиха опонента му. Междувременно обаче правителството на Венецуела преустанови заповедта, съгласно която персоналът на американското посолство разполага със 72 часа да напусне страната, съобщи Асошиейтед прес. Министерството на външните работи в Каракас каза, че се водят преговори за отварянето на служба за защита на интересите на САЩ във Венецуела и че ще бъде разрешено на служителите на посолството да останат в страната, докато текат преговорите. В съобщението се казва, че ако до 30 дни не бъде постигнато споразумение за създаването на такава служба, тогава служителите на посолството ще трябва да напуснат Венецуела.   ", "date": "2019.01.27", "title": "Мадуро отхвърли ултиматума от Евросъюза за предсрочен вот"}
{"url": "https://www.actualno.com/tips/futbolni-prognozi-dyjd-ot-golove-ochakvame-v-tezi-3-macha-dnes-2701-news_718475.html", "text": "  През миналия уикенд стартирахме рубриката \" \", в която търсим срещите, в които ще падат попадения. Променлив беше успехът в първите дни на рубриката с , като се надяваме днес да запишем първия ден, в който познаваме всички срещи, които сме предложили.       Испанският шампион гостува на непретенциозния тим на Жирона по пътя  си към нова титла в Ла Лига. Каталунците са отбелязали 19 гола в  последните си шест шампионатни двубоя, а апетитът им към голове не  стихва. През седмицата каталунците сбъркаха сериозно в мача за Купата на Краля срещу Севиля, като днес Лионел Меси ще играе, а името му е гаранция за голове. Освен това Жирона винаги може да изненада слабата през този сезон каталунска защита. Очакванията са за лесна победа за \"блаугранас\", която да дойде с  разлика в резултата.    : Над 2,5 гола (коефициент 1.48)     Фортуна Дюселдорф приема РБ Лайпциг в последен мач от 19-ия кръг в   германската Бундеслига. Двата отбора се познават добре, след като бяха   заедно във Втора Бундеслига, така и сега в горното ниво на германския   футбол, а обичайно мачовете помежду им са много голови и зрелищни.\r\nПет от последните срещи двата отбора са вкарали над 2,5 гола, като в   три от тези пет мача дори има и повече попадения. В 2 от 3 мача, след   като Фортуна е домакин, то срещите са над 2,5 гола, а РБ Лайпциг ще е   ядосан след поражението в миналия кръг от Борусия Дортмунд.\r\nВъпреки това положителната серия на домакините предразполага и те да   се разпишат, а ние ви препоръчваме да се обърнете към оувър 2,5 в   срещата.    : Над 2,5 гола на Фортуна Д – РБ Лайпциг (коефициент 1.75)    Оставаме на вълна испански футбол, но този път отиваме към \"Катедралата\", където един от най-успешните домакинкси отбори през последните години Атлетик има немалко проблеми през настоящата кампания. Баските имат само 2 поражения у дома през годината, но цели 5 равенства заради неумението на тима да бележи голове. На гости идва отбора на Бетис, който само преди няколко седмици удари с 4:3 Барселона на \"Камп Ноу\". Отборът играе отличен атакуващ футбол, но има сериозни проблеми в дефанзивен план. 100% от последните 4 гостувания на тима завършиха при \"гол/гол\", така че тук изборът изглежда сравнително лесен - двата отбора да отбележат гол, на много добър коефициент. : И двата отбора да отбележат гол (1.86 коефициент) ", "date": "2019.01.27", "title": "Футболни прогнози: Дъжд от голове очакваме в тези 3 мача днес (27.01)"}
{"url": "https://www.actualno.com/balkani/srybskijat-prezident-pyrvi-shte-priznaem-republika-severna-makedonija-news_718494.html", "text": "  Сърбия първа ще признае съседа си под новото име \"Република Северна Македония\". Това заяви президентът на Сърбия Александър Вучич. Той поздрави министър-председателите на Македония Зоран Заев и на Гърция Алексис Ципрас за ратифицирането на снощи при откриването на изложбата \"Нови Сад - Европейска младежка столица\".     \"Ние не се намесваме във вътрешните работи на други държави, когато споразуменията бъдат постигнати и приети. Сърбия поздравява Скопие и Атина. Сърбия ще бъде една от първите страни, признали южната си съседка под новото ѝ конституционно име. Искаме най-добрите възможни отношения с двете страни и още веднъж бих желал да поздравим г-н Заев и Ципрас\", каза Вучич в отговор на журналистически въпрос, предаде БГНЕС.    В най-значимата дипломатическа крачка на Балканите след края на войната в Босна и Херцеговина, в петък в Европа беше поставен края на един ожесточен спор, продължил десетилетия. След 27 години взаимно недоверие, между Атина и Скопие бе сключено споразумение за промяна на името, пише в .  Промяната е важна, тъй като Гърция, член на НАТО и на Европейския съюз, блокираше членството на Скопие в Северноатлантическия алианс и началото на преговорите за присъединяване с ЕС, докато спорът за името не бъде решен. По силата на споразумението, Гърция ще отмени възраженията си, отваряйки пътя на интеграцията на съседа си.\r\nИ двете страни бяха подложени на натиск за разрешаване на спора, тъй като Западните държави смятат, че по-нататъшната интеграция на Балканските страни в ЕС и НАТО, е начин за подобряване на стабилността на региона. Този ход може би ще послужи като пример, който може да бъде следван за решаване и на други регионални спорове. Но Москва, която отдавна е основен играч в региона, открито се противопоставя на стремежите на Македония, коментира CNN.\r\nСпоразумението, ратифицирано първо в Скопие, е в резултат на разгрома на консерваторите-националисти в Македония от социалдемократите. Договорът значително подобри климата между двете съседни държави след десетилетия на силна националистическа реторика и от двете страни на границата.       От началото на 90-те години на миналия век в Гърция се разпространяват карти с границите на държавата, които се простират до пристанищния град Солун, което предизвика териториални страхове. Гигантска статуя на древния македонски крал Александър Велики, издигната на централния площад на Скопие, подхранваше още твърдения за плячкосване на културата.\r\nПрез лятото на 2018 г. нормализирането на на отношенията доведе до съвместна декларация между гръцкия премиер Алексис Ципрас и македонския му колега Зоран Заев, в която беше подчертано, че спорът за името е приключил. Край Преспанското езеро, където се срещат границите на Гърция, Албания и Македония, двамата министър-председатели подписаха знаково споразумение, а церемонията беше натоварена с голяма символика.\r\n\"Договорът от Преспа\" беше подложен на критики и в двете страни още по време на етапите, водещи до ратифицирането му. Референдумът в Скопие показа ниска избирателна активност, но , а гръцкото правителство оцеля при два вота на недоверие за седем месеца, а след това премина и през загубата на по-малкия коалиционен партньор.\r\nПритесненията се основаваха на идентичността и как тя може да повлияе на бъдещата сигурност. . Това касае пряко и България.\r\nПоследните проучвания показаха, че 6 на всеки 10 гръцки граждани се противопоставят на споразумението, а в деня на гласуването в гръцкия парламент демонстрации имаше в цялата страна.      Гръцкият министър-председател използва политическия си капитал, за да прокара споразумението, описвайки го като \"патриотичен дълг\". Той също така призна, че сделката има \"политическа цена\". Неговата партия изостава с 10% зад основната опозиционна партия, която е основен противник на сделката. Лидерът на \"Нова демокрация\" Кириакос Мицотакис, който говори в парламента преди гласуването в петък, определи ратифицирането на споразумението като \"национална грешка, която е оскърбление за истината и историята\".\r\nМалко след ратифицирането на сделката премиерът Ципрас написа в Twitter: \"Днес пишем нова страница на Балканите. Националистическата омраза, споровете и конфликтите предават мястото си на приятелството, мира и сътрудничеството\".\r\nНеговият македонски колега също изрази своята положителна оценка и поздрави Ципрас в Twitter, отбелязва CNN. \"Поздравления на моя приятел @tsipras_eu, заедно с нашите народи постигнахме историческа победа. Да живее Договорът от Преспа! За вечния мир и прогрес на Балканите и в Европа!\"\r\nЕвропейските лидери също използваха социалните медии, за да отпразнуват споразумението. Председателят на Европейския съвет Доналд Туск похвали Ципрас и Заев за тяхната смелост в намирането на компромис, докато генералният секретар на НАТО Йенс Столтенберг приветства приемането на Договора от Преспа като \"важен принос за стабилността и просперитета на целия регион\". \"Те имаха въображение, рискуваха, бяха готови да пожертват собствените си интереси за по-голямото добро\", пише Туск в официалния си профил в Twitter.", "date": "2019.01.27", "title": "Сръбският президент: Първи ще признаем Република Северна Македония"}
{"url": "https://www.actualno.com/tips/futbolni-prognozi-golgol-i-pobeditel-v-tezi-3-macha-dnes-2701-news_718477.html", "text": "  Една от популярните рубрики от откриването (както и от най-успешните) безспорно е \"гол/гол и победител\". През миналия уикенд екипът от типстъри, предлагащи за читателите на , показаха много солидна ефективност, като ще се опитат да затвърдят добрите впечатления със солидна порция нови предложения. Ето ги и тях:       Утрехт приема Вилем II в мач от 19-ия кръг на холандската Ередивизи.  Предлагаме ви този мач, тъй като буукемейкърите ни предоставят страхотен  коефициент – 8,00 за победа на гостите от Вилем. Отборът е в серия от  четири поредни победи, когато излиза извън града си, докато Утрехт е в  серия от две поредни загуби у дома на „Галгенваард”.  Именно добрата форма на гостите ни съветва да предпочетем избора за  гол/гол и победа за Вилем, които могат да шокират опонента си.    : гол/гол и победа на Вилем II (коефициент 13)     Холандската Ередивизи предлага много любопитен двубой, който веднага попада в тази рубрика заради солидния коефициент, който предлага. Хееренвеен е най-слабият домакин в шампионата, като има едва 1 победа и цели 4 загуби, при допуснати 21 гола в 8 мача. АЗ от своя страна е сред силните гостуващи тимове този сезон с 4 победи и отбелязани 17 попадения. АЗ е в по-добра форма от двата тима след обръщането на календара, а в последните си две гостувания спечели с резултат 2:1 срещу Хееренвеен. Очаквам да валят голове в мача, а крайният победител да е именно тимът от Алкмаар. : И двата отбора да отбележат гол и победа за АЗ (коефициент 3.15)     \"Нерадзурите\" са трети в Серия А, а на пътя им застава тимът на  Торино, който неведнъж е създавал главоболия на отборите от топ 4. В  последните си четири срещи Интер и Торино са завършвали три пъти при  равен резултат (2:2, 1:1, 2:2), а и домакините имат девет равенства през  този сезон (най-много от всички отбори в Серия А). Очертава се  равностоен двубой, който да не излъчи краен победител, но зрителите по  трибуните да станат свидетели на попадения и в двете врати. Знам, че рубриката изисква да бъде определен победите, но в случая коефициентът от 4.50 е прекалено примамлив, за да не бъде опитан.   : И двата отбора да отбележат гол и равенство (коефициент 4.50)\r\nСъветът ни е да играете всеки мач на \"сингъл\", а не в комбинация, но ако   все пак желаете, може да се играе система \"трикси\". Общият коефициент,   който се получава, е 184.27, като можете да се възползвате от . ", "date": "2019.01.27", "title": "Футболни прогнози: Гол/гол и победител в тези 3 мача днес (27.01) "}
{"url": "https://www.actualno.com/vidin/grajdani-na-vidin-se-vdigat-na-protest-iskat-magistrala-news_718496.html", "text": "  Граждани на Видин излизат отново на протест с искане за строителство на магистрала до града, предаде БНР.     Година след първите демонстрации организаторите твърдят, че сроковете по графика за изграждане на пътя Видин-Ботевград, за които има решение на Министерски съвет от март миналата година, не се спазват, а забавянето е с повече от 8 месеца. Протестиращите настояват виновните да понесат отговорност.   Според Росица Кирова, председател на гражданско обединение „Единни за промяна“, не са направени предложения за промени в общите устройствени планове на общините Видин и Димово и затова се е стигнало до законодателна промяна. \"Кой ще поеме отговорност за това, че резултата от желанието на видинските граждани и от желанието на българското правителство, до момента е нулев“, попита тя.\r\nКметът на Видин Огнян Ценков бе категоричен, че не може да бъде упрекван. \"Нито аз, нито община Видин не може да бъде обвинявана в някакви действия, с които е възпрепятствано или забавяне изграждането на магистралния път Видин-Ботевград“, смята той.  \"Причината да се стигне до промени в закона за устройство на територията е правен казус, който досега не е имало за други отсечки в страната“, обясни министърът на регионалното развитие Петя Аврамова.\r\nПротестът ще започне в 11 часа с автошествие през града.   ", "date": "2019.01.27", "title": "Граждани на Видин се вдигат на протест, искат магистрала"}
{"url": "https://www.actualno.com/society/ministyr-neno-dimov-kronoshpan-ne-zamyrsjava-vyzduha-na-veliko-tyrnovo-news_718493.html", "text": "  От 1 януари 2016-та година досега всички резултати от проведените контролни измервания за емисиите в атмосферния въздух, изпускани от цеха за производство на плочи от дървесни частици „Кроношпан България\" не показват превишение на нормите. Това заяви министърът на околната среда и водите Нено Димов в отговор на депутатско питане, предаде БГНЕС. Той уточни, че през декември 2018-та година на фирмата е издадено комплексно разрешително.     „Разрешителното съдържа условия, които целят спазване на нормативните изисквания по отношение на всички компоненти и фактори на околната среда, включително норми за допустими емисии на вредни вещества в атмосферния въздух, които да не водят до нарушаване на действащите норми за качество на въздуха“, пише поясни министърът. Освен това Министерството на околната среда и водите задължи дървопреработвателната  компания да направи автоматична станция за контрол на качеството на атмосферния въздух за разширението на завода си в старопрестолния град.   Строгите мерки към предприятието са заради непрекъснатите оплаквания на жители в двата търновски квартали „Чолаковци“ и „Бузлуджа“ от непрекъснато замърсяване на въздуха от сегашните производствени инсталации на дружеството.", "date": "2019.01.27", "title": "Министър Нено Димов: Кроношпан не замърсява въздуха на Велико Търново"}
{"url": "https://www.actualno.com/tips/futbolni-prognozi-trite-hiksa-ili-ravenstvata-koito-ochakvame-dnes-2701-news_718478.html", "text": "  Въпреки че всеки двубой започва при равенство, именно знакът \"Х\" е най-трудният за отгатване в света на . Затова създадохме и рубриката \"трите хикса\" с надеждата екипът от типстъри, с който разполагаме, да открие тези мачове, които ще завършат така, както започват - наравно. Това обаче се оказа тежка задача след 2 познати мача от 6 предложения. Това е положителен баланс с оглед на факта, че равенството е с коефициент над 3, но целта е да бъде записана по-висока успеваемост от екипа, занимаващ се с .       В първи мач от неделната програма в италианския шампионат Киево приема Фиорентина. Тимът от Верона е последен в класирането с едва 8 точки, като отборът беше наказан и с изваждане на 3 пункта от актива преди старта на сезона. Срещат се два от 4-те отбора с най-много равенства през този сезон, като \"виолетовите\" имат цели 9, 6 от които са в гостувания. Домакините ще направят всичко по силите си да вземат точки срещу един от представителите на топ 10, а невъзможността на Фиорентина да бележи редовно (с изключение на последния мач) често пречи на бившия отбор на Валери Божинов да печели гостувания именно срещу такъв тип отбори.      : Равенство (коефициент 3.40)      Домакините са отборът с най-много равенства в шампионата (заедно с  Валенсия), а едно от равенството на Билбао бе именно срещу Бетис в  първия мач междва двата отбора. Гостите правят силен сезон, но на \"Сан  Марес\" винаги се играе трудно, а Билбао няма да допусне да загуби у  дома. : Равенство (коефициент 3.40)    Белгийският Кортрийк приема Гент в поредна среща от местната Жупилер  лига. Двата отбора се намират в зоната за плейофи за оцеляване, но са в  средата на таблицата, което им дава някакво спокойствие. Гент е в  по-добра позиция, тъй като точковият актив позволява да бъде атакувано  последното шесто място от Андерлехт, който също има толкова.\r\nВъпреки това, когато Гент гостува на Кортрийк обичайно мачовете са не  много голове, а в последните пет случая – три от тях завършват наравно.  Предвид амбициите на двата клуба през този сезон, ви препоръчваме да се  обърнете към равенството в срещата, което е напълно възможно да стане.   : Равенство (коефициент 3.75) ", "date": "2019.01.27", "title": "Футболни прогнози: Трите хикса или равенствата, които очакваме днес (27.01) "}
{"url": "https://www.actualno.com/crime/arestuvaha-dvama-potroshili-30-avtomobila-v-sofija-news_718503.html", "text": "  Двама 19-годишни младежи осъмнаха в ареста. Те са задържани по сигнал, че са изпотрошили чистачките и огледалата на около 30 коли, паркирани пред блок в столичния кв. \"Младост 2“, съобщиха от МВР.     Сигналът бил подаден в полицията в 5,10 ч тази сутрин. Полицаите заловили на място момчетата. Те увреждали наред коли, паркирани пред блок. Общо са пострадали над 30 коли. На едни чупели огледалата, на други чистачките. По автомобилите са причинени и други вреди, уточнява .   Работата на полицията по установяването на други участници в проявата продължава.", "date": "2019.01.27", "title": "Арестуваха двама, потрошили 30 автомобила в София"}
{"url": "https://www.actualno.com/europe/salvini-zaplashi-sys-syd-korab-prevozvasht-migranti-do-italija-news_718553.html", "text": "  Италианският вътрешен министър Матео Салвини заяви, че събира правни доказателства срещу екипажа на спасителен кораб, плаващ под холандски флаг, на фона на нарастването на призивите мигрантите да бъдат допуснати, предава AFP, цитирана от Агенция Фокус.     \"Имаме конкретни данни, за да декларираме, че капитанът и екипажът на Sea Watch 3 са изложили на опасност живота на хората на борда, като не се подчинили на точните указания преди няколко дни да ги оставят в най-близкото пристанище, а не в Италия!\" каза Салвини. \"Доказателствата ще бъдат предадени на съдебните органи\", допълни той, обвинявайки капитана и екипаж в \"престъпление и явно желание да използват тези имигранти в политическа битка\".   Салвини отказа да отвори пристанищата за мигрантите, спасени в Средиземно море преди повече от седмица, като каза, че корабът е имал възможност да акостира, докато е плавал през либийски, тунизийски и малтийски води. \"Министърът на вътрешните работи събира доказателства, за да прецени дали да повдигне обвинения срещу целия екипаж на Sea Watch 3 за фаворизиране на нелегалната имиграция,\" съобщиха от министерството.", "date": "2019.01.27", "title": "Салвини заплаши със съд кораб, превозващ мигранти до Италия"}
{"url": "https://www.actualno.com/society/selo-v-rodopite-e-otkysnato-ot-sveta-sled-obilnija-snegovalej-news_718505.html", "text": "  Четвърти ден жителите на смолянското село Мугла са без хляб, без път и от петък без ток, алармират живеещи в планинското село, предаде БНР.     В Мугла живеят стотина човека предимно възрастни и болни хора. Един път в седмицата ги зареждат с хляб и хранителни продукти.   В петък е трябвало да бъдат заредени магазините, но още в четвъртък вечерта пътят се е затворил и оттогава няма доставки. По думите им снежните преспи на връх Новак достигат два метра.", "date": "2019.01.27", "title": "Село в Родопите е откъснато от света след обилния снеговалеж"}
{"url": "https://www.actualno.com/chronicles/roden-e-tomas-uilis-anglijski-lekar-news_718021.html", "text": "  Томас Уилис е английски лекар и е считан за един от основателите на анатомията на нервната система. Заедно със свои колеги открива по-късно наречения така Вилизиев артериален кръг в човешкото тяло (Circulus arteriosus cerebri) за осигуряване притока на кръв към мозъка. Умира от пневмония.     През 1664 г. е издадена най-съществената му творба – „Cerebri anatome“. Представлява детайлно описание на мозъка и нервите при човека. Илюстрациите са направени от английския геометрик Кристофър Рен.   Уилис създава понятието рефлекс. Също така той извършва все още използваната номерация на нервите на мозъка. Други по-важни структури, които Уилис описва, са Corpus striatum, таламус, Варолиев мост и Corpus mamillare.", "date": "2019.01.27", "title": "Роден е Томас Уилис, английски лекар "}
{"url": "https://www.actualno.com/society/prognoza-za-vremeto-27-januari-nedelja-news_718472.html", "text": "   Северозападният вятър ще отслабне. Минималните температури ще са от -7/- 8° на места из високите полета на Западна България, до 3-4° в крайните югоизточни райони.     Днес облачността над Западна и Централна България ще се разкъса и намалее до предимно слънчево, в източните райони ще се задържи значителна. Сутринта на места в котловините и по поречията ще има мъгли. Вятърът ще се ориентира от юг и ще е предимно слаб. Максималните температури ще са между 4° и 9°. Това съобщи за Агенция „Фокус“ дежурният синоптик от НИМХ Георги Цеков.\r\nАтмосферното налягане ще се задържи по-ниско от средното за месеца. Над Черноморието облачността ще е значителна, но само на отделни места в южните райони сутринта все още ще има превалявания. Към края на деня облачността ще се разкъса. Вятърът ще е до умерен от северозапад, като в следобедните часове ще отслабне и ще се ориентира от юг.\r\nМаксималните температури ще достигнат 4° до 7°. Температурата на морската вода е 6-7°. Вълнението на морето най-често ще бъде 2 бала.  Над планините облачността от запад ще намалява и след обяд над повечето масиви ще е предимно слънчево. Ще духа умерен западен вятър, който до края на деня ще се ориентира от югозапад. Максималната температура на височина 1 200 метра ще е около 4°, а на 2 000 метра – около -2°.", "date": "2019.01.27", "title": "Прогноза за времето - 27 януари (неделя)"}
{"url": "https://www.actualno.com/celebrate/prenasjane-moshtite-na-sv-joan-zlatoust-news_718032.html", "text": "  Паметта на най-великия проповедник измежду най-великите отци и учители на християнската Църква св. Йоан Златоуст се празнува на 13 ноември – деня на неговата заточеническа кончина в град Комана Понтийска.     На днешния ден се възпоменава тържественото връщане на светите му мощи на 27 януари 438 г. от Комана в Цариград и полагането им в църквата \"Св. Апостоли\", където била погребана и причинителката на неговите страдания, императрица Евдоксия, съпруга на източния император Аркадий. Босфорът почернял от лодките на посрещачите, както било и при връщането на светителя от първото заточение. Синът и дъщерята на Аркадий и Евдоксия – Теодосий ІІ и сестра му Пулхерия се молели пред гробницата на св. Йоан Златоуст за опрощаването на техните родители. През време на Латинската империя светите му мощи били отнесени в Рим и сега почиват в катедралата \"Св. Петър\".    © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.01.27", "title": "Пренасяне мощите на св. Йоан Златоуст"}
{"url": "https://www.actualno.com/curious/temperaturite-v-arktika-sa-naj-visokite-za-poslednite-115-000-godini-news_718501.html", "text": "  Температурите в Арктика са най-високите през последните 115 000 години, се казва в нов доклад, публикуван в Nature Communications. Докладът е озаглавен „Топящите се арктически ледове в Канада, разкриват пейзажи, които са били непрекъснато покрити с лед повече от 40,000 години\".     „Сега започват да се виждат райони, които са на 120 000 години\", отбелязва основният автор на изследването Саймън Пендълтън от Института за арктически и алпийски изследвания към Университета в Колорадо. Експертите са изучавали географски аномалии и древен лед на канадската Бафинова земя, най-вече ледените шапки на високите плата и дълбоките фиорди.   Ледените шапки, за разлика от ледниците, не се движат, а материята, върху която те са се образували се запазва, докато шапката е на мястото си. Тъй като глобалното затопляне, дължащо се на промените в климата, нарушава равновесието на ледените шапки - заедно с всичко останало на планетата - Арктика се затопля два пъти по-бързо от всички други места, пише в обширното изследване.\r\nС увеличаването на топенето през лятото в арктическите райони, големи количества древни мъхове и лишеи се показват под бързо намаляващия лед. Когато изследователите събират проби и провеждат радиовъглеродно датиране, те откриват, че мъховете са на около 40 000 години – още от времето на ледниковия период в северното полукълбо. След това Пендълтън и екипът му сравняват своите открития с множество източници, включително данни от леда от намиращата се наблизо Гренландия, и установяват, че регионът е бил заледен за период, много по-дълъг от 40 000 години, което ги кара да забележат, че сега летните температури в Арктика са по-високи, отколкото през всеки друг период през последните 115 000-120 000 години.  По-нататъшното топене на ледената шапка ще разкрие още по-древни земи, казват изследователите. Дори и без използването на радиовъглеродно датиране, екосистемата на Бафинова земя и околностите й бързо се измества и промените стават все по-видими.\r\n\"Трябва да го видим, да ходим по ледената шапка, за да да разберем, че живеем във време, в което се показват места, които не са виждали слънчева светлина 120 000 години\", заяви Пендълтън.   ", "date": "2019.01.27", "title": "Температурите в Арктика са най-високите за последните 115 000 години"}
{"url": "https://www.actualno.com/america/desetki-zaginali-sled-skysvane-na-stena-na-hvostohranilishte-v-brazilija-news_718484.html", "text": "  34 души са загинали, а близо 300 се водят за изчезнали след скъсването на стена на хвостохранилище в Бразилия. До момента са спасени 176 души, 23 от тях са хоспитализирани.     Инцидентът стана в петък, 25 януари, в мината Вале близо до град Бело Оризонте в щата Минас Жерайс. Изхвърлени са няколко милиони кубика кална маса. В спасителната операция се включиха и хеликоптери, тъй като стичащата се кал е покрила с дебел слой сгради, превозни средства и пътища.\r\n\"Все още имаме надежди да намерим живи хора,\" каза пред репортери ръководителят на държавната пожарна служба полковник Едгард Естава, предаде БГНЕС.   Бразилският президент Жаир Болсонаро прелетя над опустошената зона, но отказа да говори пред репортери. Той обаче написа в социалните мрежи: \"Трудно е да сдържиш емоциите си преди тази сцена. Прави се всичко необходимо за оцелелите, да се установят фактите, да се потърси справедливост и да се предотвратят нови трагедии\", добавя той.  Армията обяви, че по заповед на Болсонаро е разположила 1000 войници, включително и специално обучени кучета, в засегнатата зона. Те са се включили в издирването на оцелели и в преодоляване на щетите.\r\nСкъсалата се язовирна стена е висока 86 метра и е построена преди 42  години. Тя е била в процес на извеждане от експлоатация, а наскоро е  преминала тестове за структурна безопасност.\r\nБедствието е първата голяма криза, с която Болсонаро и неговото правителство се сблъскват след встъпването им в длъжност в началото на януари. Случилото се може да се окаже една от най-големите подобни трагедии в историята на Бразилия.    ", "date": "2019.01.27", "title": "Десетки загинали след скъсване на стена на хвостохранилище в Бразилия"}
{"url": "https://www.actualno.com/society/programa-osigurjava-detegledachki-za-majkite-koito-se-vryshtat-na-rabota-po-rano-news_718509.html", "text": "  Започна нова програма за осигуряване на детегледачки за майките, които искат да се върнат по-рано на работа. Тази година приемът е разширен. Специално внимание е обърнато на многодетните семейства, а най-голям е интересът в София, Пловдив и Ловеч, съобщава БНТ.     Мария и Атанас разчитат на детегледачка за отглеждането на дъщеря си. Когато кандидатстват по програмата, детето им е на малко повече от годинка. И двамата се страхуват да запишат малката в ясла, затова вече почти година разчитат на грижите на близък роднина. Днес са спокойни, че детето им е в сигурни ръце.   „Полезно е не на 100, а на 1000 процента. В днешно време животът ни е много динамичен и съответно връщането ми на работа трябваше също да се осъществи бързо, за да може все пак и процесът, който е там да не изостава“, казва Мария Кузманова-Цвяткова\r\nКъм момента най-възрастният детегледач е на 81 години. Любопитно е, че към програмата за гледане на деца има голям интерес не само от страна на жени, а и на мъже. Тази година специално внимание е обърнато на многодетните семейства. За тях е допустимо да кандидатстват по програмата докато децата им навършат 12 години. Разликата е, че хората, които ще се грижат за подрастващите, ще са на 4-часов, а не на пълен работен ден.  „Предният прием на заявления отчетохме доста сериозен интерес от страна на родителите. Близо 3000 заявления бяха подадени в бюрата по труда, 1500 са родителите, които са одобрени, 1425 са към момента назначените детегледачи на трудов договор“, заявява Мария Петрова, началник отдел \"Наблюдение, координация и изпълнение на европейски програми\" към Агенция по заетостта пред БНТ.\r\nВсички, които имат интерес от тази социална услуга, могат да подават заявления в бюрата по труда в цялата страна до 28 февруари. Документите могат да бъдат подадени и онлайн.   ", "date": "2019.01.27", "title": "Програма осигурява детегледачки за майките, които се връщат на работа по-рано"}
{"url": "https://www.actualno.com/balkani/zam-ministyr-na-kosovo-zagina-v-lavina-news_718482.html", "text": "  Косовският заместник-министър Ариян Даци загина в планината Брезовица, в южната част на Косово, недалеч от границата с Република Македония. Даци е бил затрупан от лавина, съобщиха властите в Прищина, цитирани т БГНЕС.     Ариян Даци беше зам-министър за диаспората и стратегическите инвестиции в Косово. Ариян Даци е син на бившия председател на парламента на Косово Неджад Даци.   През последните два дни обстановката и на Западните Балкани е тежка. В Сърбия през следващите два дни ще бъде в сила червен код заради очаквани силни снеговалежи в южната, централната и западната част от страната. Почти в цяла Сърбия дебелината на снежната покривка между 19 и 45 см. В Косово тя вече надмина половин метър, а в района на Гиляне и на курорта Брезовица в Шар планина дебелината вече е метър.\r\nВ планините на Босна и Херцеговина вече е обявено или предстои да се обяви кризисна ситуация заради силен снеговалеж, предава македонското електронно издание \"Център\", цитирано от Агенция \"Фокус\". Според информация от ски центровете в района на Босанско-Грахово, въпреки че снеговалежите са намалели, силният вятър създава дълбоки преспи, поради което транспортната техника не може да разчисти пътищата както към ски пистите, така и към селата Преодец и Тишковец, където се намират част от хотелите на ски туристите.  В македонския курорт Попова шапка, снежната покривка достигна до 1 метър, а на подстъпите на ски курорта Маврови ханове има 83 см сняг, в Тетово – 32 см, Пожарене – 52 см. Обилните снеговалежи предизвикаха истински смут в движението по магистралата Скопие – Тетово, а от там за Охрид, както и по пътя Струга – Кафасан, както и Куманово – Крива паланка – българска граница.\r\nВ Хърватия също заради силни ветрове са затворени голяма част от  пътищата, които водят за Далматинското крайбрежие, както и за  магистралата Загреб – Риека.", "date": "2019.01.27", "title": "Зам.-министър на Косово загина в лавина"}
{"url": "https://www.actualno.com/europe/rusija-praznuva-75-godini-ot-kraja-na-obsadata-na-leningrad-video-news_718491.html", "text": "  Русия отбелязва 75-годишнината от края на обсадата на Ленинград, отнела живота на 800 000 души през 1941-1944 година. Тържествата започнаха с парад на Дворцовия площад в Санкт Петербург сутринта, а вечерта ще проехтят 30 залпа в чест на защитниците на града, съобщиха от пресслужбата на градската администрация, предаде БГНЕС.         Тържества, свързани с паметта на Великата отечествена война и обсадата, се провеждат на различни места в Санкт Петербург и Ленинградска област. Организират се концерти, възстановки, интерактивни проекти за битката за Ленинград.\r\nКулминация на тържествата ще бъде военен парад в центъра на града, в който ще участват повече от 2500 военослужащи, танкове и ракетни системи. Мнозина в Санкт Петербург, включително част от оцелелите в обсада, осъдиха планирания парад и го определиха като неуместна пропаганда за кръв и война.  Президентът на Русия Владимир Путин, който е роден в Санкт Петербург, няма да присъства на парада. Той ще поднесе цветя на мемориала на „Рубежный камень“ в Ленинградска област и на паметника \"Майка - Родина\" на мемориалното гробище \"Пискаревски\", се казва в прессъобщение на Кремъл. Държавният глава ще бъде гост и на тържествения концерт \"Слушай, страна! Говори Ленинград\".\r\nСпоред прессекретаря на руския президент Дмитрий Песков, денят на вдигане на блокадата на Ленинград е \"много важна дата за цялата страна, за всички руснаци, но и лично за президента Путин\". По-специално, руският лидер многократно е разказвал как баща му Владимир Спиридонович, въпреки че е бил от запаса, се е сражавал на фронта. Той се бие и е сериозно ранен на източния бряг на река Нева, където съветските войски държат малък, но стратегически важен плацдарм за бъдещия пробив на обсадата на Ленинград. Освен това братът на Владимир Путин, Виктор, е починал по време на обсадата и е погребан в масов гроб на Пискаревското мемориално гробище.", "date": "2019.01.27", "title": "Русия празнува 75 години от края на обсадата на Ленинград (ВИДЕО)"}
{"url": "https://www.actualno.com/asia/desetki-zaginali-sled-atentat-v-katolicheska-cyrkva-vyv-filipinite-news_718483.html", "text": "  Най-малко 19 души са загинали, а други 48 са ранени при два взрива в католическа църква в южната част на Филипините, предаде БГНЕС.     Първоначално беше съобщено за 8 жертви. Експлозиите са станали в 8 часа сутринта местно време на остров Холо, провинция Сулу. Първият взрив избухнал, когато вярващите влизали в църквата, а вторият – малко след като пристигнали полицаите.   Сред жертвите има както граждани, така и служители на реда.\r\nГоворител на полицията съобщи, че става въпрос за терористичен акт.  Островът е база на ислямистката групировка Абу Саяф, за която се смята, че носи отговорност за най-кървавите терористични актове в историята на страната.", "date": "2019.01.27", "title": "Десетки загинали след атентат в католическа църква във Филипините"}
{"url": "https://www.actualno.com/europe/rekorden-snegovalej-v-moskva-video-news_718490.html", "text": "  Руската столица Москва се сблъска с най-силния снеговалеж от над половин век насам, предаде БГНЕС.     Заради усложнената обстановка 11 полета за Москва са отменени, а 20 други закъсняват сериозно. Най-големите проблеми са на летище \"Шереметиево\".\r\nРуското министерство на извънредните ситуации издаде предупреждение за опасно време. През целия ден в руската столица се очаква силен снеговалеж, вятър с пориви до 70 км/ч, поледици и снегонавявания. Лошото време ще продължи до вторник, като ще вали сняг в продължение на 48 часа.\r\nСилният снеговалеж предизвика хаос на две магистрали край Москва. Там станаха няколко верижни катастрофи, които спряха напълно движението. На магистралата за Симферопол са се ударили 50 коли. Няколко души са пострадали леко. Друга верижна катастрофа с 15 автомобила е станала на магистрала североизточно от Москва.    9000 единици снегопочистваща техника са по улиците на Москва. Властите съобщиха, че Москва очаква най-силния снеговалеж от почти 70 години насам.", "date": "2019.01.27", "title": "Рекорден снеговалеж в Москва (ВИДЕО)"}
{"url": "https://www.actualno.com/tips/risk-pecheli-risk-gubi-futbolni-prognozi-na-visoki-koeficienti-za-dnes-2701-news_718479.html", "text": "  Рубриката \"риск печели, риск губи\", в която предлагаме на високи коефициенти, се оказа много популярна и, поне засега, много ефективна. Екипът от типстъри записа страхотен минал уикенд с 4 познати прогнози от 6 предложения, а през седмицата високата успеваемост продължи, като в четвъртък беше регистрирана 100%-ова успеваемост от 2 предложения. Ето и :       Двата лондонски клуба се изправят един срещу друг в мач от турнира ФА  Къп, а за \"шпорите\" няма да бъде никак лесно да се доберат до крайния  успех, особено с липсата на голмайстора Хари Кейн. Статистиката между  двата отбора обаче показва пълна закономерност в последните пет срещи -  пет победи за Тотнъм, като и петте с резултат 1:0. Очакванията са  \"шпорите\" все пак да се доберат до крайния успех, но отново по трудния  начин, а и без много попадения.   : Победа за Тотнъм на 0 (коефициент 4.10)      Отборът на Бреша приема Специя в 20-и мач от италианската Серия Б.  Домакините се приближиха максимално до лидера Палермо, който допусна  второ поредно поражение, а неделната среща дава възможност на Бреша да  поведе колоната.\r\nСъщевременно Бреша е най-силният домакин в дивизията и „Марио  Ригамонти” загуба не е виждал, докато Специя има само осем точки от 24  възможно в актива си като гост.    : Бреша да победи Специя на 2,00 коефициент. Трябва да се върнем близо 16 години назад във времето, за да си припомним последната победа на Лацио у дома срещу Ювентус в Серия А. През 2003 година беше последният успех на \"орлите\" на \"Олимпико\", като в момента \"бианконерите\" са в поредица от 5 пореди победи в Рим. В тези 16 години Лацио има две победи, но те за за Купата на Италия. Защитата на столичани играе слабо тази година, като куп отбори от долната половина на таблицата се разписват във вратата на тима. Ювентус от своя страна се готви да продължи силната си серия, за да може да увеличи аванса си пред преследвачите преди подновяването на битките в Шампионска лига. Коефициентът за победа на \"старата госпожа\" е страхотен (1.85), но тъй като рубриката е за рискови предложения, покачваме адреналина, играейки Ювентус да спечели с два или повече гола разлика.   : Победа за Ювентус с два или повече гола (азиатски хендикап Ювентус -1.5) (коефициент 3.60)    Шампионът на Франция Пари Сен Жермен приема Рен в пореден мач от  22-ия кръг на Франция. Парижани се оглеждат в 11-ата поредна победа у  дома в Лига 1, а Рен е удобен съперник тази серия да продължи.\r\nКогато пък ПСЖ приема Рен на „Парк де Пренс” гостите отнасят тежки  поражения в 80% от случаите. Неделният ден няма да ни предложи нещо  различно, а отборът на Томас Тухел ще се развихри.\r\nПрепоръчваме ви да се ориентирате към азиатски хендикап -2 за ПСЖ,  който е на 2,00 коефициент, като е възможно да се комбинира в колонка. : -2 хендикап за ПСЖ срещу Рен ", "date": "2019.01.27", "title": "Риск печели, риск губи: Футболни прогнози на високи коефициенти за днес (27.01)"}
{"url": "https://www.actualno.com/cars/ford-ranger-tegli-20-karavani-video-news_718411.html", "text": "  Компанията Ford публикува видео, в което е показано как обновеният компактен пикап Ranger тегли на буксир 20 каравани. Общото тегло на прицепа с дължина около 100 метра е приблизително 20 тона.     Видео е заснето на обществен път във Великобритания, недалеч от изпитателния полигон на компанията в Милбрук. Пикапът е управляван от английския състезател и тестови пилот на Ford – Пол Суифт, който призна, че това е най-бавният и същевременно най-сложен трик в кариерата му. Топ-версията на обновения Ford Ranger за европейския пазар е оборудван с 2,0-литров дизелов двигател с 2 турбини, развиващ мощност от 213 к.с. и 500 Нм мъртящ момент. Моторът работи в комбинация с 10-степенна автоматична скоростна кутия.   От Ford са категорични, че Ranger е най-проходимият автомобил в този клас. Ъгълът на атака на препятствие е 29 градуса, а на излизане – 21 грасуда. Машината може да преодолее ров с дълбочина до 80 см. В базовия си вариант Ford Ranger се предлага със задвижване на всички  колела, система за избягване на сблъсък с функция за разпознаване на  пешеходци и интелигентен ограничител на скоростта. Освен това пикапът е  допълнен с мултимедийната система SYNC 3, Wi-Fi точка за достъп с  възможност за свързване на до 10 устройства и функцията за дистанционно  управление на автомобила от смартфон.", "date": "2019.01.27", "title": "Ford Ranger тегли 20 каравани (ВИДЕО)"}
{"url": "https://www.actualno.com/society/dva-tovarni-vagona-derajliraha-kraj-slivensko-selo-news_718512.html", "text": "  Два вагона от товарен влак са дерайлирали снощи край сливенското село Шивачево, съобщи Нова телевизия.     Композицията била празна и пътувала от Бургас към Пирдоп. Няма пострадали при инцидента, но са повредени част от релсите в разстояние на няколко километра. Движението по трасето е спряно докато бъдат отстранени щетите. Товарната композиция е на частен превозвач.   ", "date": "2019.01.27", "title": "Два товарни вагона дерайлираха край сливенско село"}
{"url": "https://www.actualno.com/tennis/novak-djokovich-pregazi-nadal-za-titla-7-v-melbyrn-news_718481.html", "text": "   не остави никакви съмнения в това кой е най-добрият  тенисист на  планетата в началото на 2019 година. В дългоочаквания финал  на  Australian Open срещу световния №2 Рафаел Надал сръбският майстор на   ракетата съсипа испанския си съперник, печелейки по безпрецедентен в   съперничеството им на финали от Големия шлем начин. На \"Род Лейвър   Арена\" той взе мача с 6:3, 6:2, 6:3.     Още в първия сервис гейм на  Надал в мача Джокович реализира пробив,  като позволи на съперника му да  вземе само 1 точка при негов начален  удар за целия сет. Това накара Рафа да се върне  към стария си начин на игра - по-назад зад основна линия и с по-балонни удари, за да се задържа в дългите размени, но и  това не помогна - два категорични  пробива във втория сет за Джокера, спечелен с  6:2.   В третата част  изглеждаше, че може да се заформи поне малко  равностоен двубой, но Надал  не се възползва от малкото си шансове - при изоставане от 2:3 гейма той имаше точка за рибрейк (единствената му точка за пробив в целия двубой), а  Джокович отново реализира два  пробива, с които не остави съмнение кой е  безспорният №1 към този момент  в мъжкия тенис.\r\nТова беше 8-и финал в турнири от Големия шлем  между двамата, като  Джокович изравни за 4:4, но това беше и  най-убедителната победа за него  във финал срещу испанеца.  След 28-ата победа над Рафа Джокера  вече е с 15 титли от Големия шлем (само на 2 зад испанеца), като това е  7-ата му в Мелбърн. Освен това той спечели 3-и пореден турнир от  голямата четворка, след като триумфира на \"Уимбълдън\" и \"US Open\" през  миналата година.\r\nПодробности за мача .   ", "date": "2019.01.27", "title": "Новак Джокович прегази Надал за титла №7 в Мелбърн"}
{"url": "https://www.actualno.com/europe/pak-vzriv-s-jertvi-i-raneni-v-rusija-pak-objasnenie-gazova-eksplozija-news_718487.html", "text": "  22 души са пострадали при взрив на газ в кафене в село Лисей Гори в Саратовска област в Русия. Един е загинал, съобщиха от Министерството на извънредните ситуации в Русия.     Загиналият е 60-годишен мъж, който празнувал рожден ден в кафенето.   В момента на експлозията в кафенето е имало 40 души. Първоначално се съобщаваше, че 36 от тях са пострадали, но по-късно беше уточнено, че ранените са 22. Сред тях има две деца на възраст 4 и 6 години.\r\n14 от пострадалите са настанени в болница. Състоянието на 6 от тях е тежко.  Общо два са били взривовете в заведението, разказват очевидци. Министерството на извънредните ситуации съобщи, че след взрива е избухнал и пожар. По първоначална информация причина за експлозията е взрив в газовата инсталация.\r\nТова е поредният случай в Русия с жертви и ранени, в който се говори за газова експлозия. Един от най-пресните беше този в , където обаче се появиха медийни подозрения, че става . Властите обаче така и не признаха какво всъщност се случи там.", "date": "2019.01.27", "title": "Пак взрив с жертви и ранени в Русия, пак обяснение \"газова експлозия\""}
{"url": "https://www.actualno.com/crime/objalvat-skandalna-uslovna-prisyda-za-shofior-ubil-dvama-na-trotoar-news_718517.html", "text": "  Апелативният съд във Велико Търново ще заседава в понеделник по делото за зверска катастрофа в Горна Оряховица, при която млад шофьор уби двама мъже на тротоар и рани пътник, а получи условно наказание. Окръжна прокуратура Велико Търново и частни обвинители протестират присъдата и искат затвор за 20-годишния водач.     Жестоката драма, която почерни две семейства, се разигра на 13 октомври 2017 г. на метри от полицейското управление в железничарския град, припомня 24 часа. Тогава Антон И., все още ученик, се връща от заведение в Лясковец. Тойотата му се движи със 72 км/ч. по ул.\"Отец Паисий\" към автогарата, когато шофьорът с няколко месеца стаж губи управление. Колата напуска пътното платно, качва се на левия тротоар и помита в гръб пешеходците Красимир Енев на 20 г. и 40-годишният Димитър Димитров. По-възрастният издъхва на място, а младежът изпада в мозъчна смърт във великотърновската болница. Семейството на Краси решава да дари органите му и така дава шанс на четирима тежко болни. В мелето средна телесна повреда получава и 15-годишен пътник в колата на шофьора-убиец.   Година по-късно водачът се призна за виновен пред Окръжния съд и по съкратеното съдебно следствие получи 3 години условно с 5 години изпитателен срок. Съдът лиши подсъдимия от право да управлява МПС за срок от 5 години.\r\nСлед присъдата бащата на убития Красимир, Янко Енев, трогна цяла България с покъртително писмо и вопъл за справедливост. \"...моето момче спаси четирима със смъртта си, а убиецът му завърши училище с отличие, отпразнува бала си и ще става студент. В съда сме, за да разберем как ще бъде овъзмездена една-единствена конкретна постъпка на този добър ученик. Тягостно и мъчително е, но моментът наближава. Последната изнемощяла и отчаяна бащина дума пред съдията е молба за ефективна присъда\", написа Янко Енев.  ", "date": "2019.01.27", "title": "Обжалват скандална условна присъда за шофьор, убил двама на тротоар"}
{"url": "https://www.actualno.com/pleven/ot-utre-gripna-vakancija-i-v-pleven-news_718518.html", "text": "  Заради грипната епидемия се прекратяват всички учебни занятия в област Плевен от утре - 28 януари, до 4 февруари, включително. Това съобщи д-р Валентин Цанков - директор \"Надзор на заразните болести\" в Регионалната здравна инспекция /РЗИ/ в Плевен, предаде БТА.     Той уточни, че през последните дни броят на засегнатите от грип и остри респираторни заболявания в региона рязко се е покачил, особено при две възрастови групи. При първата - от новородените деца до 4-годишните, заболяемостта е 1028 на 10 хиляди, а при втората - от 5 до 14-годишна възраст, заболелите са 1019 на 10 хиляди. След това заболяемостта рязко спада при другите възрастови групи, добави медикът.   Д-р Цанков посочи, че освен прекратяване на учебните занятия, инспекцията препоръчва ограничаване на масовите прояви, обслужване на тежко болните хора по домовете, засилени мерки срещу вътрешно болнични инфекции и преустановяване на свижданията, а в детските заведения засилване на \"филтъра\", като не се допускат деца със симптоми на заболяването, съобщава .", "date": "2019.01.27", "title": "От утре грипна ваканция и в Плевен"}
{"url": "https://www.actualno.com/dobrich/dobrich-se-pokloni-pred-podviga-na-osvoboditelite-si-news_718521.html", "text": "  Граждани и гости на Добрич присъстваха на официалното честване на освобождението на града от турска власт.     В словото си кметът на града Йордан Йорданов посочи, че „най-висшият избор на всеки човек е изборът национална принадлежност. Избор, който осмисля физическото съществуване. И този избор е и винаги е бил личен. И за нашите предци онази съкровена потребност да изявиш себе си, да бъдеш свободен българин винаги е била лична, за мнозина – неустоима. Даже и тогава, когато отстояването ѝ е било равнозначно на гибел - да бъдеш българин в столетия робство“.   Генералният консул на Руската федерация във Варна Владимир Климанов посочи: „Краят на вековното османско иго е резултат от нашето общо дело и общото ни желание за победа. Освобождението от османското владичество доказва, че за обединените братски славянски народи няма прегради. Ние с вас, потомци на воини освободители, сме длъжни да бъдем достойни наследници на тяхната сила и твърдост на духа и да предадем това на бъдещите поколения. Не бива да се забравя, че грижовното отношение към паметта на предците ни е залог за духовно безсмъртие и самочувствие на всеки народ“.\r\nВ почетния караул се включиха Регионалният клуб „46-и пехотен Добрички полк“ към Национално дружество „Традиция“ и регионалните клубове от Шумен, Велико Търново, Велики Преслав, от варненския клуб Миноносец „Дръзки“ и шуменския клуб „Жива история“.  ", "date": "2019.01.27", "title": "Добрич се поклони пред подвига на освободителите си"}
{"url": "https://www.actualno.com/curious/sedmichen-horoskop-za-28-januari-3-fevruari-news_718569.html", "text": "         Това е седмица, в която да помислите за финансите ви. Направете щателен анализ за разходите ви и помислете от какво бихте могли да се лишите. Това е момент, в който трябва да сте разумни и да предвидите изненадващи разходи. Началото на седмицата ще ви зарадва с извънредна парична сума, но това е по-скоро изключение. В личен план не форсирайте нещата, особено ако не сте сигурни какъв ще е резултатът.    През тази седмица ще имате повишен капацитет за действие. Ще сте в състояние напълно да контролирате чувствата и емоциите си и по този начин ще сте непобедими. Използвайте това спокойствие и тишината, за да се справите с по-трудните служебни задачи. В личен план ви очаква приятна изненада в средата на седмицата. Бъдете куражлии в това отношение.     През тази седмица е добре да предприемете мерки за доброто ви настроение и най-вече за положителния ви поглед върху нещата. Днес някой ще се опита да ви натъжи, а е много вероятно самите вие да изберете меланхолията пред оптимистичния поглед върху нещата. Това няма да е добро извинение за неуспеха ви.  Тази седмица ще е своеобразен празник за вас и близките ви. Отношенията ви са в своя пик и смело може да чертаете планове и дори да мечтаете смело. Каквото ви е сърцето може да бъде изказано смело и на глас. Не пестете милите думи за близките ви. За да подобрите физическия си тонус наблегнете на приема на повече пресни зеленчуци и чайове.    През тази седмица промените не са препоръчителни. Колкото и да ви се иска нещо различно и друго е добре да положите усилия да запазите статуквото. Потърсете съвет от близък приятел относно личен проблем, но само като поглед отвън. Ако ви се налага да вземете решение- направете го сами.  Тази седмица ще имате голямо поле за действие. Преценете кои са най-важните ви задачи и най-неотложните. Смело се захване с най-сложните въпроси за решаване. Сега ще имате късмета всичко да се решава с бързина и лекота. Не пропускайте подобна възможност. Същото важи и за личните отношения, така че използвайте ситуацията, за да подобрите отношенията си с ваши роднини.  Тази седмица се погрижете преди всичко за здравето ви. Ако не се чувствате добре отидете до лекаря си и вземете болничен. Не правете компромиси с физическото и психическото ви състояние. Помислете кога е възможно да си вземете отпуска и да си починете ефективно. Всяко пренатоварване сега ви е строго противопоказно. Тази седмица ви е дадена, за да се разтоварите от всичко ненужно, както в буквален, така и в преносен смисъл. Ако не разполагате с достатъчно време, вие преценете с какво да започнете, но най-добре започнете с малки стъпки към големите неща. Обстоятелствата ще се развиват изцяло във ваша полза, така че няма да има сериозни препятствия по пътя ви. В личен план не поемайте инициатива за сериозни решения и стъпки за връзката ви.  През тази седмица ще имате успех в научната и изследователската дейност. Това е добро време за започването на сериозни проекти. Сега информацията, която ви е нужна ще бъде лесно откривана от вас. Потърсете помощ от всякъде, откъдето се сетите, макар че е много вероятно да се правите с всичко сами и то прекрасно. Не позволявайте на никого да ви вменява вина за успехите ви. Това седмица, в която да положите умерени усилия. Бъдете пестеливи в думите ви. Сега не ви е нужно изхвърляне, тъй като може да преминете някои граници. Сега е моментът да помислите за умерена физическа дейност, която да подобри физическия, а и психическия ви тонус. В личен план оставете нещата такива, каквито са. Няма нужда да усложнявате, каквото и да било.    Това е седмица, която да посветите на отношенията ви с близките ви хора. Началото на периода ще получите сигнали, че ваши роднини имат нужда от вас. Сега е време да покажете лоялността си и по спорни въпроси. Съчувствието не изисква голямо усилие и е време да покажете своите умения в тази насока. Не забравяйте, че скоро може да бъдете поставени в същото положение.  Тази седмица е период, в който ще може да наваксате много пропуснати задачи. Сега е моментът да бъдете настоятелни и дори настъпателни в преследването на целите ви. Използвайте началото на седмицата за по-активните ви дейности. Средата на седмицата е време за прекарване на приятно време с половинката ви и планиране на приключения през уикенда.", "date": "2019.01.27", "title": "Седмичен хороскоп за 28 януари - 3 февруари "}
{"url": "https://www.actualno.com/society/novinite-naj-vajnoto-za-denja-27-januari-news_718556.html", "text": "  Редакционният екип на ви представя най-важните новини за изминалия ден, 27 януари.      Екипите на всички ангажирани ведомства в област Смолян са на терен и работят за разчистването на пътя през прохода „Превала”, съобщи за БНР инж. Дончо Атанасов, член на управителния съвет на Агенция „Пътна инфраструктура”. Разчистването на пътя се затруднява от множеството паднали от тежкия сняг дървета. Групи на „Гражданска защита“ ги премахват, за да може след това пътят да бъде почистен от снега и движението да бъде възстановено.   Трима младежи спасиха възрастна жена от измръзване. Тя се заблудила и се изгубила посред нощ в покрайнините на панагюрското село Оборище, съобщи Нова телевизия. За доблестната постъпка на момчетата разказа кметът на село Оборище Милко Ангелов, който е убеден, че без тях бабата е щяла да загине. Мъж беше осъден да плати 1000 лв. заради симулирано видеонаблюдение на съсед, след като поставил макет на камера до дома си. Оказва се, че дори имитирането на видеонаблюдение е незаконно, ако създава стрес и напрежение в околните, съобщава БНТ.     Заради грипната епидемия се прекратяват всички учебни занятия в област Плевен от утре - 28 януари, до 4 февруари, включително. Това съобщи д-р Валентин Цанков - директор \"Надзор на заразните болести\" в Регионалната здравна инспекция /РЗИ/ в Плевен, предаде БТА. Граждани и гости на Добрич присъстваха на официалното честване на 141-та годишнина от освобождението на града от турска власт.    Британското правителство разглежда възможността за въвеждане на военно положение на Острова в случай на безредици при евентуален Брекзит без споразумение с Брюксел, съобщава БТВ. Европейските страни трябва да се откажат от ултиматума за насрочване на извънредни избори във Венецуела, заяви президентът на страната Николас Мадуро в интервю за турската телевизия \"СиЕнЕн Тюрк\", публикувано в неделя. Руската столица Москва се сблъска с най-силния снеговалеж от над половин век насам, предаде БГНЕС. Днес, 27 януари, отбелязваме Международен ден в памет на жертвите на Холокоста. Денят е учреден с резолюция 60/7 на Общото събрание на ООН от 1 ноември 2005 година. Паметта на най-великия проповедник измежду най-великите отци и учители на християнската Църква св. Йоан Златоуст се празнува на 13 ноември – деня на неговата заточеническа кончина в град Комана Понтийска. Новак Джокович не остави никакви съмнения в това кой е най-добрият тенисист на планетата в началото на 2019 година. В дългоочаквания финал на Australian Open срещу световния №2 Рафаел Надал сръбският майстор на ракетата съсипа испанския си съперник, печелейки по безпрецедентен в съперничеството им на финали от Големия шлем начин.", "date": "2019.01.27", "title": "Новините: Най-важното за деня, 27 януари"}
{"url": "https://www.actualno.com/europe/myj-prejivjal-medicinskite-eksperimenti-na-nacistite-strada-ot-ujasno-glavobolie-news_718507.html", "text": "  През последните дни стотици снимки на хора, които държат надпис \"Ние помним\" се появиха в социалните мрежи. Всичко това беше подготовка за днес - Международният възпоменателен ден на Холокоста.     Сами Стейгман e не просто оцелял от геноцида, а е преживял медицинските експерименти, които нацистите са прилагали върху него, разказва Нова телевизия. \"Роден съм в Румъния, Трансилвания. Когато съм бил на годинка и половина, са ме отвели, заедно с родителите ми, в лагера Могилев-Подолски в Украйна. Прекарали сме там три години. За щастие сме оцелели. И тримата. Въпреки че съм бил оставен да умра от глад. Спасила ме е жена от близкото до лагера село, която носела храна на пазачите. Когато ме видяла, започнала да носи и за мен. Тайно. Рискувайки живота си, спасила моя”, разказва Сами Стейгман.   Днес Сами Стейгман е на 80 години и живее в Ню Йорк. Говори свободно за Холокоста. Не винаги обаче, е било така. „Какво се е случило с мен в онзи лагер, разбрах едва когато станах на 40. Родителите ми дойдоха вкъщи. А аз бях паднал на пода и не можех да помръдна от болка. Тогава ми разказаха. Започнаха с това, че съм от късметлиите. Защото да бъдеш евреин в онези години и да бъдеш отведен в лагер, се считало за късмет. Означавало, че ще трябва да работиш и поне няма да бъдеш убит веднага, но тъй като дете на година и половина не може да работи, са ме използвали за друго. Провеждали са медицински експерименти върху мен”, споделя той.\r\nСами знае, че нацистките експерименти с хора не били рядкост. Знае за опитите с близнаци. За експериментите върху кости, мускули и нерви изваждани оперативно без анестезия. За експериментите с отрови и малария. За експериментите върху хомосексуални. Какво точно са правили с него обаче, не знае. Не са обяснявали и на родителите му, когато понякога го взимали от тях. Това, което знае е, че цял живот страда от ужасяващи болки в главата, врата и гърба и живее на болкоуспокояващи. Потвърждението получава в официално писмо през 2004. След проведени изследвания.  Допреди създаването на Израел, евреите не говорели за Холокоста, обяснява Сами. За някои било все още твърде болезнено. Други се срамували. Затова през 2008-ма година си поставил цел - докато е жив, посланието му да достигне до колкото може повече млади хора. Той започнал да изнася лекции на ученици и студенти. Чак тогава осъзнал, колко имал нужда да говори през годините. \"Ние помним\" казва Сами. Заедно с още стотици хиляди, включили се в кампанията \"We remember\".\r\nЗа поредна година дни преди деня, в който си спомняме за Холокоста, социалните мрежи преливат от снимки на хора с този надпис. Половината от населението на планетата не знае, че Холокостът се е случил. Една трета от останалите пък вярва, че Холокостът е просто легенда. Целта на кампанията е да промени това.   ", "date": "2019.01.27", "title": "Мъж, преживял медицинските експерименти на нацистите, страда от ужасно главоболие"}
{"url": "https://www.actualno.com/society/svetijat-sinod-ne-se-e-zanimaval-s-ukrainskija-vypros-news_718570.html", "text": "  Информацията, че Българската православна църква - Българска патриаршия (БПЦ - БП) е подкрепила автокефалията на Православната църква на Украйна, разпространена от украински сайтове на 26 януари, не е достоверна. Това твърди един от представителите на Българската православна църка (БПЦ).     \"...категорично заявяваме, че Св. Синод не се е занимавал с въпроса, свързан с Украйна, и няма никакво решение на върховния орган на БПЦ - БП за създадения канонически казус”, се казва в съобщение на Старозагорския митрополит Киприан. Той е председател на специално създадената при Св. Синод на БПЦ комисия по въпроса, свързан с църковния разкол на територията на Украйна,   Комисията все още няма становище по създалия се канонически казус, защото проучва документите по създадената ситуация. Владиката призовава медиите и православните християни да се доверяват по този въпрос само на информация, която излиза единствено от Синода, за да се избегнат всякакви тълкувания за църковния проблем в Украйна. Припомняме, че през октомври Вселенския патриарх Вартоломей I се съгласи да признае от Московската патриаршия, която определи това решение за катастрофално и реши да прекрати връзките си с Цариградската патриаршия.   ", "date": "2019.01.27", "title": "Светият синод не се е занимавал с украинския въпрос"}
{"url": "https://www.actualno.com/society/ministerstvoto-na-turizma-njama-bedstvashti-turisti-v-zimnite-ni-kurorti-obstanovkata-se-normalizira-news_718565.html", "text": "  Министерството на туризма е в непрекъсната връзка с кметовете и областните управители във връзка с усложнената зимна обстановка в курортите. По последна информация няма бедстващи туристи в зимните курорти и ситуацията постепенно се нормализира след обилните валежи в последните дни. Това съобщиха от пресцентъра на министерството да Агенция Фокус.     В Смолянска област част от пътищата вече са отворени и туристите могат да се придвижват. По информация на местните власти в Чепеларе проблеми няма. Пистите и съоръженията в ски зоната в Банско днес работят нормално. Данните на местната власт са, че условията са подходящи и туристите могат да практикуват зимни спортове.   В Боровец съоръженията работят, увериха от фирмата концесионер. Министерството на туризма е в постоянна връзка и с всички компетентни институции. Сигнали по Закона за туризма могат да се подават на дежурен телефон 02/9046895", "date": "2019.01.27", "title": "Министерството на туризма: Няма бедстващи туристи в зимните ни курорти, обстановката се нормализира"}
