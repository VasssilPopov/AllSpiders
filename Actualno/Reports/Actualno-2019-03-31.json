{"url": "https://www.actualno.com/tennis/federer-njama-spirka-nova-titla-tozi-pyt-ot-mastyrsa-v-majami-news_734974.html", "text": "  Легендата на тениса при мъжете Роджър Федерер продължава да изумява, след като успя да спечели поредна голяма титла - тази в Маями, от серията \"Мастърс 1000\". Федерер се справи с лекота с 6:1, 6:4 срещу миналогодишния шампион Джон Иснър, с което записа титла номер 101 от ATP. Пред него в тази класация е само Джими Конърс, със 109 титли. Само в Маями титлата е четвърта за швейцареца, който спечели първия си трофей във Флорида преди цели 14 години - след обрат от 0:2 сета до 3:2 срещу Рафаел Надал, а в момента е на 37 години и през август тази година ще навърши 38!     Федерер се поправи на финала в Маями, след като на първия за годината Мастърс - в Индиън Уелс, загуби с 1:2 сета от Доминик Тийм, като допусна пълен обрат. Сега прошка нямаше, но и противникът му получи контузия в стъпалото в средата на втория сет, като викна физиотерапевт и накрая само подпираше топката, с което улесни Маестрото да го довърши.  Всъщност в целия мач Федерер не даде повече от 1 точка на свой сервис гейм, а проби Иснър цели 4 пъти. Срещата завърши с използване на \"Ястребово око\" от Федерер, след като бекхенд по правата на Иснър беше даден за печеливш, но се оказа, че е в аут. Така вече настъпва времето на клей сезона, като тази година швейцарецът засега заявява, че ще играе на червено, след като 2 години поред пропускаше всички турнири на клей.   ", "date": "2019.03.31", "title": "Федерер няма спирка - нова титла, този път от Мастърса в Маями"}
{"url": "https://www.actualno.com/europe/ubijstva-po-vreme-na-izborite-v-turcija-news_734909.html", "text": "  Темел Карамоллаолу, лидер на малката турскa ислямска партия „Фелисити“, заяви, че двама души са били убити в Източна Турция в избирателна секция, предава “Макфакс“, цитирани от \"Фокус\".     Той пише в своя профил в социалната мрежа „Туитър“, че доброволец и наблюдател на изборите са били убити в област в провинция Малатия.   Турската информационна агенция Anadolu Agency съобщи, че един човек е бил убит, а един е ранен в спора между поддръжници на конкурентни кандидати на местните избори.\r\nКарамоллаолу казва, че членовете на партията са нападнали роднина на кандидат от управляващата Партия на справедливостта и развитието на Турция.  ", "date": "2019.03.31", "title": "Убийства по време на изборите в Турция"}
{"url": "https://www.actualno.com/europe/berluskoni-se-kandidatira-za-evropejskija-parlament-news_734911.html", "text": "  Бившият италиански премиер Силвио Берлускони обяви, че ще се кандидатира за изборите за ЕП през май, защото иска да се бори за по-обединен ЕС, какъвто са си го представяли неговите основатели, предаде БГНЕС.     82-годишният Берлускони обяви решението си по време на конгрес на своята дясноцентристка партия „Форца Италия“, чиято популярност през последните години намаля драстично. Причината – избирателите се обърнаха към политически формации в дясното пространство с ясно изразена антиимигрантска позиция и евроскептични послания, подобни на италианската партия „Лигата“.   В момента “Лигата” е начело на Италия като част от управляващата коалиция на популисткото движение „Пет звезди“. Лидерът на политическата формация Матео Салвини, който е и твърдолинейният вътрешен министър на страната, е отправил призиви за обединение на националистическите партии от цяла Европа с цел да успеят да получат повече депутатски мандати в ЕП след изборите. Целта на Салвини е да се спре процесът на европейска интеграция и да се дадат по-големи правомощия на националните столици.\r\nБерлускони от своя страна заяви, че иска Европа „да се завърне към визията на своите учредители, които са искали една по-обединена Европа, Европа, която има обща външна политика и обща отбранителна стратегия.“  По думите му, ако обедини армиите на всички държави, Европа може да стане „световна военна сила“, която може спокойно да седи с другите военни сили на масата, на която се решава съдбата на света.", "date": "2019.03.31", "title": "Берлускони се кандидатира за Европейския парламент"}
{"url": "https://www.actualno.com/society/katastrofa-v-malkija-tunel-v-kresnenskoto-defile-news_734903.html", "text": "  Катастрофа е станала в района на малкия тунел в Кресненското дефиле в посока Благоевград. Това съобщи „Фокус“. Движението в участъка е затруднено.     От Областно пътно управление - Благоевград потвърдиха за инцидента, но уточниха, че към момента нямат по-подробна информация доколко е сериозно произшествието и дали ще се налага ограничаване на движението в участъка.   ", "date": "2019.03.31", "title": "Катастрофа в малкия тунел в Кресненското дефиле"}
{"url": "https://www.actualno.com/europe/kralica-elizabet-ii-njama-da-shofira-po-obshtestvenite-pytishta-v-stranata-news_734915.html", "text": "  Британската кралица повече няма да шофира по обществените пътища в страната след катастрофата, която претърпя съпругът й – принц Филип преди няколко месеца, съобщава в. „Метро“, цитирани от БГНЕС. 92-годишната Елизабет Втора с удоволствие шофира своя „Ленд Роувър“, както и няколко други автомобила в гаража си, сред които има и няколко „Ягуар“-а. Сега обаче британският монарх е взела решение да остави някой друг да седне зад волана вместо нея.     Според запознати Елизабет Втора е послушала съвета на екипа, който се грижи за сигурността й. 97-годишният й съпруг претърпя катастрофа през януари край провинциалното имение Сандрингам. Херцогът на Единбург не беше ранен, но пътниците в другата кола от произшествието, сред които имаше и бебе, бяха ранени.   Няколко дни след инцидента и кралицата, и принц Филип бяха заснети от папараци да шофират без предпазни колани. Ден след публикуването на снимките херцогът на Единбург обяви официално, че се отказва да шофира.\r\nКралица Елизабет Втора е единственият човек във Великобритания, който може да шофира без шофьорска книжка, и може да се движи с автомобила си по обществените пътища в страната без никога да е минавала шофьорски изпит.  На Нейно величество дори е позволено да шофира автомобил без регистрационен номер – привилегия, която получават и членовете на семейството й.\r\nКралицата обаче е получила необходимото шофьорско обучение през 1945 година и то не къде да е, а е вземала уроци във военен тренировъчен център.   ", "date": "2019.03.31", "title": "Кралица Елизабет II няма да шофира по обществените пътища в страната"}
{"url": "https://www.actualno.com/plovdiv/ostaviha-v-aresta-shofiora-prichinil-tejkata-katastrofa-s-chetirima-ubiti-kraj-plovdiv-news_734912.html", "text": "  Окръжен съд Пловдив постанови най- тежката мярка за неотклонение спрямо Андон Огнянов, 20 г, който преди дни предизвика тежка катастрофа с четири жертви близо до село Скутаре. Макар и автотехническата експертиза тепърва ще установи как точно е станал инцидентът, от първоначалния оглед вече се изясни, че с автомобила си БМВ той е навлязъл в насрещно движение и последвалият челен удар със \"Сеат\" с кърджалийска регистрация е струвал живота на двама бащи и техните синове. Андон Огнянов бе в болница след катастрофата, има счупени крак и ръка, но вече е изписан.        Днес стана ясно още, че в последните два месеца той има и други нарушения на Закона за движение по пътищата. Шофьорската му книжка е издадена в Кипър. Днес обвиняемият поиска домашен арест, за да може да се грижи за баща си, който е с ампутирани два крака, но съдът прецени, че има кой от семейството да полага грижи, а Огнянов може да се укрие и затова предпостави най- тежката мярка за неотклонение. Тя може да се обжалва. По обвинението, което е предявено към Андон Огнянов, го заплашва затвор от 3 до 15 години.", "date": "2019.03.31", "title": "Оставиха в ареста шофьора, причинил тежката катастрофа с четирима убити край Пловдив"}
{"url": "https://www.actualno.com/politics/borisov-udariha-ni-losho-no-po-dobri-ot-nas-vse-oshte-njama-news_734935.html", "text": "  Днес по време на представянето на кандидатите на ГЕРБ и СДС за членове на Европейския парламент за предстоящите избори на 26 май премиерът и председател на ГЕРБ Бойко Борисов направи коментар за напрежението през последните дни.     „Удариха ни лошо, заслужено си понесохме шамара, искам оттук да излезем силни, обединени с ясното съзнание, че сме длъжни да не допуснем ретроградните сили“, посочи Борисов.\r\n„Няма да завършвам с това колко евродепутати трябва да имаме, а истински бих помолил българите да гласуват за нас, не ми се иска да казвам, че сме идеални, но по-добри все още няма“, коментира Борисов.   „Изборите за Европейски парламент винаги са минавали под мотото, че Брюксел е далече от България и избираме едни скъпо платени чиновници, само че за пакета \"Мобилност\" месеци наред работа и накрая двама, излъчени от България, евродепутати не отиват на гласуването и с два гласа тази сага не приключи в полза на България“, коментира премиерът, предаде \"Дарик\".  Борисов отбеляза, че наказанието за неявяването на гласуването е, че сега слагат друг водач на листата, визирайки опонентите им от \"Демократична България\". Той коментира още, че цялата кампания на другите десни партии ще е против съюза ГЕРБ-СДС, а не срещу БСП. За нашите опоненти вляво не искам да говоря, защото те не са ми интересни, коментира Борисов.\r\n„Лошо ни удариха и от това зависи дали сме си сложили добра обица на ухото, голяма обица“, коментира премиерът за скандала с апартаментите. Той забрани на кандидатите на ГЕРБ да влизат в говоренето на омразата. \r\n„С всичките си наши грешки продължаваме да сме първа политическа сила“, посочи Борисов.    „Трябва да говорим на хората, че дори когато грешим, понасяме си наказанията, взимаме си бележка и повече не го допускаме, защото който не работи, не греши“, каза премиерът.   Той посочи, че листата на ГЕРБ и СДС е от млади, интелигентни, успели и красиви хора и коментира, че като гледа водачите и листите на опонентите им, с изключение на Станишев, който е работил в парламента, по никоя друга тема нямат компетентност.\r\n„Аз съм оптимист за Европа, защото познавам националистическите движения, познавам им лидерите, по-скоро те са популисти - приказват много, но като дойде време за еврофондове и плащане, всички искат да са си в Европа“, каза премиерът.\r\nТой очаква тепърва „да берем горчивите плодове от Брекзит“. „За съжаление това ще се отнася и за финансирането в ЕС, тъй като свършат ли парите, започват и кавгите“, коментира още премиерът.\r\nВ кампанията Бойко Борисов очаква атака по отношение на фамилиите на кандидатите на ГЕРБ Мария Габриел и Ева Майдел.   „Само да им напомня тази хубава българска поговорка, че откъдето е жената, оттам е родата. Така че в случая повече съм притеснен за австрийците и французите, отколкото за нас“, посочи той.", "date": "2019.03.31", "title": "Борисов: Удариха ни лошо, но по-добри от нас все още няма"}
{"url": "https://www.actualno.com/europe/chetirima-napadnati-s-noj-v-london-news_734955.html", "text": "  Една жена и трима мъже са нападнати с нож в гърба, докато се движат сами в Едмънтън, Северен Лондон, предава BBC, цитирани от \"Фокус\".     Според полицията жертвите са „избрани на случаен принцип“, че е „сама и уязвима“ в потенциално свързаните атаки. Двама от нападнатите са в критично състояние.   Полицията заяви, че полицаите работят по теорията, че заподозреният е действал сам и \"проблемите с психичното здраве могат да бъдат фактор\".\r\nИздирваният е слаб чернокож висок мъж с тъмни дрехи.  Човек е бил арестуван по подозрение, че е причинил нараняванията, но полицията твърди, че разследването продължава и все още се установява дали той стои зад нападенията.", "date": "2019.03.31", "title": "Четирима нападнати с нож в Лондон"}
{"url": "https://www.actualno.com/vraza/ivan-simeonov-kmetyt-na-vraca-kojto-prodal-semejnite-bijuta-za-da-dovyrshi-vodoprovoda-na-grada-news_734859.html", "text": "  Стане ли дума за най-колоритния кмет на врачани, архивите ни връщат към Иван Симеонов. Бъдещият кмет на Враца . в Елена във възрожденско семейство. Завършил е гимназия в Търново през 1900-та и още същата година се записал да учи право в Лозана. Единствен мъжки потомък от голям еленски род, , най-известният от които е . Въпреки това се установява в известния с музевирлъка си град отначало като нотариус, а сетне и като адвокат. Като студент в Швейцария през 1903 г. е избран за председател на българското студентско дружество и на Македонския комитет. Завръщайки се в България той започва кариерата си на юрист във Враца и скоро се откроява като активна обществена личност.     Как е успял да превземе особените местни хора, историята мълчи. Европеец по образование, популярен сред местните с прякора си Рунтавия кмет, заради голямата си коса и рошав перчем. Бурните му младежки години и забавленията във врачанските лозя довели в живота му местната красавица Мария Бърборска. Жени се за нея и от този момент просперитетът на Враца се превръща в житейско кредо и негова кауза. Като съмишленик на младият юрист издига високо факела на демокрацията сред местното население, пише в изследването си за живота му уредникът във врачанския музей Мирослава Тодорова. .  Симеонов бил , с широка душа, изпълнен с човечност, . За кратко време той израства и се налага като лидер на Демократическата организация в града. Под негово ръководство се създава и утвърждава и врачанската младежка демократическа организация „ “ под председателството на сина му Севдалин Ив. Симеонов. С делата си Иван Симеонов , но старите консерватори го ненавиждали и ругали. С подкрепата именно на будните хора в града през 1908 г. той печели изборите и е избран за кмет. В архивите съвременниците му го описват като малко прегърбен, с буйна коса, който вървял из града с оригинална походка и осанка и с неизменната си широкопола шапка. Като юрист той водил безплатно делата на общината срещу министерски постановления, които намирал за неизгодни за града. С брилянтната си защита по време на процесите успял да спаси от закриване Девическата гимназия и Военния гарнизон.\r\nАко се върнем назад в годините и си представим  нявгашната Враца, то за този период архивите казват, че градът е имал Селището било без кадастър, канализация и водопровод. Тогавашният градоначалник, идвайки от модерна Швейцария, си поставил  амбициозната задача да превърне малката и схлупена Враца в нов, модерен, кокетен и приветлив град. Искал всичко порутено и старо да се събори, а улиците да са широки и павирани. .     За целта привлякъл италиански хидроинженери. А за да може да , след като вече отлично владеел немски и френски. Бил толкова запален от проекта, че обиколил със специалистите изворите в Бистрица, Пали Къртица, Крушовица и Монастирски дол, които проучвали. Проследил лично изграждането на каптажите във Врачанския балкан. Видно е от богатата му биография, че всичко с каквото се захване . Може да се каже, че врачани истински са спечелили от кратковременното кметуване на този пришелец – както е окачествяван според врачанските разбирания. Но само за пет години, с решителност, целеустременост и не на последно място – находчивост, той решава за десетилетия важни градски проблеми. Неговото кметуване в далечния град Враца е било предмет на гордост за големия му род. Водния проблем на Враца е известен не от вчера в цяла България. Та нищо чудно, че и еленчани знаят как техният Иван го е решил. Дори са останали в родовите предания , събрани от неговия изследовател акад. Ив. Радев. В рода се предава версията, че той привлякъл италиански хидроинженери, с които сключил договор за три месеца. За съжаление, сделката отивала към провал, защото не се намерили преводачи, а и отпуснатите пари за проекта в градския бюджет по традиция се оказали недостатъчни.\r\nНетърпящ неуспех и несвършена работа, Симеонов за тези три месеца, владеещ свободно немски и френски език, успял да научи и италиански. , които й подарявал от пътуванията си в Европа, за да покрие дупката в бюджета. Италианците не само били принудени да останат, но и да работят под зоркото око на кмета, който овладял достатъчно не само езика им, но и тънкостите на занаята им, за да нанесе съществени корекции в проекта. Така, въпреки че датата за започване на строителните работи по новия водопровод била определена на 1 април 1911 г.( ден на хумора и шегата) , той бил успешно реализиран.\r\nПротоколите на общинското управление разкриват и неговия принос като кмет за проучване направата на по примера на София, за която цел изпратил специалисти електроинжинери да проучат въпроса – повече от 15 години преди да се реализира тази идея на практика. Общината пък щедро ползвала и да води различни дела в нейна полза безплатно, както срещу длъжници, така и срещу различни неизгодни министерски постановления. Такива успешни дела освен срещу длъжници и неизрядни страни по търгове и контракти, той води и срещу закриването на Девическата гимназия и на военния гарнизон в града. Енергичната му подкрепа и съдействие допринася и за редица инициативи в църковния живот в града, туризма, читалището и многобройните благотворителни дружества. Бил е и председател на читалищното настоятелство и съдейства да се дари общинско място за разширяване сцената.\r\nДейността му като кмет през този иначе кратък, но наситен със значими събития за Враца период остава свързана , на името на дарителя на парцела и средствата за строежа й Иванчо Младенов. Името му фигурира навред в архивите на врачанските учреждения, институции и дружества от онова време – навред, където е съдействал с уменията, знанията и позициите си за да се свърши работа. Дълги години Иван Симеонов бил председател на дружество „Развитие“ и на училищното настоятелство, член е бил и на дружество „Юнак“. Врачани толкова го обичали и уважавали, че през 1912 година . А той продължил с присъщата си решителност и ентусиазъм да работи за културното, стопанско и социално развитие на града. По време на Балканските войни 1912-1913 г. Иван Симеонов полагал грижи за войнишките семейства, за устройване на холерна болница в града и за настаняване в нея на турските военнопленници.\r\nЗа общинската му дейност е награден с орден. А след успешното му кметуване врачани го избирaли . За първи път Рунтавият кмет влязъл в Народното събрание през 1914 г. като избраник на Демократическата партия. От 1922 г. е член на Централното бюро на партията, а в последствие и председател на парламентарната й група. Основател е на печатния й орган в.“Демократ“. Личен приятел е с Александър Малинов, Никола Мушанов, Александър Гергинов, Адам Нейчев и др. Иван Симеонов бил от малкото депутати, преустановили окончателно адвокатската си дейност. През 1931 година е участвал в ХVII-та конференция на интерпарламентаристите, проведена в Букурещ.   Името, което Иван Симеонов си създава и с което остава завинаги в историята на града, е и то не къде да е, а в посмъртното издание на в. «Демократ», посветено на неговото погребение и поклонение. Там, между поместените речи и възпоминания за многобройните заслуги на Иван Симеонов от официални лица, колеги – депутати, съпартийци, съратници и съмишленици, се мъдри и едно стихотворение. Стихотворението е посветено на «Рунтавия кмет» и не стига, че автора му е известния врачански хуморист Червен Лиляк, но и съдържанието му има хумористична окраска. Това е знак за неоспоримото му «натурализиране« като врачанин, според оригиналните врачански стандарти, значим поне колкото разрешението на общината за погребването му в двора на катедралната църква «Св. Николай». Общинският съвет му оказва тази най-висока посмъртно “почит по врачански” - да бъде погребан в двора на църквата “Св. Николай”, където са гробовете на видни благодетели, кметове, поборници, дарители, духовници на Враца. Това решение е аналог на обявяването му за почетен гражданин – признание и постижение, не малко за един врачански зет, направено от иначе твърде своенравните и присмехулни врачани, известни и с това, че не цепят много басма на управници –  Желанието му е да бъде погребан във Враца . За това пък общинския съвет в деня на смъртта му – 28 ноември 1932 г. решава да го почете с погребение в двора на катедралната църква, задно с други кметове. А това вече настина е най- големият жест, който могат да направят врачани за един присаден зет, при това от друга партия. Това е истинска почит по врачански. . По улиците и зданията, по прозорците и балконите се развявали черни знамена. По обяд от София пристигнaл специален влак с министри и официални лица. Траурната церемония преминала през целия град – от гарата до църквата „Св. Николай“. Тленните останки на Рунтавия кмет, окичени с цветя и венци били изложени за поклонение в двора на църквата. Погребан е там, редом с гробовете на видни благодетели, кметове, поборници, дарители и духовници на Враца.\r\nОт София пристигнал лично министър-председателят на България , придружен от министри, председатели и членове на почти всички политически партии. Демократическите организации от цяла България изпратили свои представители да отдадат последна почит на една от най- колоритните личности на партията в цялата страна. .\r\nПрез 1988 г. в Историческия музей във Враца е постъпило голямо дарение от дъщерята на Рунтавия кмет Виолета Иванова Симеонова. То съдържа стотина оригинални материали от личния архив на нейния баща. Това са семейни, служебни и партийни снимки, студентска книжка от университета в Лозана, поздравителни телеграми по повод сватбата на Мария и Иван Симеонови, съболезнователни телеграми до семейството във връзка със смъртта му, включително и телеграмата от царя, шаржове на Райко Алексиев, касаещи различни моменти от дейността на Рунтавия кмет, ордени и отличия.\r\nОсобен интерес представлява връченият на Иван Симеонов орден за храброст за защитата на врачанското население при окупацията на града от румънските войски през 1913 г. В основния фонд на отдел „Нова история” се съхранява и гипсовата смъртна маска на Рунтавия кмет. . Но за признателните врачани Иван Симеонов завинаги ще остане кметът, който изгради първия водопровод на Враца.", "date": "2019.03.31", "title": "Иван Симеонов – кметът на Враца, който продал семейните бижута, за да довърши водопровода на града"}
{"url": "https://www.actualno.com/society/policijata-proverjava-signal-za-zaplahi-za-jivota-na-borisov-news_734913.html", "text": "  Полицията проверява публикация в социалните мрежи, в която има отправени заплахи за живота на премиера Бойко Борисов, съобщи БНР.     Към момента не е ясно дали заканите са сериозни.   Изясняват се всички детайли около случая.", "date": "2019.03.31", "title": "Полицията проверява сигнал за заплахи за живота на Борисов"}
{"url": "https://www.actualno.com/business/ot-1-april-kasovite-belejki-za-gorivo-shte-sydyrjat-podrobna-informacija-news_734914.html", "text": "  От 1 април 2019 г. всички касови бележки, които получаваме за заредено гориво на бензиностанциите, ще са по-подробни. Целта е крайният потребител да бъде информиран за това каква част от платената от него сума за закупените течни горива представлява косвени данъци, както и каква е продажната стойност на горивата и стойността на тяхното придобиване от търговеца.     Това гласят последните промени в Наредба Н-18 за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин, съобщиха от НАП.   Съгласно новите изисквания при продажба/зареждане на течни горива във фискалния бон, издаван на бензиностанциите, ще трябва да е отпечатана на отделни редове по вид гориво и информация за:\r\n- размер на ДДС за продаденото/зареденото гориво;  - размер на акциза за продаденото/зареденото гориво;\r\n- продажна цена на горивото без акциз и без данък върху добавената стойност (нето стойност);   - покупна цена на горивото без акциз и без ДДС (покупна стойност).    От НАП обръщат внимание, че разликата между крайната продажна цена и покупната му цена не трябва да се възприема като печалба за търговеца, тъй като в този марж се включват и други разходи на съответната бензиностанция за продажбата на горивото – заплати, обучения, сервиз и др. От НАП допълват още, че доработването на фискалните системи на бензиностанциите съгласно последните изисквания в Наредба Н-18 няма да изискват допълнително изпитване, тестване и одобрение от Българския институт по метрология.", "date": "2019.03.31", "title": "От 1 април касовите бележки за гориво ще съдържат подробна информация"}
{"url": "https://www.actualno.com/curious/sedmichen-horoskop-za-1-7-april-news_734565.html", "text": "        През първата седмица на април мънички, но важни задачи ще очакват своето разрешение. Не ги игнорирайте, тъй като са важна част от дейността ви. Съвсем скоро ще видите резултата от изпълнението им. Това ще отнеме доста от енергията ви, за това наблегнете на здравословното хранене и витамините, за да имате достатъчно сили. Ще  ви се наложи да се движите повече, затова не правете компромис с удобното облекло и обувки. През първата седмица на април е възможно е да се активира въпрос свързан с чужденци или пътуване зад граница. Бъдете внимателни в отношенията си с приятелите. Може да ви се наложи да влезете в ролята на арбитър между ваши близки хора. Дипломатичността ви няма да ви подведе. Лесно е да се каже лоша дума, но не е лесно да се върне назад. Бъдете подготвени за промяна в обстоятелствата у дома.   През първата седмица на април е възможно да се наложи решаването на въпрос, свързан с дом, къща или друго недвижимо имущество. В работата ще разрешите важен за вас проблем, който не ви е давал мира от началото на месеца. Това ще ви донесе облекчение и нови сили, както и ентусиазъм. Тук се появява рискът от това да  надцените силите и възможностите си и сами да се изложите на опасности. Бъдете умерени и предпазливи. В здравословно отношение пазете гърлото си.      През първата седмица на април трябва да се борите за запазването на завоюваните от вас позиции, тъй като някой ще се опита да отнеме, полагащото ви се в служебно отношение. Може да ви се наложи да се нагърбите с повече задължения и да поемете тези на останалите, за да докажете,  че имате голяма заслуга за постигнатото до момента. Най-важното е да разчитате единствено на собствените си сили. Не приемайте ничия помощ, колкото и да ви се иска. През първата седмица на април промяната за вас ще е просто необходима. Разбирате, че важни за вас дела буксуват, животът продължава, но вие стоите на едно място. Затова именно вие сте тези, които трябва да направят нещо ново и променят начина си на мислете и действия. В това няма нищо пораженческо и никой няма да ви осъди. Много скоро новият ви образ и дела ще породят одобрението на околните. Не се страхувайте да помислите за смяна на  професионалното поприще или просто нова работа. Разбира се – много внимателно претеглете всички „за” и „против”. През първата седмица на април пътуванията, особено далечните, не са препоръчителни през първите дни на седмицата. Сложете розовите очила и мислете позитивно – именно това ще ви помогне да приемете предизвикателствата на идните дни. Понякога Съдбата създава трудности, за да ни предпази от нещо. Ако виждате, че усилията ви в дадена насока не дават желания резултат - вероятно това е знак да спрете. В личния живот ще се чувствате обичани и ценени.   Това е седмица, в която ще бъдете затрупани с работа. Изневиделица ще ви се струпат всички задължения и отговорности от всички сфери на живота. Трудно ще ви бъде да прецените откъде да започнете. Не се подавайте на паниката, а започнете едно по едно изпълнението на задачите, пък докъдето стигнете. Погрижете се за здравето си, тъй като преумората и напрежението няма да останат незабелязани. Потърсете и намерете вашата техника за разпускане, за да си помогнете да разтоварите стреса.    Това е седмица, в която ще ви се иска да сте повече време сами със своите мисли. Това не е много типично за вас, но щом имате нужда, значи така трябва. Внимавайте обаче това ви състояние да не се превърне в навик. Не е хубаво да се откъсвате от близките ви за дълго време. Допуснете, че нещата, за които се притеснявате не са толкова страшни и черни, колкото изглеждат. Съвсем скоро ще разберете, че това наистина е така. През първата седмица на април ще ви се наложи да вземете трудно решение относно среща, на която трябва да присъствате. Ако не се чувствате добре здравословно, най-добре я отложете, тъй като няма да сте в кондиция. Ще излезете от рамките са своето полезрение и ще получите възможността да усетите настроенията и чувствата на околните. Това ще ви даде допълнителна информация, която ще ви обогати.    През тази седмица, ако успеете да не се фиксирате върху собствените ви емоции ще видите колко много интересни неща има около вас. Не се страхувайте да отделите повече време на другите. Те ще оценят усилията ви  и ще ви се отблагодарят. В работата може да ви хрумне новаторска идея. Намерете хората, които биха се вдъхновили от нея и създайте екипа на мечтите ви. През първата седмица на април мнозина ще търсят съвет от вас, не само в професионалната сфера, но и за лични проблеми. Спечелили сте си авторитет и трябва да го защитите, но сами решавате дали е редно да се бъркате в нечий живот. В средата на седмица се съсредоточете върху себе си и това, което ви вълнува вас. Не е полезно непрекъснато да сте на разположение на другите. Почивните дни не оставайте в града и се погрижете за здравето ви. През тази седмица ще имате шанса да натрупате много нови впечатления. Погледът ви върху света може да се промени. Не бягайте от различното и му подайте ръка, за да го опознаете. Бъдете толерантни към надеждите ви и безмилостни към страховете ви. Опитайте се да имате повече доверие на близките ви хора, които вече са доказали, че ви обичат. През почивните дни се поглезете с нещо изключително.", "date": "2019.03.31", "title": "Седмичен хороскоп за 1-7 април"}
{"url": "https://www.actualno.com/starazagora/begachi-ot-20-strani-se-vkluchiha-v-bjaganeto-kato-nachin-na-jivot-v-stara-zagora-snimki-news_734906.html", "text": "   Повече от 570 бегачи от 20 страни стартираха в състезанието „Бягането като начин на живот“ в Стара Загора днес. Участниците избираха между три дистанции - 10,5 километра, полумаратон 21 километра и маратон 42,195 километра. В четвъртото издание на Маратон Стара Загора участваха не само любители, а и елитни състезатели и бяха определени държавните шампиони в полумаратона. В бягането в Стара Загора стартира датско семейство, живеещи в Пловдив. Бащата Бо Дудек се включи в класическата дистанция и с време от 3:09:08 часа финишира 14-и. Съпругата му Линда и двамата им синове Николас на 16 и Александър на 14 тичаха в най-масовата дистанция от 10,5 километра. Алистър, канадец с австралийски произход, се включи в Маратон Стара Загора 2019 облечен като тенисист - с ракета в едната и топка в другата ръка. Той се опитва да постави рекорд на Гинес като стартира в 52 маратона в 52 страни, облечен в различни костюми. В класическата дистанция при мъжете с време 2:23:18 часа победи кениецът Хоси Туей от Кения, на три секунди след него финишира миналогодишният победител в старозагорския маратон Ахмед Насеф, Италия, а трети с 2:23:28 часа остана мароканецът Йосеф Сбаий. Украинката Вира Овчарук оглави класацията при жените с резултат от 2:38:08 часа. Втората Рут Матео от Кения финишира почти 4 минути след нея с резултат от 2:41:51. Мароканката Илхан Ел Муради остана трета с 2:49:02 часа. В полумаратона с 1:05:32 часа при мъжете победи украинецът Олександър Матвичук, втори остана сънародникът му Богдан Семьонович, а трети е кениецът Пол Теури. При жените първите три места бяха завоювани от кенийките Рут Мбата с 1:15:55 часа, Хелън Кимутай и Гладис Бивот. Най-късата дистанция - 10,5 километра, беше и най-масовата. В нея при жените на първите три са Оливера Йефтич от Сърбия, Адриана Папарсова от Северна Македония и Наталия Семьонович от Украйна. Българи окупираха първите три места при мъжете - Йоло Николов, Иво Балабанов и Християн Стоянов.     В държавния шампионат в полумаратона при мъжете на  първите три места се класираха Митко Ценов от “Атлет” - Мездра, следван от двама бегачи на “Дунав” - Русе, Стоян Владков и Сава Тодоров. При жените класацията оглави Маринела Нинева от “Локомотив” - Дряново, а след нея останаха Билсерин Сюлейманова от “Нови пазар” и Христина Козарева от “Керамик” - Елин Пелин. Всички участвали в бягането получиха медали за спомен, имаше купа и за най-масово участие за екипа на верига магазини. Призьорите в трите дистанции и класиралите се до 10-о място получиха и парични премии. В класацията за ветераните 45+ първите трима в отделните дистанции освен медали получиха и парични награди.   Организатори на събитието са община Стара Загора, Министерството на младежта и спорта, Българският олимпийски комитет, Асоциацията \"Спорт в свободното време\", Спортният клуб по лека атлетика “Берое”, Спортен клуб “Ракета” и Българската федерация по лека атлетика.", "date": "2019.03.31", "title": "Бегачи от 20 страни се включиха в „Бягането като начин на живот“ в Стара Загора (СНИМКИ)"}
{"url": "https://www.actualno.com/europe/policijata-razsledva-ukrainski-kandidat-za-prezident-za-pokazvane-na-popylnena-buletina-news_734942.html", "text": "  Полицията в Украйна ще разследва кандидата за президент Олег Ляшко и лидер на Радикалната партия за показване на попълнена бюлетина, заяви говорителят на Министерството на вътрешните работи на Украйна Артьом Шевченко, цитиран от TACС, предаде \"Фокус\".     По-рано през деня, Олег Ляшко гласува на президентските избори и показва бюлетина с глас пред камерите на журналистите, което нарушава украинското законодателство. Съветникът на Министъра на вътрешните работи Иван Варченко заяви, че правоприлагащите органи ще направят правна оценка на действията на Ляшко, като добави, че „такова нарушение се наказва с до три години затвор“. Според Варченко законът \"изрично забранява показване на попълнена бюлетина в избирателната секция, за да видят хората как е гласувал избирателят.\"   ", "date": "2019.03.31", "title": "Полицията разследва украински кандидат за президент за показване на попълнена бюлетина"}
{"url": "https://www.actualno.com/europe/vandali-pochupiha-prozorci-na-sgrada-na-ek-v-bruksel-news_734943.html", "text": "  Демонстранти счупиха няколко от прозорците на сграда, в която се помещава европейската институция, по време на днешния протест в белгийската столица срещу климатичните промени, съобщава Ройтерс, цитирани от БГНЕС.     Инцидентът в района, където са разположени европейските институции стана въпреки засиленото полицейско присъствие. Десетки екоактивисти се включиха в марша, който е част от по-глобална кампания протести този уикенд.   Хиляди хора по цял свят излязоха по улиците, за да окажат натиск върху политиците да предприемат действия срещу изменението на климата.", "date": "2019.03.31", "title": "Вандали почупиха прозорци на сграда на ЕК в Брюксел"}
{"url": "https://www.actualno.com/asia/zasega-partijata-na-erdogan-zapazva-istanbul-opozicijata-povede-v-ankara-video-news_734968.html", "text": "  Партията на турския президент Реджеп Ердоган - Партията на справедливостта и развитието, засега запазва управлението над най-големия град в Турция - Истанбул. Това сочат частичните резултати от местните избори, според вестник Сабах.     След преброяването на 72% от бюлетините, кандидатът на управляващите и бивш премиер на Турция Бинали Йълдъръм взима 50.4 процента от гласовете в града на Босфора. Екрем Имамоглу от Републиканската народна партия събира 47 процента.   В столицата Анкара битката е още по-оспорвана. Резултатите се обърнаха и вече на първо място е класиран претендентът от основната опозиционна партия Мансур Яваш. Той има 49.4 процента от вота. Кандидатът на управляващите Мехмет Йозхасеки изостава с малко над 1 процент, като събира 47.9 процента. Тези резултати са на база на преброени 51.4 процента от бюлетините.\r\nСпоред кореспондент на изселниците от България, които са и турски граждани, масово гласуват за  кандидатите на управляващата Партия на справедливостта и развитието  (ПСР) - поне в Бурса. 57 милиона души, които имат право на глас избират кметове и общински съветници.   ", "date": "2019.03.31", "title": "Засега: Партията на Ердоган запазва Истанбул, опозицията поведе в Анкара (ВИДЕО)"}
{"url": "https://www.actualno.com/europe/poroshenko-gubi-katastrofalno-v-ukrajna-no-vse-pak-shte-opita-obrat-na-balotaj-news_734964.html", "text": "  Комикът Владимир Зеленски и действащият президент Петро Порошенко ще се класират на втория тур на президентските избори в Украйна, предаде БГНЕС, позовавайки се на Reuters.     Според предварителните резултати, за Зеленски са гласували 30.4 процента от участвалите в изборите. Порошенко взима 17.8 процента. Това е напълно в реда на прогнозите. Вторият тур на изборите ще е на 21 април.   Припомняме, че Зеленски стана особено популярен в Украйна заради участието си в , който започна да се излъчва в страната в края на 2015 г. и който фактически стана старт на неговата предизборна кампания. В този сериал Зеленски играе ролята на президент на Украйна с фамилия Голобородко. Всъщност трейлърът на сериала е много завладяваща - Голобородко стреля с картечни пистолети в пленарна зала по охранените и корумпирани депутати.\r\nКомикът Зеленски каза минути след обявяването на резултатите от екзит половете, че работата все още не е завършена. \"Това е една първа стъпка към велика победа\", каза Зеленски пред свои привърженици в предизборния си щаб. А Порошенко нарече второто място на изборите за държавен глава на Украйна \"труден урок\".  На трето място засега е бившият украински премиер Юлия Тимошенко. Според частичните резултати тя отпада от борбата в 14.2% от гласовете. \"Убедени сме, че резултатите от екзит половете, които показват Петро Порошенко на втори тур на изборите, не съответстват на реалността\", каза Тимошенко пред сайта \"Украински Новини\". \"Това са манипулативни, поръчкови екзит полове, каквато поръчкова социология беше публикувана и преди изборите\", допълни Тимошенко.", "date": "2019.03.31", "title": "Порошенко губи катастрофално в Украйна, но все пак ще опита обрат на балотаж"}
{"url": "https://www.actualno.com/curious/dneven-horoskop-za-1-april-news_734563.html", "text": "        Въпросът днес няма да е в това как правите нещата. В това отношение всичко е наред. Може би просто сте съсредоточили силите си не върху този обект, върху който трябва.  Огледайте се около себе си и подберете правилните цели. Това е подходящ ден за невинни манипулации. Хората ще ви вярват за всичко, което кажете и няма да се усъмнят в нищо. Не забравяйте, че денят си има край и следва нов де в който нещата ще са коренно различни.   Лекотата, с която хвърляте пари за не дотам важни неща ще ви донесе не малки загуби. Когато става въпрос за финанси трябва да мислите много повече и да внимавате в действията си.     Този понеделник ресурсите, с които разполагате ще са много ограничени, по тази причина ще трябва да ги изразходвате много внимателно. Дръжте очите си отворени на четири и бъдете много предпазливи. Способността ви да проявявате съчувствие ви дава възможност да разбирате по-добре хората. Вие сте способни да вникнете в преживяванията и желанията, съвсем квалифицирано да им забършете носовете и т.н. Този понеделник няма да ви свърта на едно място. Опитайте се да не се разсейвате с всяка дреболия, която ви се изпречи на пътя. Въведете ред  в действията си и съсредоточете силите си върху едно конкретно нещо.   Този понеделник ще си имате работа с нещо, което не разбирате много добре. Не се срамувайте да си го признаете и  смело задавайте въпроси. Ако е необходимо посъветвайте се и със специалист от дадената сфера. Време е да престанете да почивате на лаврите си. Откога не сте работили истински, откога не сте използвали талантите си? Действайте! Този понеделник се пазете от делови и най-вече правни капани. Ако нещо не ви е ясно – задавайте колкото се може повече въпроси. Гледайте да има и някой с вас, с когото да обсъдите чутата информация по- късно.    Този понеделник може да си позволите да поемете риск, но нека все пак има капка разум в него. Демонстрацията на сила ще повиши очакванията към вас и после няма накъде да бягате – ще трябва да се докажете. Мислете за последиците във всичко, което правите днес. Колкото и да сте добри и вие правите грешки, днес някоя от тях може да е фатална. Този понеделник имате реалния шанс да станете по-богати. Не очаквайте да завалят пачки пари към вас. Печалбата може да бъде в духовен аспект.", "date": "2019.03.31", "title": "Дневен хороскоп за 1 април "}
{"url": "https://www.actualno.com/politics/siderov-cvetanov-e-jertva-na-antitrymp-lobi-news_734827.html", "text": "  Цветанов заплати цената на скандала, той е жертва на антитръмпската част на ръководството на САЩ. Това каза лидерът на \"Атака\" Волен Сидеров пред БНТ.     “Цветанов заплати цената на скандала. Аз имам една по-нестандартна версия. Всички знаем, че ударът – журналистическото разследване идва от “Свободна Европа“. Те подновиха това американско радио, навремето то беше собственост на техните служби, после и на Държавния департамент“, припомни Сидеров. “Сега въпросът е защо се поднови радио „Свободна Европа“, за мен обяснението е, че в американските висши кръгове в политиката и в цялата им вихрушка - едната е протръмп, другата е антитръмп. Тези лобита се сблъскват много сериозно. Това е антитръмп лоби, което според мен прави всичко възможно да въздейства върху европейците“, обясни Сидеров.   „Цветанов стана жертва на този сблъсък, с американската част от ръководството на тяхната държава, която е антитръмп“, заяви лидерът на „Атака“. Според него Борисов трябва да потърси пряка връзка към президентът Тръмп, защото по думите му премиерът е заобиколен от соросовите структури и те го теглят в неправилна посока. „Аз не мисля, че Цветанов без Борисов и Борисов без Цветанов не може. Мисля, че му предават прекалено голяма функция и роля на Цветанов като машина за избори. Да, той наистина е организатор на структурите в партията, но аз мисля, че ГЕРБ могат да си направят изборите и с него и без него достатъчно успешно. Не е фатално дори и да не шеф на щаба“, коментира още Волен Сидеров. „Той напусна парламента и това беше цената, която плати за скандала. Другото е въпросът дали тази сделка е законна, сигурно нещата законово са вързани, но работата е чисто морална. Хората, българите са чувствителни на тема лукс и имоти“, допълни той.", "date": "2019.03.31", "title": "Сидеров: Цветанов е жертва на антитръмп лоби"}
{"url": "https://www.actualno.com/society/47-godishna-jena-e-v-tejko-systojanie-sled-kato-ja-blysna-vlak-kraj-simitli-news_734944.html", "text": "  47-годишна жена е настанена в отделението по хирургия на болницата в Благоевград с политравма, след като бе блъсната от влак в района на гара Симитли, предаде БГНЕС.     Сигналът е подаден към 15.15 ч. Пътническият влак Благоевград-Петрич е блъснал жена в района на жп прелеза преди гара Симитли. Пострадалата е транспортирана до болницата, където е установена фрактура на лопатка, таз, няколко ребра, пробит бял дроб и кръвоизлив. Според съобщението на БДЖ, влакът престоява и трупа закъснение до приключване на следствените действия. Първоначалната информация беше, че жената е повлечена от струята на влака и е паднала край релсите. Тя е била в депресия и е възможно да се е опитала да се самоубие.", "date": "2019.03.31", "title": "47-годишна жена е в тежко състояние, след като я блъсна влак край Симитли"}
{"url": "https://www.actualno.com/curious/2-te-zodii-ot-koito-jenite-stradat-naj-mnogo-news_734308.html", "text": "   Това са зодиите, които най-много нараняват. Мъжете, които не се интересуват от сериозни връзки и не изпълняват обещанията си. Ето кои са те:      Това е зодията, която може да ти говори много мило, да ти обещава света и накрая да не изпълни нито едно от нещата, които е казал. Истински талант! И все пак ще те кара да си мислиш, че всичко върви като по вода, макар и нищо да не е точно така. Те говорят много, но нищо не правят от това, което са обещали. Сладките им приказки за въздух под налягане и никога не трябва да го забравяте. Най-много нараняват с това, че си тръгват внезапно - без обяснения и без видима причина. Нараняват всяка жена в живота си, а след тях оставят много болка и разочарование.    Рибите са много \"хлъзгави\" и не трябва много, много да им се вярва. Те могат да играят двойна игра и както са във връзка с една жена, така да бъдат и с друга. И двете няма да разберат за съществуването на другата, но все някога истината излиза наяве. Те не търпят много дълги връзки, обичат да се налагат и дават тон във всяка една връзка. Задържат нещата във времето и никога не правят големи ангажиращи крачки. Ще те накара да си мислиш, че вървите нанякъде, а реално да тъпчете на едно място. Могат да изгубят години от живота ви, за да това не се връзвайте.", "date": "2019.03.31", "title": "2-те зодии, от които жените СТРАДАТ най-много   "}
{"url": "https://www.actualno.com/europe/aktivnostta-na-izborite-v-ukrajna-e-visoka-news_734834.html", "text": "  Активността на избирателните секции на следващите президентски избори в Украйна, които се провеждат в неделя, е доста висока. Както кореспондентът на ТАСС съобщава от една избирателна секция , около 100 души вече са чакали преди отварянето на секцията     Изборите протичат нормално и без инциденти. Според кореспондента хората са решили за кого да гласуват, защото не се задържат пред таблата със снимките на кандидатите.   „Всеки път, когато гласуваме, ние се надяваме на по-добро бъдеще. Може би този път това ще се случи ”, заяви един от избирателите, който се представи като Владимир Федорович в интервю за ТАСС, предаде \"Фокус\".\r\nТрадиционно по-голямата част от гласоподавателите са възрастни хора. Това може да се дължи на смяната на часовото време в нощта преди изборите. Времето в Киев е топло, а през деня може дори да е горещо, както буквално, така и в преносен смисъл, пише кореспондентът на ТАСС.  В същото време хората остават в тъмните стаички за много дълго време, тъй като бюлетините не са номерирани, а поради големия брой кандидати - 39, трябва дълго време да търсят своя кандидат.", "date": "2019.03.31", "title": "Активността на изборите в Украйна е висока"}
{"url": "https://www.actualno.com/society/novinite-naj-vajnoto-za-denja-31-mart-news_734941.html", "text": "  Редакционният екип на представя най-важните новини за изминалия ден, 31 март.       Еврокомисарят Мария Габриел ще бъде водач на листата на ГЕРБ и СДС за предстоящите европейски избори. Това съобщи зам.-председателят на ГЕРБ и председател на изборния щаб на партията Цветан Цветанов при обявяване на номинациите. \"Момичето, което предпочете да работи за България и да се върне в България\", представи я Цветанов.   „Удариха ни лошо, заслужено си понесохме шамара, искам оттук да излезем силни, обединени с ясното съзнание, че сме длъжни да не допуснем ретроградните сили“, посочи Борисов.     Изборите на кметове и други областни ръководители в страната, обхваната от икономическа криза, са критичен тест за турския президент Реджеп Тайип Ердоган след 16 години непрекъсната електорална доминация, пише авторитетното американско издание The Wall Street Journal, цитирано от \"Фокус\". Обществената поръчка за осигуряване на специализирани устройства за машинно гласуване се надяваме да бъде обявена в рамките на тази седмица, за да може все пак тези бюрократични срокове, които има в момента, да могат да не забавят и да може да бъдат произведени машините. Това каза говорителят на ЦИК Александър Андреев. Полицията проверява публикация в социалните мрежи, в която има отправени заплахи за живота на премиера Бойко Борисов, съобщи БНР.   Темел Карамоллаолу, лидер на малката турскa ислямска партия „Фелисити“, заяви, че двама души са били убити в Източна Турция в избирателна секция, предава “Макфакс“, цитирани от \"Фокус\". Катастрофа е станала в района на малкия тунел в Кресненското дефиле в посока Благоевград. Това съобщи „Фокус“. Движението в участъка е затруднено.", "date": "2019.03.31", "title": "Новините: Най-важното за деня, 31 март"}
{"url": "https://www.actualno.com/europe/vitalij-klichko-ukrajna-ne-trjabva-da-se-otklonjava-ot-evroatlanticheskija-pyt-news_734847.html", "text": "  Кметът на Киев Виталий Кличко гласува на президентските избори в Украйна днес сутринта. Веднага след откриването на избирателните секции той пристигна с велосипед. В разговора с журналистите кметът на Киев отбеляза, че Украйна не трябва да се отклонява от курса си към НАТО и ЕС, за което е дал своя вот. Той каза, че е говорил с наблюдателите на мястото и им е пожелал всичко най-добро. \"Всички сили са хвърлени, за да се гарантира, че изборите се провеждат спокойно, дойдоха много наблюдатели\", каза кметът, предаде \"Фокус\".     ", "date": "2019.03.31", "title": "Виталий Кличко: Украйна не трябва да се отклонява от евроатлантическия път"}
{"url": "https://www.actualno.com/society/fandykova-za-10-godini-sofija-stana-istinska-evropejska-stolica-news_734855.html", "text": "  През последните 10 години София се промени и стана истинска европейска столица. Това каза зам.-председателят на ГЕРБ и кмет на София Йорданка Фандъкова при представяне на кандидатите на ГЕРБ и СДС за членове на Европейския парламент, предаде  „Фокус“. \"Благодарение на европейската солидарност получихме над 2 млрд. евро, които инвестирахме в развитието на София“, изтъкна тя, като посочи, че всичко това, което е получено, трябва да се доказва и отстоява. По думите й столицата е променила своя облик, както в транспортната сфера, също така е подобрила детските градини и образователната система.     „Благодарение на целия екип на ГЕРБ в София. Благодаря на нашите евродепутати и еврокомисар“, изтъкна Фандъкова, като обясни, че благодарения на тях градът се развива дигитално. По думите й често политическите опоненти на ГЕРБ изразяват гняв, но според нея отговорите трябва да бъдат давани на гражданите.   ", "date": "2019.03.31", "title": "Фандъкова: За 10 години София стана истинска европейска столица"}
{"url": "https://www.actualno.com/europe/erdogan-po-vsjaka-verojatno-pecheli-mestnite-izbori-news_734967.html", "text": "  Управляващата турска Партия на справедливостта и развитието (ПСР) води на местните избори в 18 големи общини, включително в столицата Анкара и Истанбул, предава Anadolu Agency, цитирани от \"Фокус\".     ПСР получава 47,89% от общия брой гласове, тъй като най-близкият й съперник - Републиканската народна партия получава 31,18%.   Народният съюз на ПСР и Партията на националистическото движение събира 52.53%, а Националният алианс на Републиканската народна партия и „Добрата партия“ получава 37.04% от общия брой гласове.\r\nВ Истанбул кандидатът на ПСР Бинали Йълдъръм води с 51%, а в столицата Анкара кандидатът на партията на ПСР Мехмет Йожасеки е първи с 49,2%, според първоначалните резултати.  ", "date": "2019.03.31", "title": "Ердоган по всяка вероятно печели местните избори"}
{"url": "https://www.actualno.com/politics/gerb-izpravja-marija-gabriel-sreshtu-elena-joncheva-na-evroizborite-news_734866.html", "text": "  Еврокомисарят Мария Габриел ще бъде водач на листата на ГЕРБ и СДС за предстоящите европейски избори. Това съобщи зам.-председателят на ГЕРБ и председател на изборния щаб на партията Цветан Цветанов при обявяване на номинациите. \"Момичето, което предпочете да работи за България и да се върне в България\", представи я Цветанов.     “Доверие към мен и към всеки един от кандидатите, но и отговорност. Доверие, но и отговорност. Днес повече от всякога действията и идеите на всеки един от нас трябва да се свързани с ценностите на ЕНП“, обърна тя се към присъстващите като благодари на премиера Борисов за предоставената възможност да бъде водач на листата. „Заедно показахме, че зад думата обединение не се крият користни мисли. Европа се намира в труден момент. Предизвикателството е, че България може да бъде обединител на каузи“, заяви тя. Според нея Европа е на кръстопът и е важно да се противопоставим на дестабилизиращите процеси и решения.\r\n„Националният и европейският интерес могат да бъдат взаимодопълващи се. И това го доказахме с българското европредседателство“, припомни Габриел. По думите й за голяма част от хората Европа е далеч някъде в Брюксел, но според нея Европа е тук и сега. Тя се обърна към всички лидери на листи за европейските избори, като ги помоли да се обединят около общи теми, за да се опази българският интерес. \"За да не позволяваме други да вземат решения вместо нас. България е зеницата на очите ни на Европа. Тя трябва да бъде пазена във всеки един момент“, допълни Габриел.\r\nА ето я пълната листа на ГЕРБ и СДС за предстоящия евровот:  1. Мария Габриел, ГЕРБ, еврокомисар по цифрова икономика и общество;\r\n2. Андрей Ковачев, ГЕРБ, депутат в настоящия мандат на Европейския парламент;\r\n3. Андрей Новаков, ГЕРБ, депутат в настоящия мандат на Европейския парламент;    4. Ева Майдел, ГЕРБ, сегашен европейски депутат в Европейския парламент;\r\n5. Асим Адемов, ГЕРБ, сегашен европейски депутат в Европейския парламент;\r\n6. Александър Йорданов, СДС, депутат от Великото народното събрание;\r\n7. Лиляна Павлова, ГЕРБ, бивш министър на българското председателството на Съвета на ЕС;\r\n8. Емил Радев, ГЕРБ, сегашен европейски депутат в Европейския парламент;   9. Ивелина Василева, ГЕРБ, бивш министър на околната среда и водите;\r\n10. Марин Захариев, ГЕРБ, зам.-кмет на Община Смолян;\r\n11. Д-р Иво Ралчовски, ГЕРБ;\r\n12. Младен Шишков, ГЕРБ;   13. Николай Диков, ГЕРБ;\r\n14. Камен Костов, ГЕРБ;\r\n15. Йоана Йончева-Фильова, ГЕРБ;\r\n16. Жечо Станков, ГЕРБ, зам.-министър на енергетиката;\r\n17. Илия Лазаров, главен секретар на СДС;", "date": "2019.03.31", "title": "ГЕРБ изправя Мария Габриел срещу Елена Йончева на евроизборите"}
{"url": "https://www.actualno.com/asenovgrad/utre-testvat-sirenite-za-trevoga-v-asenovgrad-news_734182.html", "text": "  Утре (01.04.19 г.) ще бъдат тествани за тревога. В обедния час ще бъде включена сирената, която е инсталирана на територията на завод, разположен на няколко километра от квартал „Запад”, в посока Пловдив.     Тренировъчният тест е в изпълнение на Наредбата за условията и реда за функциониране на Националната система за ранно предупреждение и оповестяване на органите на изпълнителната власт и населението при бедствия и оповестяване при въздушна опасност. Системата се тества два пъти годишно - в първия работен ден на месеците април и октомври - точно в 13:00 ч.   Освен в Асеновград, такава пробра на системата за оповестяване в същия ден и час ще се осъществи в градовете София, Бургас, Варна, Кърджали, Монтана, Пазарджик, Плевен, Пловдив, Русе, Смолян, Враца и в населените места на 30 километра от зоната около АЕЦ „Козлодий”.", "date": "2019.03.31", "title": "Утре тестват сирените за тревога в Асеновград"}
{"url": "https://www.actualno.com/politics/stanislav-stojanov-zamenja-cvetanov-v-parlamenta-news_734830.html", "text": "  Станислав Иванов Стоянов ще заеме мястото на Цветан Цветанов като народен представител от групата на ПП ГЕРБ. Това сочи справка на сайта на Централната избирателна комисия (ЦИК).     С писмо от 29 март 2019 г. в ЦИК е получено Решение на Народното събрание от 29 март 2019 г., с което предсрочно са прекратени пълномощията на Цветан Генчев Цветанов като народен представител от Четвърти изборен район – Великотърновски, издигнат от листата на политическа партия „ГЕРБ“ в 44-то Народно събрание.   С Решение на ЦИК от 30 март 2019 г. Централната избирателна комисия обявява Станислав Иванов Стоянов за народен представител в 44-то Народно събрание от листата на политическа партия „ГЕРБ“ от Четвърти изборен район – Великотърновски.\r\nРешението трябва да се обнародва в „Държавен вестник“.  ", "date": "2019.03.31", "title": "Станислав Стоянов заменя Цветанов в парламента"}
{"url": "https://www.actualno.com/ruse/kiril-starcev-kmetyt-preobrazil-ruse-news_734730.html", "text": "  Малка улица, тръгваща от централния русенски площад \"Свобода\" и стигаща до великата река Дунав, носи името Кирил Старцев, а паметна плоча от признателните русенци напомня за делата му. Старцев е бил градоначалник на Русе през 30-те години на миналия век – най-благодатният период в икономическото развитие на страната през първата половина на ХХ век, както и през военните години на следващото десетилетие.     Един от водещите общественици в новата история на Русе след Освобождението, инж. Кирил Старцев играе важна роля в развитието на града и заема отговорната длъжност между знаковите преврати от новата ни история - този от 19 май 1934 г. на Политически кръг \"Звено\" и следващият от 9 септември 1944 г., извършен от Отечествения фронт с помощта на Съветската армия.\r\nПрез тези 10 години, когато изпълнява длъжността кмет на Русе, той благоустроява града, което придава все повече съвременен европейски вид на населеното място.\r\nКирил Василев Старцев е роден в Белоградчик на 2 януари 1895 г., където баща му, капитан Васил Старцев, служи в българската армия, а през 1902 г. е преместен на служба в Пети пехотен дунавски полк в Русе.   Младият Старцев завършва Русенската мъжка гимназия \"Цар Борис\" (сега СУ \"Христо Ботев\") с отличен успех и продължава семейната традиция да създава кадри за защита на отечеството във Военното училище през 1916 г. След края на Първата световна война се уволнява с чин \"поручик\", но преминава в запаса. В края на войната се преориентира към строителното инженерство в Политехническия университет в Лозана, Швейцария и се дипломира през 1922 г., а това обяснява владеенето на немски и френски език от русенския кмет. Завръща се в Русе и започва работа по строителството на железопътни линии и мостове, а по-късно става районен инженер по водите към Русенската окръжна постоянна комисия. Избран е за подпредседател на Съюза на запасните офицери и подофицери в града от 1931 до 1933 г. За високия си професионализъм, в началото на 1934 г. е назначен за началник-отдел по водите в Министерство на земеделието и държавните имоти.    Инж. Кирил Старцев е назначен за кмет на Русе на Бъдни вечер - 1934 г. и без бавене се заема с изграждането на съвременен облик на града. Сред значимите постижения в това негово дело са построяването на емблематичната за Русе Съдебна палата и облагородяването на района около нея, с който се променя и Градската градина. Изграждат се Халите с прилежащия район, който се превръща във втори център на града. Строи се голяма модерна баня. Придунавският булевард се обновява с твърда настилка, поставят се тротоари и парапет, построява се т.нар. Мост на въздишките. Разширява се електроснабдяването, поддържа се модерно водоснабдяване и канализация. В крайните квартали се прокарва вода, правят се временни тротоари.\r\nПрез 1935 г. се открива Българското дунавско параходство (сега БРП). Чрез речния флот през 1936 г. през пристанище Русе е отчетен най-големият внос в страната. Русе и Гюргево се свързват с редовна фериботна връзка.\r\nВ областта на образованието и културата: построява училищата „Ангел Кънчев“ и „Стефан Караджа“, но прави и основен ремонт на останалите. Отделя средства за: сборник за 50-годишнината на Русенската мъжка гимназия; написване история на Русе и развитието на местния театър.\r\nПоказателна за развитието на града е информация на Русенското общинско управление, че през 1943 г., в Русе има: една общинска болница и здравна служба с амбулатории, мъжка и девическа гимназии, техническо и мебелно средни училища, френско училище, германска търговска гимназия, стопанско и занаятчийско училище.\r\nЗа размаха, с който работи, лидерските му качества и богатата европейска култура е избран за председател на Съюза на българските градове, а централната власт го изпраща като кмет „назаем“ в Добрич, за да предаде управленския си опит във върнатата ни след Крайовската спогодба от 1940 г. Южна Добруджа. Кмет „назаем“ се повтаря и през 1942 г. във Видин, след голямото наводнение в града и мерките за възстановяването му.   През превратната 1944 г. Кирил Старцев е в отпуск поради тежко заболяване. На 14 септември 1944 г. отечественофронтовската власт го освобождава от длъжността като кмет. След излекуването си е назначен за началник на водния синдикат „Русенски Лом“, а по-късно се занимава с водоснабдяването на Лудогорието. През 1956 г., след рокадите във властта е репресиран и за „благодарност“ за добрата си работа е изпратен в Белене. През 1959 г. постъпва на работа в проектантска организация, но разклатеното му здраве го кара да се пенсионира по болест и умира в Русе на 12 декември 1962 г.\r\nКирил Старцев остава в сърцето и душата на своите съвременници и признателните граждани, като кметът, който е възродил и въздигнал крайдунавския град, но в същото време съхранил аристократичния дух и архитектурните забележителности на Малката Виена.", "date": "2019.03.31", "title": "Кирил Старцев - кметът, преобразил Русе"}
{"url": "https://www.actualno.com/politics/borisov-bsp-pribraha-sled-9-septemvri-vsichko-na-horata-news_734877.html", "text": "  С всичките ни грешки продължаваме да сме първа сила. Дори и като грешим си понасяме наказанията, вземаме си забележка и повече не го допускаме. Това заяви премиерът Бойко Борисов по време на представянето на евролистата на ГЕРБ и СДС за изборите за ЕП, предаде БГНЕС.     За нашите опоненти в ляво не искам да говоря, не са ми интересни. Нагледал съм се, наслушал съм се на всякакви кампании. То не бяха боксьори, борци. По ме е яд за тези, които са в дясно и се борят да имат един или двама евродепутати и цялата им кампания ще бъде против нашия съюз. Тяхната задача е да рушат нашия съюз и да върнат БСП на власт, уточни Борисов. Добре, като свалим ГЕРБ и СДС какво ще правим, дали си задават този въпрос. Какво ще приложат в кампанията нас не ни интересува, то е ясно. Лошо е, когато ни хванат в грешка. За хората от БСП апартаментите и ниските цени са никакъв проблем, те са свикнали да живеят в резиденции и държавни жилища от 9 септември до ден днешен и никой не им ги взе. Те прибраха след 9 септември всичко на хората – и ниви, и имоти, и добитък, отбеляза Борисов. Лошо ни удариха и от това зависи дали сме си сложили добра и голяма обица на ухото. Нямам съмнения, че тази листа е по-добра от всяка една. Гледайки я човекът вижда успели, млади интелигенти, можещи и красиви хора\", каза Борисов.   Аз съм оптимист за Европа. Никой няма да избяга от Европа, теперва ще берем горчивите плодове на Брекзит. Това каза още премиерът Борисов по време на представянето на кандидатите на ГЕРБ и СДС за евровота, предаде \"Фокус\". По думите му последствията от напускането на Великобритания ще има много големи последствия, включително и свързани с финансирането на ЕС. \"А като свършат парите, започват кавгите\", отбеляза той.\r\n\"Ние, с всичките си наши грешки, продължаваме да сме първа политическа сила. Ние трябва да говорим на всеки един човек, че дори когато грешим, понасяме си наказанията, взимаме си забележка и повече не го допускаме. Защото, който не работи, не греши\", допълни Борисов.  ", "date": "2019.03.31", "title": "Борисов: БСП прибраха след 9 септември всичко на хората"}
{"url": "https://www.actualno.com/america/lavrov-sasht-bjaha-uvedomi-za-dejstvijata-na-ruskite-voenni-news_734886.html", "text": "  САЩ бяха уведомени за действията на руските военни във Венецуела, заяви руският външен министър Сергей Лавров в интервю, публикувано на страницата на руското външно министерство, цитирано от TACС, предаде \"Фокус\".     \"Министерството на външните работи на Руската федерация вече направи съответен коментар\", заяви руският външен министър, коментирайки изявленията на Вашингтон относно пристигането на руските военни във Венецуела. Отговорихме на телефонния разговор, който държавният секретар на САЩ Майкъл Помпео ми направи с приблизително същия, но по-учтив тон. Обяснихме какво прави военният ни персонал във Венецуела, предоставяйки оборудването, което доставихме в съответствие с междуправителствено споразумение на абсолютно легитимна и правна основа, ратифициран от парламента на Венецуела и е напълно в съответствие с конституцията на Венецуела. \"   Лавров добави, че не възнамерява да коментира формата, в която беше отправен призив към Русия да изтегли военните от Венецуела. \"Не обсъждам маниерите. Сега е моментът за такива нови подходи, особено в американската политика, стъпки и изявления\", заключава той. - Оставям на всеки да го прецени лично.\r\nАгенцията припомня, че САЩ предупредиха Русия да изведе руските военни от Венецуела.  ", "date": "2019.03.31", "title": "Лавров: САЩ бяха уведоми за действията на руските военни"}
{"url": "https://www.actualno.com/europe/the-wall-street-journal-mestnite-izbori-v-turcija-sa-kritichnijat-test-na-erdogan-news_734897.html", "text": "  Изборите на кметове и други областни ръководители в страната, обхваната от икономическа криза, са критичен тест за турския президент Реджеп Тайип Ердоган след 16 години непрекъсната електорална доминация, пише авторитетното американско издание The Wall Street Journal, цитирано от \"Фокус\".     Макар президентът да не участва пряко в тези избори 65-годишният лидер е провел осем митинга за един ден, за да мобилизира електоралната си базата от средната класа, която е силно засегната от галопиращата инфлация, нарастващата безработица и спадащата национална валута.\r\nОсновните бойни полета са големи градски центрове. Управляващата партия на Ердоган, Партията на справедливостта и развитието (ПСР), контролира 18 от 30-те най-големи града в страната, включително Анкара, столицата и Истанбул, в който живее една пета от 82-та милиона души в Турция. Националистката Партия на националистическото действие,негов политически съюзник, контролира 3 , а опозиционните партии контролират осем от тези градове.\r\nОпозиционните партии твърдят, че кампанията е изкривена в полза на Ердоган, защото те имат ограничен достъп до контролираните от правителството медии, но въпреки това очакват гласуването да бъде справедливо.  Трудно е да се предскаже колко неблагоприятното икономическо положение ще влоши резултата на ПСР. Изследователските агенции публикуваха само частични проучвания.\r\nВъпреки това някои анкетьори са публикували проучвания, показващи, че в Анкара опозицията може да надделее.\r\nЗагубата на контрол върху важен град би усложнила способността на ПСР да се грижи за своите избиратели, особено за нуждаещите се и възрастните хора, които получават всичко - от храна до торби с въглища в общините, които партията контролира.    Тя може също така да засили политическите опоненти на Ердоган и да се превърне в пролука в бронята му.\r\n\"Това ще подкопае аурата му на непобедимост\", заяви Волфанго Пиколи, съпредседател на консултантската компания за политически риск Teneo Intelligence в Лондон.   Ердоган добави към поляризацията преди гласуването, демонизирането на опозиционните лидери и заплашва да анулира резултатите в някои общини, ако кандидатите на ПСР не спечелят.\r\n\"Половината от обществото се превърна в враг\", каза миналата седмица Кемал Киличароглу, ръководител на опозиционната Социалдемократическа партия. - Той обвини продавачите на плодове и зеленчуци, че са терористи. В очите му тези, които не гласуват за него, са терористи.\r\nПо време на предизборната кампания Ердоган отбеляза завършването на големи проекти, откривайки 50-километрова железопътна линия в Истанбул и обширен тематичен парк в Анкара.   Но икономическият пейзаж е далеч от 2017 г., когато Турция беше най-бързо развиващата се група от 20 икономики. Инфлацията е 20%. Строителният сектор, един от основните икономически фактори в страната, е загубил около една трета от трите си милиона работни места през последната година. И турската лира, която отчасти се е възстановила от разгрома миналото лято, отново попадна в тежка турболенция този месец.\r\nПравителствени служители казват, че им е необходимо време, за да преработят икономическия модел, който е твърде зависим от задграничните заеми, и твърде фокусиран върху строителството и големите инфраструктурни проекти.   Икономистите твърдят, че правителството е свършило добра работа, като се е въздържало от екстравагантни разходи преди изборите, но предупреждава, че е направено малко, за да се справи с нарастващия дълг, наследен от годините на бум и дължащ се на акциите на големите турски корпорации.\r\nДеноминирани в чуждестранни валути, тези заеми са станали много по-трудни за погасяване с по-слаба лира и ще застрашат финансовата стабилност на Турция, ако правителството не насърчава колективното решаване на проблема, казват те.\r\nМинистърът на финансите Берат Албайрак, зетът на Ердоган, заяви, че правителството ще обяви пакет от икономически мерки след изборите, но не уточни съдържанието му.\r\nВъпреки икономическата несигурност, Ердоган остава най-популярният политик на Турция. В неделя в Истанбул ПСР може да разчита на избирането на Фатих Айкин, казва той.\r\n„Икономиката не се справя добре. От тази сутрин не съм направила нито една продажба - каза 42-годишният продавач на бижута. \"Но въпреки че кандидатът за социалдемократите е достоен човек, не съм сигурен дали е способен на тази работа.\"", "date": "2019.03.31", "title": "The Wall Street Journal: Местните избори в Турция са критичният тест на Ердоган"}
{"url": "https://www.actualno.com/society/planinska-spasitelna-slujba-spasi-myj-sys-schupen-krak-v-planinata-news_734835.html", "text": "  Екипи на ПСС са провели акция за транспортиране на 50-годишен мъж със счупен крак в района на хижа „Тинтява“. Това съобщиха за „Фокус“ от Планинска спасителна служба (ПСС) към Българския червен кръст.     Инцидентът е станал на 30 март в района на хижа „Тинтява“.Мъжът е бил е предаден на екип от центъра за Спешна медицинска помощ.   От ПСС съобщиха още, че условията за туризъм в планината в момента са добри, като през деня температурите се движат между 3 и 6 градуса.", "date": "2019.03.31", "title": "Планинска спасителна служба спаси мъж със счупен крак в планината"}
{"url": "https://www.actualno.com/america/sauditska-arabija-e-haknala-telefona-na-naj-bogatija-chovek-v-sveta-djef-bezos-news_734813.html", "text": "  Следователят, нает да разследва разпространяването на интимни снимки на най-богатия човек в света Джеф Безос обяви, че властите в Саудитска Арабия са хакнали телефона на собственика на Амазон, за да получат достъп до личната му информация, съобщи АФП, цитирани от БГНЕС.     Гавин де Бекър свърза хакването с отразяването на убийството на саудитския журналист Джамал Хашоги от вестник Вашингтон поуст, чиито собственик е Безос.\r\n„Нашите следователи и няколко експерта направиха заключението, че саудитците са имали достъп до телефона на Безос и са взели лична информация от него“, написа де Бекер в уебсайта The Daily Beast.\r\nТой заяви, че докато братът на приятелката на Безос е получил пари от Нашънъл Инкуайърър за да им предостави снимките, неговата роля може да е минимална, а заговорът да се разпростира далеч отвъд един човек, който се опитва да изкара пари.  „Ясно е, че МБС смята Вашингтон поуст за основен враг“, пише де Бекер, имайки предвид влиятелния саудитски принц Мохамед бин Салман, когото американският Сенат след изслушване при закрити врата обвини, че е отговорен за убийството на Хашоги.\r\nНо де Бекер не конкретизира кой точно от саудитското правителство носи отговорността за хакването и дава малко подробности за разследването и как е стигнал до заключението, че богатото на петрол кралство е виновно.   „Резултатите са предадени на федералните власти“, пише още той.    Джеф Безос нае Гавин де Бекер за да открие как интимни текстови съобщения и снимки са попаднали в ръцете на Нашънъл Инкуайърър. Изданието съобщи за аферата на Безос, което доведе до развода му.\r\nБезос обвини издателя на Нашънъл Инкуайърър – Американ медия, ръководена от Дейвид Пекър в изнудване, защото го заплашили да публикуват интимните снимки, ако не прекрати разследването.\r\nСобственикът на Амазон отказа и вместо това публикува копия от имейлите си от Американ медия.", "date": "2019.03.31", "title": "Саудитска Арабия е хакнала телефона на най-богатия човек в света Джеф Безос"}
{"url": "https://www.actualno.com/chronicles/zakrito-e-deloto-sreshtu-lekarite-news_731561.html", "text": "  Делото срещу лекарите е заведено в началото на 1953 г. по скалъпени обвинения в конспирация за елиминиране на съветското ръководство.     Делото срещу лекарите се подготвя тайно още от лятото на 1951 г. То е замислено като обвинение срещу видни, приближени до Кремъл, лекари в престъпно лечение на съветските вождове. За съветските служби за държавна сигурност това не е първият случай: още през 1937 г., в процеса срещу Бухарин, подобни обвинения се отправят и към професор Д. Д. Плетньов, лекарите Л. Г. Левин, И. Н. Казаков (бесарабски българин).   В този случай обаче, според текста на официалното съобщение за ареста се казва, че \"мнозинството от участниците в терористичната група (Вовси М. С., Коган Б. Б., Фельдман А. И., Гринштейн А. М., Этингер Я. Г. и други) са свързани с международната еврейска буржоазно-националистическа организация „Джойнт“, създадена от американските разузнавателни служби уж за оказване на материална помощ на евреите в други страни\".\r\nДелото на практика се подхранва от общата психоза на Сталин, от неговия страх от заговори, както и от подозрителността му към лекарите, особено при влошаването на здравето му през 1953 г. Вероятно тази подозрителност се е дължала на факта, че „вождът“ е вербувал лекари за наемни убийци, които са отстранявали жертвите му чрез отровни лекарства, както например случаят с Андрей Жданов. От друга страна обаче, повод за разследването е откритият от лекар Лидия Тимашук съмнителен метод при лечението на Андрей Александровеч Жданов, довел според нея до смъртта му.  Арестите на видни лекари започват още през септември 1952 г. Отначало биват арестувани 37 лекари, но броят им бързо нараства на стотици. Част от тях биват изпратени в ГУЛАГ или екзекутирани. Следствието се провежда с жестоки побои върху подследствените и повдигане на най-страшни обвинения: „шпионски терористичен заговор и връзка с чуждестранни разузнавания“, „американски наемници“, „диверсанти в бели халати“, „буржоазен национализъм“. Последното обвинение е насочено срещу лекарите-евреи. Макар че отначало делото срещу лекарите не представлява акт на антисемитизъм – обвиняеми по него са и видни руски лекари, впоследствие то се разраства в такъв.\r\nСред главните обвиняеми по делото срещу лекарите са: театралният режисьор Соломон Михоелс (който умира при съмнителни обстоятелства още през 1948 г., наречен „известен еврейски буржоазен националист“), д-р Борис Шимельович (бивш главен хирург на Червената армия и директор на известната Боткинска болница), Мирон Вовси (личен лекар на Сталин, брат на С. Михоелс), Яков Етингер (световноизвестен кардиолог), Борис Коган (терапевт) и др.\r\nЛидия Тимашук е наградена от Президиума на Върховния Съвет на СССР с орден на Ленин „за помощта, оказана на правителството в делото за изобличаване на лекарите-убийци“        На 3 януари 1953 г. вестниците „Правда“ и „Известия“ публикуват съобщение на ТАСС за ареста на „групата на лекарите-вредители“. Последва инсценирана подписка под писмо, предназначено за в. „Правда“, в което остро се осъжда заговорът на „буржоазните националисти“ и се изразява одобрение към действията на съветското правителство. Писмото е подписано от няколко десетки видни съветски евреи, сред които: Давид Ойстрах, Самуил Маршак, Лев Ландау, Исак Дунаевски. Иля Еренбург отначало не подписва и събира смелост да изпрати писмо до Сталин, в което изтъква, че „няма еврейска нация“ и че еврейският национализъм „неизбежно води до измяна на Родината“, но че писмото в „Правда“ можело да бъде изтълкувано опасно от „враговете на Родината“, поради което той не можел сам да реши, дали да подпише, но ако ръководните другари решат, че подписът му е „желателен и полезен за защитата на Родината“, той веднага щял да подпише. Накрая писмото с подписката не е публикувано, поради взрива от възмущение на западната общественост от делото срещу лекарите. Това е първият признак на разколебаване на съветското ръководство във връзка с делото. Алберт Айнщайн, Уинстън Чърчил и други видни личности изпращат телеграми, в които отхвърлят обвиненията срещу лекарите и настояват за разследване. Публичното разгласяване на делото срещу лекарите предизвиква широка вълна на преследвания срещу лекари-евреи в целия Съветски съюз. Органите на държавна сигурност фабрикуват аналогични дела в различни градове. Лекарите-евреи започват да се боят да ходят на работа, а пациентите се страхуват да се лекуват при тях. Появява се и слух, че Сталин готви масово изселване на евреите в Сибир. Много от обикновените хора в Съветски съюз през 1953 г. вярват в истинността на обвиненията, като широко разпространено е мнението, че лекарите, макар и неволно, са станали съучастници в чужд заговор.\r\nНа 9 февруари 1953 г. в съветското посолство в Тел Авив е взривена бомба. На 11 февруари СССР скъсва дипломатическите си отношения с Израел. Вследствие на това, международният конфликт около делото срещу лекарите се изостря още повече.      След съобщението на ТАСС за делото срещу лекарите Сталин живее още само 51 дни. На 3 април 1953 г. всички оцелели обвиняеми по делото срещу лекарите са освободени. На следващия ден това е обявено в пресата.\r\nДелото е закрито на 31 март 1953 г., а на 3 април 1953 г. Централният комитет на КПСС официално оправдава арестуваните. Главният следовател по делото, М. Рюмин, е обвинен за скалъпването на заговор, арестуван е и е екзекутиран.", "date": "2019.03.31", "title": "Закрито е Делото срещу лекарите"}
{"url": "https://www.actualno.com/politics/cik-se-nadjavat-prez-sedmicata-da-objavjat-porychkata-za-mashinno-glasuvane-news_734848.html", "text": "  Обществената поръчка за осигуряване на специализирани устройства за машинно гласуване се надяваме да бъде обявена в рамките на тази седмица, за да може все пак тези бюрократични срокове, които има в момента, да могат да не забавят и да може да бъдат произведени машините. Това каза говорителят на ЦИК Александър Андреев, предаде БГНЕС.     На 1 март Централната избирателна комисия уведоми всички заинтересовани страни, че подготвя за възлагане обществена поръчка за осигуряване на специализирани устройства за машинно гласуване.   Документацията за обществената поръчка все още не е одобрена от ЦИК. „Това е една от точките в дневния ред на днешното заседание и се надяваме до края на деня да имаме документацията вече в окончателен вид”, каза Андреев днес.\r\nТой обясни, че са изпратили писма до различни компетентни според тях държавни органи, които биха могли да сертифицират и одитират машините. „Получихме отговори от тях, че това не е в тяхната компетентност и те нямат възможност да одитират и да сертифицират машините”, каза Андреев. Те поставили въпроса към 5 институции, които до момента отговорили, че „това не влиза в тяхната компетентност”.  Председателят на ЦИК Стефка Стоева заяви, че големият акцент и приоритетът, който стои пред тази комисия, е машинното гласуване. „Ние сме приели основните решения, 25 решения са приети до снощи. Приета е хронограмата, районите са определени, правилата за съставяне на районните избирателни комисии.\r\nПриехме едно изключително важно решение – определихме принципите, по които ще се осъществи машинното гласуване, защото Изборният кодекс не ги урежда, а предоставя, възлага това правомощие на ЦИК. Сега най-важният въпрос, който стои пред нас е до довечера, до 24 часа съгласно хронограмата, ние трябва да одобрим всички изборни книжа и другият въпрос е да пуснем обществената поръчка. Тежка задача, изгубено е доста време за съжаление. Самата технология изисква време за обвяване, за обнародване, предстои тежка работа”, каза тя.   ", "date": "2019.03.31", "title": "ЦИК се надяват през седмицата да обявят поръчката за машинно гласуване"}
{"url": "https://www.actualno.com/vidin/mejdunaroden-pohod-sreshtu-diabeta-startira-ot-vidin-news_734843.html", "text": "  Днес във  Видин стартира  Поход срещу диабета. Кампанията срещу заболяването ще се осъществява по суша, въздух и вода. Инициативата е първа по рода си у нас и има международно участие. Подкрепят я неправителствени организация от България и Румъния. Целта на тази кампания е да се съберат средства за закупуването на сензори и трансмитери за измерване на кръвната захар и да се покаже контрол и постигане на условно здраве. Цената на един стартов пакет е 350 лв., а сумата е непосилна за Националната здравна каса, заяви Мартин Петров, Президент на Лайънс клуб Видин. Той даде актуални данни за заболяването в страната и съобщи,че днес в България над 2000 деца се борят срещу диабета.     Събитието се организира от Лайънс клуб Видин, неговите клубове в страната ни, със съдействието на Община Видин и в партньорство с всички общини в рамките на избрания маршрут от България и Румъния. Проявата бе открита от заместник-кмета на Община Видин инж.Цветан Асенов :\r\n“Щастлив съм, че нашият красив град е домакин на тази мащабна благородна кауза. Нека обединим усилия и помогнем на повече деца в борбата срещу Диабет тип 1 и осигурим спокойствие и пълноценен живот за страдащите от него”, каза в приветствието си инж.  Асенов.   Стартът на похода бе даден тази сутрин от Телеграф капия в Крайдунавския парк. Архимандрит Исаак отслужи водосвет за здраве. Участниците ще пътуват с мотори, велосипеди, моторни лодки и канута. Маршрутът на похода по вода е по течението на река Дунав - от Видин до Силистра и обратно през територията на Румъния. По суша участниците ще трябва да преминат от Видин до Русе през Турну Мъгуреле до Калафат и ще се върнат във Видин на 6 април.  На откриването присъстваха заместник-кметът по хуманитарни дейности Венци Пасков и началникът на Регионално управление на образованието - Видин Веселка Асенова, много съмишленици и граждани.Всеки желаещ можеше да подпомогне кампанията,  като си закупи тениска или яке с логото на похода, да участват в томбола, а най-голямата атракция на вечерта бе привързано издигане с въздушен балон.\r\nВ програмата за празничното пткриване участваха мажоретният състав на СУ “Св. Св. Кирил и Методий”, Градският духов оркестър, Ансамбълът за народни песни и танци “Дунав”и самодейни състави от читалища в Община Видин.    ", "date": "2019.03.31", "title": "Международен поход срещу диабета стартира от Видин"}
{"url": "https://www.actualno.com/politics/kandidatyt-na-sds-za-evrodeputat-sydbata-ni-sybra-s-gerb-news_734868.html", "text": "  ГЕРБ и СДС показахме национална отговорност. Това каза Александър Йорданов, кандидат на СДС за евродепутат в Европейския парламент, предаде „Фокус“.     „Днес е един хубав ден за българската демокрация. Ние си подаваме ръка в името на едно по-добро бъдеще за Европа и за България. Показахме европейска политическа зрелост. Показахме национална отговорност, защото ние сме тези, които трябва да се противопоставим на лошите сценарии за България и Европа“, отбеляза Йорданов. Според него демокрацията трябва да се защитава всеки ден на всички избори.   „Само ние можем и трябва да победим БСП. Никой не може да го направи това, затова и нас съдбата ни е събрала“, коментира той. „Искам да благодаря на премиера Борисов, защото той издига висока бариера пред БСП да се върне отново на власт и продължава да отстоява нашите позиции на демократичните европейски държави. Казвам това, защото партиите и политиките съществуват заради хората“, заяви Йорданов. Той обясни, че иска България да влезе в Шенген, Македония да бъде в ЕС. „Нашият европейски народ заслужава да има европейски доходи и самочувствие. Можем да победим и ще победим за доброто на България и на Европа“, заключи той.  ", "date": "2019.03.31", "title": "Кандидатът на СДС за евродепутат: Съдбата ни събра с ГЕРБ"}
{"url": "https://www.actualno.com/plovdiv/slana-sysipa-plodnite-dryvcheta-shte-e-chudo-ako-izobshto-ima-chereshi-news_734816.html", "text": "  Ледени висулки увиснаха от разцъфналите клони на череши, сливи, праскови, кайсии, вишни в почти цялата страна, минусовите температури причиниха слана, която е фатална.     \"Реколтата тази година от тези плодове или няма да я има, или ще бъде критично слаба\", сигнализира Красимир Кумчев, известен в цялата страна агроконсултант. В по-голямата част от страната реколтата е обречена. \r\n\"Мисля си как реагират политиците при наводнения и земетресения например - изсипват се на място с ботуши, дъждобрани и всички останали атрибути, с което да ни покажат загрижеността си. Медиите, разбира се, и те са там! Това, което ни се случи вчера сутринта е по- трагично!\" Трудът на овощарите е незащитен, става ясно от позицията на Красимир Кумчев. - това е условието на застрахователите и то не се променя въпреки многократно поставяните искания. Застраховки на овощни градини могат да се сключват само след този срок, а всъщност сланите падат преди него.  И така - тази година ще купуваме много скъпи череши, праскови, кайсии и вишни, ако изобщо ги има. А овощарите ще пресмятат щетите си и ще размислят дали не е крайно време да се откажат. Това е положението.", "date": "2019.03.31", "title": "Слана съсипа плодните дръвчета, ще е чудо, ако изобщо има череши"}
{"url": "https://www.actualno.com/actualno/nap-zashto-mi-habite-vremeto-sled-kato-vsichko-moe-e-pri-vas-news_733581.html", "text": "  Недоумявам и съм бясна, че си похабих четири часа да се занимавам с деклариране на трудовите и извън трудовите ми доходи за миналата година в Националната агенция по приходите (НАП).     Защо ли!?\r\nЗащото абсолютно всичко до стотинка, което съм получила като възнаграждения, го има в НАП. Данните са подадени 100% коректно от всички, с които имам работни взаимоотношения.\r\nВсичко фигурира при тях – виждам го в платформата на НАП! До стотинка е вписано колко ми е платено, колко данък ми е удържан, колко са авансовите данъци. Пише го там, където са ми дали достъп с ПИК (Персонален идентификационен код).  Защо, по дяволите, не въведете един калкулатор, който да сметне ТРИ ЧИСЛА: общ доход, платени данъци и краен резултат - сума като надвнесен или недоплатен данък? Със сигурност за този, който е разработил платформата за достъп, ще е елементарно да го инсталира. Лесно ще е и за държавата, защото НАП може да изчисли какво й се дължи още в началото на новата данъчна година. Лесно ще е и за нас, данъкоплатците, защото нямаше да се занимаваме изобщо. Само щяхме да проверим какво показват окончателните ни резултати.\r\nАко беше така, аз (и всички останали български граждани) още в първите дни на годината щяхме да знаем какво дължим на държавата или съответно колко сме й надвнесли. Без никакви грижи за двете страни.\r\nПросто е, ама кой да го направи, нали трябва да ни затормозяват!? А уж прокламираха, че ще ни се улесни данъчният живот като си вземем от НАП пароли за достъп до трудовите и данъчните ни досиета.    Как, по дяволите, не се мисли глобално при тези ситуации, не разбирам!? Кому е нужно сега аз, която вероятно не съм попълнила правилно декларацията, защото няма как да знам типичните счетоводни термини, членове и алинеи от данъчното законодателство, да отида в НАП и да похабя още няколко часа!? И моето време, и времето на служителя със сигурност ще е загубено. При това съвършено излишно, вместо да свърша нещо смислено. А и служителят да си работи спокойно с цифрите и данните, от които разбира, не да се обяснява с несчетоводител за счетоводни дела.\r\nИ питам НАП не без основание: Защо ми хабите времето, след като всичко мое е при вас?  Анита Чолакова ", "date": "2019.03.31", "title": "НAП, защо ми хабите времето, след като всичко мое е при вас?!"}
{"url": "https://www.actualno.com/society/utre-testvat-sirenite-v-10-grada-news_734889.html", "text": "  На 1 април в 13.00 часа ще бъде задействана сиренната система за ранно предупреждение и оповестяване на населението в градовете София, Бургас, Варна, Кърджали, Монтана, Пазарджик, Плевен, Пловдив, Смолян, Враца и в населените места в 30-километровата зона около АЕЦ „Козлодуй“.     Излъчваните национални сигнали за тревога и край на тревогата ще бъдат съпътствани и от гласова информация. В тревогата ще участват и интегрираните към националната система локални системи за оповестяване, изградени в обекти, чиято дейност създава опасност от възникване на бедствия, съобщиха от МВР.   Системата се тества два пъти годишно, в първия работен ден на месец април и на месец октомври в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност. Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите.", "date": "2019.03.31", "title": "Утре тестват сирените в 10 града"}
{"url": "https://www.actualno.com/politics/cvetanov-na-14-april-shte-predstavim-platformata-za-predstojashtite-evroizbori-news_734878.html", "text": "  На 14 април ще представим платформата ни за предстоящите евроизбори. Това каза зам.-председателят на ГЕРБ и председател на изборния щаб на партията Цветан Цветанов при представяне на кандидатите на ГЕРБ и СДС за членове на Европейския парламент, предаде  „Фокус“. Той обяви, че младежите на партията са се постарали да успеят да регистрират ГЕРБ и СДС първи в Централната избирателна комисия за участие в предстоящите избори.     \"На 7 април ще представим националният слоган с агитационните материали и всичко, което сме направили във връзка с предстоящата кампания и менажирането й\", допълни Цветанов.   \"На 14 април ще направи събитие, на което евродепутатите от листата на ГЕРБ и СДС ще представим платформата ни за предстоящите избори за Европейски парламент, за да може самите кандидати да представят своите секторни политики и това, което ще защитават като национални политики\", съобщи Цветанов. \"На 20 април ще направим отчет от гражданския диалог \"Европа в нашия дом\", какви са резултатите и посланията от дискусиите и с това вече сме в началото на реалното стартиране на предизборната кампания, която започва от 26 април\", каза още той, като допълни, че се предвиждат и срещи на кандидатите на двете партии с хората в различните райони на страната, на които да ги запознаят с европейските приоритети, които ще отстояват.", "date": "2019.03.31", "title": "Цветанов: На 14 април ще представим платформата за предстоящите евроизбори"}
{"url": "https://www.actualno.com/analysis/prezidentskite-izbori-v-ukrajna-intrigata-ostava-dokraj-news_734691.html", "text": "  Днес (31 март) в Украйна се провеждат президентски избори, чието значение е огромно, доколкото от тях в голяма степен ще зависи в каква посока страната ще се развива оттук нататък.     Ще продължи ли тя по пътя на реформите или ще замръзне на постигнатите резултати, или още по-зле – ще направи крачка назад? Какви ще бъдат отношенията както със западните партньори, така и с Москва, която очевидно очаква резултатите от тези избори с не по-малко нетърпение, отколкото самата Украйна. Отговори на тези въпроси може да бъдат получени в близко време, след официалното обявяване на победителя в президентския маратон. Засега е невъзможно да се каже кой ще бъде той. За което има редица причини.\r\nПоследните две президентски кампании в Украйна имат особености, които не се наблюдаваха при предишните. През 2014 г. изборите за първи път се проведоха в условията на война. През 2019 г. освен войната към тях се прибавя още една особеност: за първи път в цялата история на независимостта в изборите в Украйна не само участва, но според всички социологически проучвания, в надпреварата води човек, който до този момент фактически не е имал нищо общо с политиката.\r\nСтава дума за , феноменът на чиято популярност до голяма степен е резултат от голямото търсене от страна на украинското общество на нови, неомърсени от политиката лица. Също немаловажна съставна част от неговия висок – в сравнение с другите кандидати – рейтинг представлява неговото участие в популярния в Украйна , който започна да се излъчва в страната в края на 2015 г. и който фактически стана старт на неговата предизборна кампания. В този сериал Зеленски играе ролята на президент на Украйна с фамилия Голобородко, надарен с най-положителните качества. И се получава, че високият рейтинг на шоумена Зеленски всъщност е рейтингът на Голобородко, когото олицетворява на екрана.  Какъв политик ще бъде всъщност Зеленски могат да разберат не много от неговите избиратели, доколкото неговият предизборен щаб се старае максимално да изолира \"невинния\" според политическите критерии кандидат от различни директни появи в ефир, токшоу, дискусии с журналисти и др. Целта на такова поведение на \"Зе! Екипа\" (както го наричат в Украйна) е достатъчно проста: да не се допусне нямащия нито опит, нито достатъчно знания за политиката представител на шоубизнеса да разочарова обичащите го избиратели-телевизионни зрители и да унищожи сам своя висок рейтинг. И засега тази тактика работи.\r\nОсвен това за първи път и не на последно място поради участието на споменатия вече представител на шоубизнеса Зеленски, реалните резултати от президентските избори могат да имат не малка разлика с това, което днес показват данните от социологическите изследвания.   И така, какво говорят тези данни. Според резултатите от последните допитвания, проведени от различни социологически компании през третата седмица на март, готовност за участие в изборите за президент на 31 март 2019 г. са декларирали 80-85% от анкетираните.    Що се отнася до предпочитанията на украинските избиратели, то както вече беше казано, най-голяма поддръжка сред тези, които напълно или по-скоро са уверени, че ще участват в гласуването, има Владимир Зеленски. На второ място е действащият президент Петро Порошенко и бившият премиер . Следват ги един от основателите на \"Опозиционна платформа\" Анатолий Гриценко и лидерът на \"Радикалната партия\" Олег Ляшко. Другите кандидати, както показват изследванията, набират по по-малко от 4%.\r\nАко се разглежда териториалният аспект на проведените социологически проучвания, то по данни на допитването на социолозите от „Рейтинг“ Зеленски има силни изборни позиции в югоизточните и в централните райони на страната. Тимошенко и Порошенко – в централните и западните. При това Зеленски е лидер по отношение на симпатиите на избирателите в градовете, а Тимошенко – в селата.\r\nПо \"възраст\" Зеленски е лидер сред младежите и хората на средна възраст, Тимошенко – сред по-възрастните избиратели. Порошенко има високи позиции сред избирателите на средна възраст.\r\nСпоред социологическите проучвания през третата седмица на март резултатите са следните: Владимир Зеленски се радва на подкрепата на между 17.8 и 24.6% от избирателите; Порошенко – от 11.7 до 15.7%, а Тимошенко – от 8.2 до 13%.   Последното изследване, направено в периода 22-27 март отново поставя Зеленски на първо място с 20.6% подкрепа, на второ е Тимошенко с 13%, изпреварваща само с 0.1% Порошенко.   Както се вижда от резултатите на социологическите анкети едва ли някой ще успее да победи на първия тур на изборите, както беше и през 2014 г. При това уверено може да се каже, че днес не е възможно да се каже кои от тримата водещи по рейтинг лидери ще отидат на втория тур.\r\nПърво, резултатите от социологическите допитвания много се различават, което може би е свързано с различия в методологията, както е възможно и ангажираност на социологическите групи, които провеждат допитванията. Освен това значителна част от избирателите е затворена към допитванията или просто отказва да участва в тях.\r\nВторо, не е факт, че всички анкетирани ще отидат да гласуват. Поради това реалната избирателна активност ще бъде на ниво около 60%, а не на 80-85%, както показват изследванията, което също ще повлияе на крайните резултати.\r\nТрето, лидерът в президентската надпревара Зеленски основно е поддържан от младежите, които за разлика от електората на основните му конкуренти, не бележат стабилно участие в изборите.   Например 70% от избирателите на Владимир Зеленски представляват аудиторията на възраст между 18 и 44 години. Според днешните данни около 53% от избирателите в тази възрастова граница и 38% от избирателите между 33 и 44 г. по-скоро няма да отидат до избирателните секции в деня на вота. На свой ред около 60% от избирателите, подкрепящи действащия президент, са хора на възраст от 45 до над 60 години. Според анкетите почти 48% от избирателите в диапазона 45-59 г. и около 65% от тези над 60 г. по-скоро ще се отправят към урните.\r\nКакто при Петро Порошенко, около 65% от избирателите на Юлия Тимошенко са тези, които са на възраст 45-59 г. или над 60. При това хората, които са по-стари от 60 г. са доста повече в нейната избирателна база – те са около 40% от всички избиратели и, както и електоратът на действащия президент, с голяма степен вероятност ще отидат да гласуват.\r\nСъщо така по отношение на избирателната активност важно е това, къде е разположена избирателната база на всеки от кандидатите. Около 40% от избирателите на Владимир Зеленски са жители на Югоизточна Украйна. От тях всеки пети е жител на Донбас. И според Киевския международен институт по социология (КМИС) между 37 и 40% от жителите на тези райони едва ли ще гласуват. Затова пък при Порошенко и Тимошенко ситуацията е съвсем различна. Около 45-46% от техните избиратели живеят изключително в западните райони, където традиционно има най-висока избирателна активност.\r\nКато цяло - на базата на казаното дотук – предстоящите избори могат да бъдат характеризирани като електорално противопоставяне между по-старото поколение в западния регион и младежта на югоизток и в Донбас. Както показва опитът от всички предишни избори в Украйна, по-старото поколение от западните региони са по-дисциплинирани избиратели, отколкото младежите, още повече че югоизтокът се мобилизира само в периода на на революции и протести. Днес ситуацията в страната не е такава, независимо от многото и различни проблеми. Поради това ако днес, при оценка на шансовете за победа на един или друг кандидат, се залага само на сухите числа от рейтинга, трябва да има готовност за възможна изненада. Приятна или не – това вече зависи от политическите предпочитания. Анализ на Игор Федик за БГНЕС ", "date": "2019.03.31", "title": "Президентските избори в Украйна: интригата остава докрай"}
{"url": "https://www.actualno.com/politics/vigenin-v-bylgarija-se-e-nastanilo-bezvremie-news_734860.html", "text": "  В продължение на години, министър-председателят Борисов и правителствата му допускаха Анкара да се държи с България по начин, който изискваше сериозни реакции, заяви секретарят на ПГ на \"БСП за България\" Кристиан Вигенин по БНР. Той припомни два от тези случаи - когато е станало дума чия е Тракия и свързаните с въпроса изявления на Ердоган, както и изявлението, свързано с душевните граници на Ердоган. \"Толкова витиевато реагираха министерството на външните работи и премирерът тогава, че това създаде усещането, че могат да се отнасят с нас, както сметнат за добре\", заяви Вигенин.     \"Интересно е да споменем, че в средата на януари в България беше вътрешният министър на Турция - тогава той имаше срещи с министър- председателя, според програмата му е имал есрещи и с Главното мюфтийство. Убеден съм, че въпросите, които сега се обсъждат, са били поставени и тогава. Би било интересно да разберем какви са били разговорите на вътрешния министър, така че десет дни по-късно да се внесат промени в закона\", заяви народният представител. По думите му промените са факт - от една страна, с тях са били отрсочени дълговете на мюфтийството, а от друга - те са позволили чуждо финансиране на вероизповедания. Кристиан Вигенин заяви още, че това обезмисля закона по начина, по който е бил обсъждан на заседание на КСНС при президента.   \"Странно е да се вменява вина на БСП за случващото се, защото тогава ние подкрепихме принципно идеята за държавно финансиране на вероизповеданията, но заедно с това - да бъде спряно външното финансиране. Сега се получава така, че те получават държавно финансиране, а в същото време - остават възможностите за влияние чрез външно финансиране. А знаете, че който плаща, той поръчва музиката\", заяви още той.\r\nВигенин изрази мнение, че всичко, което правят управляващите, е половинчато и недостатъчно. \"В България се е настанило безвремие, което не дава никаква перспектива на страната. Какво се случва в момента в парламента? Когато нямаш посока и идея какво искаш да постигнеш, не знаеш какви реформи са полезни, единственият ти фокус е да да избуташ още един ден във властта, зарадите самата власт. \"Краят на това правителство се вижда\", категоричен бе той.  Народният представител засегна и темата с поведението на патриотите, които, по думите му, са преглъщали идеи и политики, които още от началото на този парламент са били в разрез с разбирането на избирателите им. \"Търсеха си оправдание, но ние отправихме ясен призив да не подкрепят повече властта и да напуснат правителството. Видя се, че патриотите са в управлението единствено заради властта. Направиха няколко изявление в парламента по повод закона за вероизповеданията, и това беше. Тяхното участие в правителството е обратно на вижданията на избирателите им\", каза Вигенин..\r\nПо повод искането към прокуратурата за проверки във връзка с приетия Закон за вероизповеданията и съмненията за чужда намеса, той коментира, че от БСП очакват реакция и че е нормално той да се самосезира по въпроса. Вигенин припомни още, че БСП е отправила апел и към президента да наложи вето.   \"Ние заявихме защо излязохме от този парламент. В седмиците след напускането ни се случиха поредица от неща, които само доказаха, че сме били прави\", каза той. Вигенин изрази мнение, че в продължение на години от БСП са опитвали да отстояват позиции и да правят предложения със стратегически дневен ред, но нищо такова не се е случило. \"Искаме категорична промяна. От БСП не се занимаваме с битови въпроси, ние атакуваме принципно политиката на ГЕРБ\", категоричен бе социалистът. По думите му обаче битовата страна, свързана с апартаментите на властта е показала афинетът към луксозен начин на живот на управляващите и по-важното - облагодетелстването на определени фирми чрез лобистки закони.    \"Само ние водим дебата за бъдещето на Европа с \"Визия за Европа\". За нас най-важни са политиките. Нашата листа ще бъде ясна на 14 април\", заключи Вигенин.", "date": "2019.03.31", "title": "Вигенин: В България се е настанило безвремие"}
{"url": "https://www.actualno.com/america/novo-spirane-na-toka-vyv-venecuela-news_734812.html", "text": "  Ново спиране на тока във Венецуела, съобщи РИА Новости, цитирани от БГНЕС. Властите обявиха, че отново причина за него са нови атаки срещу енергийните обекти на страната.     Прекъсването на електрозахранването е станало в 19.10 часа в събота в Каракас и, както се съобщава от потребителите на социалните мрежи, в повечето щати в страната ток няма. Прекъсването в събота настъпи по същото време като предишния ден.   \"Имаше нови едновременни атаки по електропроводите, това се случи по едно и също време в петък и събота\", заяви министърът на информацията и комуникациите на страната Хорхе Родригес по телевизията TeleSUR.\r\nСпоред Родригес, който ръководи пресслужбата на Николас Мадуро, новите атаки са \"абсолютно не случайни\", а властите ще се опитат да възстановят увреденото оборудване от \"агенти на северната империя и техните местни лакеи\".  ", "date": "2019.03.31", "title": "Ново спиране на тока във Венецуела"}
{"url": "https://www.actualno.com/europe/zuzana-chaputova-stana-prezident-na-slovakija-news_734806.html", "text": "  Зузана Чапутова, адвокат от град Пезинок (Западна Словакия), 45-годишна, бе избрана за държавен глава след втория тур на президентските избори, проведени в събота, предава TACC, цитирани от \"Фокус\".     Тя ще стане петият президент на Словакия, след като страната получи независимост през 1993 г. и ще бъде първата жена в историята, която ще ръководи републиката.\r\nНейните президентски задължения ще бъдат прехвърлени от сегашния държавен глава Андрей Кискa на 15 юни.\r\nСъперникът Чапутова, който изразява либерални възгледи във втория кръг на президентските избори, беше Марош Шефчович, заместник-председател на Европейската комисия по въпросите на енергийния съюз, чиято кандидатура беше активно насърчавана от управляващата партия Словакия, „Социалдемокрация“.  Подкрепата, която гласоподавателите предоставиха на все още малко известен адвокат, която се интересува предимно от местната и регионалната политика, показва сериозен спад в авторитета на социалдемократите сред словаците.\r\nПоражението на Шефчович ще се отрази негативно на рейтинг на управляващата партия и може значително да отслаби позицията й на националната политическа сцена.\r\nЧапутова бе подкрепен от 58,4% от избирателите, участвали в гласуването на втория тур на изборите. Шефчович събра 41,6% от гласовете. Тя поведе в повечето избирателни райони. Жителите на Братислава и района на Братислава (73,74%) гласуваха за нея особено масово.       \"1 055 118 избиратели гласуваха за Чапутова, а 751 924 гласоподаватели гласуваха за Шефчович\", каза източник от Държавната избирателна комисия предТАСС.\r\nИзбирателната активност е 41,8% от 4 450 000 избиратели в републиката, която има население от 5 455 087 граждани. Показателят за активността е най-нисък в цялата история на преките президентски избори, които се провеждат в републиката на всеки пет години.\r\n \r\nПревод и редакция: Юлиян Марков", "date": "2019.03.31", "title": "Зузана Чапутова стана президент на Словакия"}
{"url": "https://www.actualno.com/celebrate/sv-prepodobni-apolonij-news_731585.html", "text": "  Светият наш отец Аполоний, когато бил на петнадесет години, се отрекъл от света и като се отдал на монашески живот, се заселил във вътрешната пустиня*, където прекарал в една гора четиридесет години.     Придобил от детство навик за добродетелен живот, той извършил големи подвизи и за това се удостоил с такава благодат, че веднъж чул Божият глас да му казва:   - Аполоний, иди сега в населените места, защото ти предстои да родиш за Мене избрани люде.\r\nСлед това той се отправил към друга пустиня и там, като намерил в подножието на планината неголяма пещера, се заселил в нея. Тук той преклонил колена и в продължение на цели дни се молел на Бога. Хранел се с онази храна, която му изпращал Бог чрез един ангел, който идвал при него. Тази пустиня била разположена близо до населени места и като ги посещавал по внушението на Светия Дух, преподобният събрал край себе си голям брой монаси, около петстотин човека, и ги наставил в различните подвизи на монашеския живот. Заедно с тях той приемал храна само в неделните дни, а през останалите дни не вкусвал нищо: нито хляб, нито вариво (варени зърна от пшеница, ориз и други зърна., бел.ред.), нито нещо друго, което се приготвя на огън, а се хранел само с диворастящи треви.  Преподобни Аполоний въвел такова правило в своята обител, че монасите, които се подвизавали с него, вкусвали храна само след като първо са се причастили със Светите Христови Тайни. Обикновено това ставало ежедневно към девет часа сутринта, а след това монасите сядали на трапезата, по време на която слушали поучения. Останалото време от деня те прекарвали в полезни занимания и чрез това прогонвали от помислите си лукавите внушения на дявола.\r\nКато наставил много иноци на този живот и доживял до дълбока старост, свети Аполоний се преселил при Бога за вечен живот.   © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски.    ", "date": "2019.03.31", "title": "Св. преподобни Аполоний"}
{"url": "https://www.actualno.com/society/prognoza-za-vremeto-31-mart-nedelja-news_734762.html", "text": "  Над Западна България през нощта ще е ясно, утре – предимно слънчево. Над останалата част от страната облачността ще е разкъсана, намаляваща в следобедните часове. Ще духа слаб североизточен вятър. Минималните температури ще са предимно между 0° и 5°, максималните между 15° и 20°, по Черноморието 11° - 13°. Атмосферното налягане ще се понижи, ще се приближи до средното за месеца. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ).     Над Черноморието ще има временни увеличения на облачността. Ще духа слаб североизточен вятър. Максимални температури между 11° и 13°. Температурата на морската вода е 11°. Вълнението на морето ще е 3-4 бала.   Над планините облачността ще е променлива, над западните райони - незначителна. Ще духа умерен, по високите и открити части – силен североизточен вятър. Температурите ще се повишат и максималната на височина 1200 метра ще е около 8°, на 2000 метра около 1°.\r\nВ понеделник над Западна България ще преобладава слънчево време. Над Централна и Източна ще има повече облачност, без валежи. Вятърът ще остане североизточен, в източните райони умерен. Температурите ще се повишат още и преобладаващите минимални ще са между 0° и 5°, максималните - между 18° и 23°.  Във вторник ще има по-значителни увеличения на облачността, на отделни места, главно в планинските райони в западната половина от страната, ще превали слаб краткотраен дъжд. От североизток ще проникне малко по-студен въздух и температурите ще се понижат, повече в Източна България. В сряда ще има предимно значителна облачност, почти без валежи. Вятърът ще се ориентира от югоизток, дневните температури в по-голямата част от страната ще са между 13° и 18°.", "date": "2019.03.31", "title": "Прогноза за времето - 31 март (неделя)"}
{"url": "https://www.actualno.com/sciencelogy/mark-zukyrbyrg-prizova-pravitelstvata-da-igrajat-po-aktivna-rolja-v-reguliraneto-na-internet-news_734809.html", "text": "  Шефът на Facebook Марк Зукърбърг призова правителствата да играят \"по-активна роля\" в регулирането на интернет, като поиска повече страни да приемат версии на европейските правила, насочени към защита на неприкосновеността на потребителите.     Facebook и други интернет гиганти отдавна се съпротивляват на намесата на правителствата, но водещата социална мрежа промени курса си на фона на нарастващите призиви за регулация.\r\n\"Вярвам, че се нуждаем от по-активна роля за правителствата и регулаторите\", пише Зукърбърг в статия, публикувана в The Washington Post и цитирана от БГНЕС.\r\n\"Чрез актуализиране на правилата за интернет можем да запазим най-доброто от това - свободата на хората да изразяват себе си и на предприемачите да изградят нови неща - като същевременно защитаваме обществото от по-широки вреди\", каза той.  Зукърбърг твърди, че са необходими нови регламенти в четири области: вредно съдържание, защита на изборите, неприкосновеност на личния живот и преносимост на данните.\r\nФейсбук е под кръстосан огън по всички четири точки - от речта на омразата в платформата и неотдавнашното предаване на живо на атаките срещу джамиите в Нова Зеландия, до използването й в чуждестранни усилия да се намесва в избори и притеснения относно събирането на лични данни на потребителите.\r\nПо отношение на защитата на неприкосновеността на личния живот на потребителите, Зукърбърг заяви, че ще подкрепи повече страни, които приемат правила в съответствие с общия регламент за защита на данните на Европейския съюз, който дава на регулаторите широки правомощия за санкциониране на организации, които не спазват високите стандарти на сигурност при обработката на лични данни.       \"Смятам, че би било добре за интернет, ако повече държави приемат регулацията като обща рамка\", пише Зукърбърг, като призовава също и за преносимост на данните между услугите.\r\nЗа вредното съдържание Зукърбърг каза, че се съгласява с депутатите, които твърдят, че \"имаме твърде много власт над речта\", а „трети страни\" могат да определят стандарти за разпространение на вредни материали и да \"създават кампании противоречащи на тези стандарти\".\r\nПо отношение на изборите, Зукърбърг отбеляза, че съществуващите закони са съсредоточени върху кандидатите и изборите, вместо върху \"спорните политически въпроси, където сме виждали повече опити за намеса\", призовавайки законодателството да бъде актуализирано, за да \"отразява реалността на заплахите\".\r\n\"Правилата, регулиращи интернет, позволиха на едно поколение предприемачи да изградят услуги, които промениха света и създадоха много стойност в живота на хората\", пише Зукърбърг.", "date": "2019.03.31", "title": "Марк Зукърбърг призова правителствата да играят \"по-активна роля\" в регулирането на интернет"}
{"url": "https://www.actualno.com/society/suhopytni-vojski-izzeha-i-transportiraha-dve-rychni-granati-news_734810.html", "text": "  Модулно формирование за овладяване и преодоляване на последиците от бедствия от 91 инженерен батальон – Пловдив разузна и транспортира две стари ръчни гранати с дървени дръжки, открити в село Костиево, област Пловдив, съобщиха от МО.     Гранатите са намерени на 30 март, следобед при ремонтни дейности в къща на ул. „30-та“ в село Костиево. Искането за задействане на модула е постъпило в 17,30 ч., а два часа по-късно специализираният екип в състав шестима военнослужещи с два броя автомобилна техника е потеглил за изпълнение на задачата. В 21,30 ч. иззетите ръчни гранати са транспортирани за съхранение. Те ще бъдат унищожени в първия работен ден – понеделник, 1 април.   ", "date": "2019.03.31", "title": "Сухопътни войски иззеха и транспортираха две ръчни гранати"}
{"url": "https://www.actualno.com/curious/myjete-ot-tezi-3-zodii-sa-istinski-djentylmeni-news_734307.html", "text": "   В днешно време джентълменското поведение е достойно за почит и уважение! Малко са мъжете, които знаят как да се държат с дамите и да им покажат най-доброто от себе си, без да се правят на някой друг.       Поведението на мъжа е от изключително важна за всяка дама. Как да разпознаете истинския джентълмен от добре прикрития простак? Често можете да попаднете в заблуда.     Тези 3 зодии, определено си заслужават да им обърнете внимание, защото мъжете са истински джентълмени и знаят как да ви накарат да се чувствате истинска жена!    Мъжете са сдържани и нежни. За тях дамата, която изберат за свой партньор ще бъде наистина специална и тя заслужава цялото внимание и любов на света. Те не обичат да свалят звезди и да говорят празни приказки. Държат се достойно, спазват обещанията си и когато ви дадат мъжка дума, то това е факт. Нежни са и знаят кои са най-ценните жестове, които да ви впечатлят.    Изключителни романтици и безрезервно отдадени на дамата до тях! За тях жената е символ на любов и красота, затова ѝ отдават необходимото внимание. Държат се както трябва и където трябва, не биха повишили тон и са много отговорни към половинките си. Джентълмени по природа.     Може и да са женкари, но те определено печелят дамската аудитория с изисканото си поведение. Винаги ще ви отворят вратата, ще направят път на дамите и ще ви целунат ръка. Умеят да привличат жените с нежност и красиви жестове. Няма жена, която да не го оцени. Добри слушатели са и определено си печелят бързо компанията на красивите жени.", "date": "2019.03.31", "title": "Мъжете от тези 3 зодии са истински джентълмени  "}
{"url": "https://www.actualno.com/varna/janko-mustakov-kmetyt-kojto-doprinasja-s-goljam-razmah-za-prosperiteta-na-varna-news_733969.html", "text": "  Янко Мустаков е един от градоначалниците на Варна, който допринася много за града и остава в историята.     Той е роден на 18 октомври 1891г. в Добрич. Средното си образование записва във Варна. През 1923 година успешно завършва . По-късно Янко Мустаков е ръководител на строителни обекти в градовете София, Шумен и Варна. Малко след това го назначават за директор на новостроящия се \"Голям водопровод Батовата - Варна\".\r\nТой застава начело на град Варна . Янко Мустаков се изявява като изключително творческа личност с . Смята се, че неговата голяма любов към града, както и желанието му за работа и развитие, са причината морската ни столица да претърпи голяма положителна промяна. Много неща се случват по време на управлението на Янко Мустаков. Промени, които са от изключително значение за развитието на града и в следващите години. По негово време се обновява и разширява , като по идея на кмета през 1938-1939 г. се изгражда новият й входен портал по проект на арх. Георги Попов. Откриват се градски автолинии, довършва се строежа на водопровода Батовата, първите улици вече се асфалтират, строят се и много красиви сгради.\r\nНещо много важно се случва в годините на неговото управление - изработва се . Освен това Янко Мустаков продължава работата на своите предшественици по благоустрояването на околностите на Варна и курорта \"Св.Константин и Елена\". Варна започва все по-добре да се рекламира в страната и чужбина, като курортен обект за привличане на туристи. Във връзка с това от общинския бюджет се заделя нужните средства. Общината оказва материална помощ на ежегодно провежданите Промишлена изложба и Селско-стопански и културен събор в града.  През 1936г. със специален закон варненската промишлена изложба се утвърждава за в България и същата година е приета за член на Съюза на международните панаири в гр.Милано Италия. През същата година е приключен и строежът на водопровода \"Батовата-Варна\", благодарение на който дебита на водата се увеличава . Благодарение на кмета на морската столица, започва строеж на изключително модерна градска кланица, даваща възможност за редовен хигиенен и здравен контрол. Официалното й откриване е през 1939г., заедно с още един важен обект - клапанен подвижен мост с железопътна линия над морския канал.\r\nПо време на управлението на Янко Мустаков се откриват и първите четири градски автолинии. През 1941г. се полага основния камък на новата термична електрическа централа. Освен всичко това, трябва да се отбележи и големия принос на Янко Мустаков в областта на културата и просветата. С прочувствени слова през 1938 година кметът открива поредните музикални тържества във Варна: \"Развитието на изкуството е било винаги мерило за мощта и величието на един народ..\".\r\nПрез 1943г. Янко Мустаков напуска Варна със семейството си и се установява в Самоков. По-късно заминава за София. След тежко боледуване кметът, който ще се помни вечно, почива на 26 декември 1955г.    ", "date": "2019.03.31", "title": "Янко Мустаков – кметът, който допринася с голям размах за просперитета на Варна"}
{"url": "https://www.actualno.com/america/sasht-preduprediha-rusnacite-vyv-venecuela-da-remontirat-raketnata-sistema-news_734781.html", "text": "  Елиът Ейбрамс, специалният пратеник на Вашингтон за Венецуела, заяви, че САЩ вярват, че Москва е изпратила 100 души, за да осигури „техническа помощ“, предава AFP, цитирани от \"Фокус\".     \"Едно от нещата, които изглежда, правят, а и ние вярваме, че е така от самото начало – е да помогнат на режима с ремонта на системата С-300 от типа „земя-въздух“, която очевидно не е в ред”, е обявил Ейбрамс пред репортерите.   С-300 е основната система, проектирана от Съветския съюз, за сваляне на летателни апарати. Тя е била доставена на Венецуела през 2012 година.\r\nПрез отминалата седмица тази латиноамериканска държава за втори път трябваше да преживее изключване на националната си електрическа система, което блокира транспорта, водните ресурси и комуникациите и парализира жизненоважният нефтен сектор.  В петък Джон Болтън, съветник по националната сигурност, предупреди военните във Венецуела да изпълнят „конституционалния си задължения и да се погрижат за закрилата на гражданите в страната“\r\n\"Мадуро ще използва тази военна подкрепа единствено, за да засили репресиите срещу народа на Венецуела, да задълбочи икономическата криза, която унищожи икономиката й и да застраши регионалната стабилност“, се казва в изявлението на Болтън. В текста не се изяснява какви точно мерки предлагат САЩ на Венецуела да предприеме, но Тръмп е заявил, че нейната армия може да играе „жизненоважна роля“ в бъдещето на страната, ако се откаже да поддържа Мадуро.   Това изявление предупреждава ясно, че всяко усилие от „актьори, които са извън Западното полукълбо“, да разположат военни съоръжения във Венецуела, целящи военни операции, ще се приемат като „пряка заплаха за международния мир и сигурност в региона“.    ", "date": "2019.03.31", "title": "САЩ предупредиха руснаците във Венецуела да ремонтират ракетната система"}
