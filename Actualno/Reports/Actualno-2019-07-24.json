{"url": "https://www.actualno.com/society/ogranichavat-dvijenieto-v-tunel-vitinja-news_771348.html", "text": "      На 25 юли от 22:00 ч., до 05:00 ч. на 26-ти юли ще бъде ограничено движението в тунел „Витиня“ на АМ „Хемус“, в посока София, съобщиха от Агенция „Пътна инфраструктура” (АПИ).      Поради профилактика на осветлението в съоръжението, трафикът ще се пренасочва от км 35 по път I-1 София-Ботевград, и при км 30, на пътна връзка „Витинска река“, ще се включва отново в магистралата. Движението за Варна в тунела ще се осъществява в една лента.   Необходимо е шофьорите да карат внимателно, със съобразена скорост и да спазват стриктно пътната сигнализация. ", "date": "2019.07.24", "title": "Ограничават движението в тунел \"Витиня\""}
{"url": "https://www.actualno.com/europe/novijat-premier-boris-djonsyn-obeshta-na-britancite-brexit-dori-i-bez-sdelka-news_771389.html", "text": "      С амбициозни обещания и категорична подкрепа за Brexit официално встъпи в длъжност. Той поема офиса на \"Даунинг стрийт\" №10, наследявайки Тереза Мей, която така и не можа да убеди британския парламент във визията си за напускането на ЕС.      Джонсън е на твърда позиция по въпроса, потвърждавайки че дългоочакваният Brexit ще се осъществи на 31 октомври, със или без сделка.   \"Brexit беше фундаментално решение на британците. Те искаха законите им да бъдат създавани от хора, които са избрали и които могат да свалят от власт. Трябва да уважим това решение\", призова консервативният политик.\r\nНовият британски премиер нарече Brexit без сделка \"отдалечена възможност\", признавайки че Великобритания ще преживее трудности при подобен вариант. Той поиска ново споразумение с Брюксел, основано на свободна търговия, което да е по-изгодно за страната му. В противен случай Джонсън намекна, че Лондон няма да плати дължимите вноски от 39 млрд. паунда в европейския бюджет.   Лидерът на консерваторите се обяви против твърда граница между Република Ирландия и Северна Ирландия, но и даде да се разбере, че ще премахне \"недемократичната предпазна мярка\", т.е. механизмът, с който ЕС иска да остави свободната граница дори при липса на търговско споразумение с Великобритания.\r\nБорис Джонсън благодари на европейците на Острова за приноса им към британското общество и гарантира, че ще могат да останат в държавата. Той обеща на британците действия, силно лидерство и промяна на страната към по-добро. \"Моята работа е да служа на хората, на вас. Политиците трябва да помним, че хората са наши шефове\", каза новият премиер.       Джонсън разкри плановете си да назначи 20 000 нови полицаи, да направи реформи в здравeопазването и социалната система, да увеличи финансирането за училищното образование. Той обеща да работи за единството на Обединеното кралство, да бъде премиер на всички британци, включително и тези в най-изостаналите райони на страната. Плановете му включват подобряване на транспортната инфраструктура, широколентов интернет, повишаване на минималната и средните заплати, по-висока производителност на труда и намаляване на неравенствата.\r\nДжонсън се ангажира жилищата на Острова да станат по-достъпни, а бизнесът да направи нови инвестиции навсякъде из страната. \"Време е да разгърнем производителната сила не само на Лондон и Югоизточна Англия, но на всеки край на страната\", каза той.  По-рано Джонсън беше на аудиенция при Кралица Елизабет II, която го поздрави за победата в лидерската надпревара при консерваторите и му предложи да заеме поста министър-председател.\r\nБившият британски премиер Дейвид Камерън, при чието управление беше организиран и проведен референдума за Brexit, също поздрави Джонсън и му пожела успех.        Новият премиер има множество противници, най-вече сред лейбъристите, но и сред бившите министри от правителството на Мей. Той уволни няколко министри, подкрепили съперника му Джереми Хънт и ги замени със свои приближени, а други сами решиха да напуснат. В резултат на това Великобритания ще има общо .\r\nМакар да е яростен привърженик на Brexit с антиимигрантски възгледи, Джонсън също е от емигрантско потекло. Той е правнук на Али Кемал - последният министър на вътрешните работи в Османската империя, който умира след като е линчуван от привърженици на Мустафа Кемал.  ", "date": "2019.07.24", "title": "Новият премиер Борис Джонсън обеща на британците Brexit дори и без сделка"}
{"url": "https://www.actualno.com/curious/dakeli-spasiha-dete-ot-kobra-news_771387.html", "text": "      Във филипинския град Кидапаван две кучета попречиха на кобра да влезе в къща, където спи бебе, съобщава \"Daily Mail\", цитиран от БГНЕС.      Белият дакел Мокси забелязал пълзящата към къщата змия и се е опитал да я настъпи, докато черният Майли веднага се нахвърлил на кобрата, предчувствайки опасността.   Змията се опитала да влезе в стаята, където е спяло малко бебе, но кучетата заедно не й позволили да го направи, хапейки я и отблъсквайки я от прага на дома.\r\nСлед битката, продължила две минути, змията загинала. Но за Майли таза схватка се оказала последна – дакелът не преживял отровното ухапване на кобрата.  Стопаните на кучето в този момент са били на работа. В къщата се е намирала само детегледачката, която разказала за случилото се\r\n„Аз съм в дълг към моите кучета, които защитиха дъщеря ми. Майли много ще ни липсва“, заяви бащата на момичето.    ", "date": "2019.07.24", "title": "Дакели спасиха дете от кобра "}
{"url": "https://www.actualno.com/politics/siderov-az-syzdadoh-koalicijata-vmro-i-nfsb-ja-razvaliha-news_771398.html", "text": "       ВМРО и НФСБ напуснаха коалиционния съвет на „Обединени патриоти – НФСБ, АТАКА и ВМРО”, след като от АТАКА поканиха медиите да присъстват по време на срещата. Това предложение на АТАКА дойде поради големия медиен  интерес и желанието на ръководството на АТАКА срещата да се проведе при  пълна прозрачност, заявява Волен Сидеров в съобщение, изпратено до медиите от партия \"Атака\".      „Поканихме медиите да присъстват, защото искахме всичко да е прозрачно. ВМРО и НФСБ се уплашиха от камерите. Скочиха и казаха, че е недопустимо и си тръгнаха. Това е цялата истина за днешната среща”, каза Сидеров .   Той беше категоричен, че никой никого не е обиждал. АТАКА пожела журналистите, които така или иначе стоят пред стаята и чакат, да заснемат коалиционния съвет заради силния медиен интерес към отношенията им.\r\n„Не искам да има задкулисие и затова настоях срещата да е открита. Задкулисието е основен проблем не само на тази коалиция, а и на цялата държава. Моето желание беше да няма задкулисие. Тяхното желание беше да има”, заяви още Сидеров.  Той припомни, че НФСБ и ВМРО се бяха събрали на задкулисно заседание, в което решиха, че той няма да бъде председател на ПГ. „Тук не е до моето председателство, въпросът е до погазване на споразумението между трите партии и искахме да го обсъдим пред медиите. Те отказаха. НФСБ и ВМРО напуснаха и развалиха коалицията. Аз я създадох, те я развалиха ”, подчерта лидерът на АТАКА. ", "date": "2019.07.24", "title": "Сидеров: Аз създадох коалицията, ВМРО и НФСБ я развалиха "}
{"url": "https://www.actualno.com/business/kzk-globi-nek-s-nad-315-000-lv-za-zloupotreba-s-gospodstvashto-polojenie-news_771394.html", "text": "             Регулаторът смята, че НЕК е направила нарушение при пазара на балансиране на производители на електрическа енергия от възобновяеми енергийни източници при производството на ток по преференциални цени.   Според комисията НЕК налага също нелоялни търговски условия на ВЕИ производителите.\r\nГлобата може да бъде обжалвана в 14-дневен срок пред Върховния административен съд.  На 25 юли парламентът гласува годишният доклад за дейността на Комисията за защита на конкуренцията (КЗК).  ", "date": "2019.07.24", "title": "КЗК глоби НЕК с над 315 000 лв. за злоупотреба с господстващо положение "}
{"url": "https://www.actualno.com/politics/gerb-iska-vremenna-komisija-v-parlamenta-za-izteklite-danni-ot-nap-news_771405.html", "text": "      На свое заседание тази вечер Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите, съобщиха от партията.      Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.   Няма необходимост близо 4 млн. българи, чиито данни бяха противозаконно огласени, да сменят личните си карти, . ", "date": "2019.07.24", "title": "ГЕРБ иска временна комисия в парламента за изтеклите данни от НАП"}
{"url": "https://www.actualno.com/crime/72-chasa-arest-shte-poiskat-za-rabotodatelja-na-kristijan-bojkov-news_771386.html", "text": "       Държавното обвинение ще поиска 72 часа арест за Георги Янков , търговски директор във фирмата, заподозряна за кибератаката в НАП, съобщи bTV.      Очакват се нови обвинения и за Кристиян Бойков.   По-рано един от адвокатите - Георги Стефанов, заяви, че Специализираната прокуратура е поела случая с изтеклите данни от системата на НАП.\r\nВчера при акция на ГДБОП във фирмата, където работи единственият досега обвиняем за хакерската атака срещу НАП Кристиян Бойков, беше на дружеството Георги Янков. Цялата техника на дружеството е иззета.   ", "date": "2019.07.24", "title": "72 часа арест ще поискат за работодателя на Кристиян Бойков "}
{"url": "https://www.actualno.com/society/obshtestvena-porychka-na-mvr-za-286-mln-leva-e-stopirana-news_771304.html", "text": "      Консорциум „ “ е обжалвал мащабната поръчка на МВР за „ “. Тя е с прогнозна стойност над 238 млн. лв. без ДДС (286 млн. с ДДС).      Обжалвано пред КЗК е решението на комисията, с което определя . Това са „Веридос ГмбХ и Обединение „Мюлбауер Ай Ди Сървисиз ГмбХ – С§Т“.\r\nОт участие са отстранени немско-българският консорциум „Дермалог – Ани БГ“ и „In Groupe (Imprimerie Nationale) Gemalto“.  \r\nПо жалбата на „Дермалог“ Антимонополната комисия днес е образувала производство, което стопира работата на комисията в МВР.  Според изискванията кандидатът трябва да е реализирал общ оборот през последните три години ., да е изпълнил дейности в обеми като тези в поръчката през последните 5 години, да разполага със съответното техническо оборудване и др.\r\nПоръчката се провежда по съгласувана от Държавна агенция \"Национална сигурност\" схема за класификация на етапите и изпълнение.\r\nВ документацията се сочи, че оборудването, строителството и услугите са , тъй като информация за производствената технология, както и отделни начини за защита на личните документи представляват класифицирана информация с ниво за сигурност \"СЕКРЕТНО\" и \"EU SECRET\".    Предвидено е също строителство на сгради със съответните зони за сигурност и достъп до тях, в които да се достави и монтира чувствително оборудване.\r\nМоделите на всички видове български лични документи са от Министерския съвет през януари и март месец. Поръчката обхваща изработка по модели на паспорт, лична карта, дипломатически паспорт, служебен, моряшки паспорт, удостоверение за пътуване зад граница на бежанец, удостоверение за пътуване на лице без гражданство, удостоверение за пътуване зад граница на чужденец с хуманитарен статут, удостоверение за пътуване зад граница на чужденец, получил убежище, временен паспорт, в т. ч. и за окончателно напускане на Република България (РБ), временно удостоверение за напускане, удостоверение за завръщане в РБ на чужденец, служебен открит лист за преминаване на границата и др.    „Веридос ГмбХ“ е със седалище в Берлин, Германия. Акционери в компанията са Giesecke+Devrient (60%) и Bundesdruckerei (40%). В сайта им пише , че имат повече от 400  служители по целия свят, дъщерни предприятия, обекти и представители в САЩ, Канада, Мексико, Гърция, Сингапур, ОАЕ и др. \r\n„Мюлбауер Ай Ди Сървисиз ГмбХ – С§Т“ е консорциум от немската компания Muhlbauer и българската  „С§Т България“ ЕООД, чийто едноличен собственик е словашкия „С Т СЕЕ ХОЛДИНГ“.\r\nОснована през 1981 г., групата Mühlbauer се е превърнала във водещ световен играч в сектора за сигурност. Компанията има 35 производствени и сервизни локации, участвала е в над 300 ID-проекта. Специализирана е  в производството, персонализирането на сигурни лични карти и е-Паспорти. ", "date": "2019.07.24", "title": "Обществена поръчка на МВР за 286 млн. лева е стопирана"}
{"url": "https://www.actualno.com/asia/iran-e-gotov-na-razmjana-na-tankeri-s-london-i-na-pregovori-chrez-posrednici-sys-sasht-news_771340.html", "text": "      Президентът Хасан Рухани намекна в сряда, че Иран е отворен за възможна размяна на танкери с Великобритания и непреки преговори със САЩ за ядрената програма и санкциите, предаде БГНЕС.      \"Ние не искаме напрежение с някои европейски страни\", заяви Рухани в коментари на заседание на кабинета, публикувани на официалния уебсайт на неговото правителство.   В ясна препратка към британците, Рухани каза, че ако \"преустановят неправилните действия, които са извършили, включително това в Гибралтар, отговорът на Иран би бил\" отговарящ на техните действия.\r\nПрипомняме, че Иран и Обединеното кралство са в разгара на напрегнатото противопоставяне след блокирането на ирански танкер в Гибралтар в началото на юли на британските власти и задържането от Иран на кораб, плаващ под знамето на Великобритания, във водите на Персийския залив миналата седмица.  Рухани също така заяви, че Иран ще бъде отворен за преговори, ако има \"прекратяване на огъня\" в икономическите санкции на САЩ срещу ислямската република.\r\nВраждебните действия между Иран и Съединените щати се повишиха от миналата година, когато президентът Доналд Тръмп изтегли САЩ от ядрената сделка от 2015 г., насочена към ограничаване на ядрената програма на Техеран, и започна повторно налагане на санкции.   \"В това отношение някои страни са посредници, въпреки че сами казват, че не са посредници и просто изразяват собствените си възгледи\", каза Рухани.    \"Имаше кореспонденция и от двете страни по този въпрос и ние продължаваме това\", добави той.\r\nЯпонският премиер Шиндзо Абе посети Техеран през юни за разговори, насочени към обезвреждане на напрежението между Иран и САЩ. По-рано този месец френският президент Еманюел Макрон изпрати най-висшия си дипломатически съветник Еманюел Боне в Иран \"да сглоби стратегия за намаляване на напрежението\".\r\nЯпония и Франция отрекоха да действат като посредници между Иран и Съединените щати. ", "date": "2019.07.24", "title": "Иран е готов на размяна на танкери с Лондон и на преговори чрез посредници със САЩ"}
{"url": "https://www.actualno.com/cite/koalicijata-obedineni-patrioti-ja-njama-ne-go-li-razbrahte-news_771417.html", "text": "      Коалицията \"Обединени патриоти\" я няма, не го ли разбрахте. Това каза пред журналисти лидерът на ВМРО и министър Красимир Каракачанов, предаде репортер на \"Фокус\".      Попитан защо си тръгва от коалиционния съвет, Каракачанов заяви: \"То няма такъв. Първо, чакаме \"Атака\" 30 минути, идват и започват скандали и обструкции. Няма смисъл\", заяви още Каракачанов. На въпрос как ще продължи да бъде коалиционен партньор на ГЕРБ, Каракачанов отговори: \"Ще разберете\".   По-рано стана ясно, че ВМРО и НФСБ са напуснали коалиционния съвет на „Обединени патриоти – НФСБ, АТАКА и ВМРО”, след като от АТАКА поканиха медиите да присъстват по време на срещата. Това предложение на АТАКА дойде поради големия медиен интерес и желанието на ръководството на АТАКА срещата да се проведе при пълна прозрачност, в съобщение, изпратено до медиите от партия \"Атака\". ", "date": "2019.07.24", "title": "Коалицията \"Обединени патриоти\" я няма, не го ли разбрахте?"}
{"url": "https://www.actualno.com/politics/cvetan-vasilev-za-ivan-geshev-po-negovija-gryb-igra-tojagata-na-peevski-posle-mu-dadoha-morkova-news_771435.html", "text": "      Поредният нескопосан милиционерски опит да бъдат прехвърлени проблемите от болната на здравата глава – така банкерът Цветан Василев, който е подсъдим по делото за фалита на КТБ, коментира драмата с хакерската атака срещу НАП и обвиненията срещу , която се занимава с киберсигурност. Василев говори пред предаването \"Честно казано\" на Люба Кулезич по „Евроком”      По адрес на Иван Гешев, банкерът каза, че неговата кариера е неразривно свързана с делото \"КТБ\" и добави, че кандидатът за главен прокурор се срещнал с депутата от ДПС Делян Пеевски и на тази среща му е било делегирано делото. Василев, обаче, призна, че всъщност не знае да е имало такава среща, но изложи теза за връзката на Гешев с Пеевски - че преди време Гешев бил \"натирен\" в Перник, защото отказал да образува дело срещу и \"Риск Инженеринг\" заради консултантските договори за АЕЦ \"Белене\" – тогава „тоягата играла по неговия здрав гръб”, но му бил предложен моркова и оттогава кариерата му върви стремглаво нагоре.   Попитан относно това дали самият Василев няма голяма роля за развитието на статуквото у нас, той отвърна, че може би е бил наивен, защото е смятал Бойко Борисов за проблема на бизнес средата в България, но това не било вярно. Банкерът използва думите \"пълзяща прокурорска диктатура\", която всъщност контролира нещата. Той се върна и на делото \"КТБ\" и , че във Франция организирал среща, за да си купи кандидат за главен прокурор в България, като каза следното: „Доколкото ми е известно, всичките прокурори и съдилища се пазаруват в България и то ясно къде”.\r\n\"Смятам, че на г-н Гешев са му обещали, че ще бъде единственият и неоспорим избраник, но мисля, че сега сме в ситуация, която напомня на избора на Пеевски за шеф на ДАНС от юни 2013 година\", обобщи банкерът. \"Там, в кочината, са калните битки\", каза още Цветан Василев, който добави за Гешев и, че \"по лакърдийките си много ми напомня за премиера\", описвайки единственият кандидат за главен прокурор като събирателен образ както на Бойко Борисов, така и на Делян Пеевски.  \"Без прокуратурата, те ще отстъпят – затова няма да я дадат без бой\", смята бившият собственик на КТБ.\r\nЩо се отнася до историята с TAD Group, Василев не изключи случващото се да е опит на \"шайката на Пеевски\" да овладее ключов сегмент на IT сектора, след като тя имала апетити и за тол системата.    ", "date": "2019.07.24", "title": "Цветан Василев за Иван Гешев: По неговия гръб игра тоягата на Пеевски, после му дадоха моркова"}
{"url": "https://www.actualno.com/europe/trima-kluchovi-britanski-ministri-podadoha-ostavki-news_771407.html", "text": "      Министрите на финансите, правосъдието и отбраната на Великобритания подадоха оставки. Решението беше взето на Борис Джонсън като министър-председател на Обединеното кралство.      Британският министър на финансите Филип Хамънд е изпратил до вече бившия премиер Тереза Мей молба за оставка. Той съобщи това днес в своя профил в Тwitter.   „Пиша ви, за да ви връча молба за оставка от поста канцлер на хазната в навечерието на вашата оставка от поста министър-председател. Смятам, че вашият наследник трябва да бъде свободен в избора на министър на финансите, който да бъде напълно съгласен с неговия политически курс“, се казва в писмото на Хамънд до Мей.\r\nТой смята, че финансовото министерство под неговото ръководство е постигнало „видим прогрес“ за благото на британската икономика, въпреки „неизвестността, която е предизвикал нерешения проблем с Brexit“, предаде БГНЕС.  Още на 21 юли Хамънд заяви, че ще напусне поста си още преди смяната на премиера, защото не иска да бъде уволнен от новия лидер на управляващата Консервативна партия Борис Джонсън, когато той стане премиер. Причината е, че Хамънд е против излизането на Великобритания от Евросъюза без споразумение за Брекзит, докато Джонсън не изключва подобен  сценарий.\r\nХамънд по-рано беше посочил, че хаотичният Брекзит без сделка с ЕС може да струва на британската икономика до 90 милиарда паунда и съществено да ограничи влиянието на Лондон върху търговската политика на Брюксел.   Оставка подаде и правосъдният министър Дейвид Гок. Молбата, която той изпрати до Тереза Мей, е публикувана на неговата страница в Тwitter.    „Имайки предвид политическата линия на Борис Джонсън, предвиждаща излизането от ЕС до 31 октомври каквото и да стане, не искам да бъда член на неговото правителство. Убеден съм, че най-ефективно ще се боря срещу Brexit без сделка като редови депутат в Камарата на общините“, се казва в съобщението.\r\nРъководителят на секретариата на правителството Дейвид Лидингтън също потвърди в Тwitter, че ще се оттегли от поста си в близките часове – веднага, след като Мей подаде оставка.\r\nМинистърът на отбраната Пени Мордънт увеличи броя на британските министри, които се оттеглят от поста си след встъпването в длъжност на Джонсън като премиер.   „Отивам на задните банки на Камарата на общините, откъдето напълно ще подкрепям новия премиер, както и моите наследници в министерството на отбраната и правителствената канцелария по въпросите на равноправието“, написа Мордънт, която оглави ведомството от 1 май тази година. ", "date": "2019.07.24", "title": "Трима ключови британски министри подадоха оставки "}
{"url": "https://www.actualno.com/politics/goranov-kym-radev-da-ochakvame-li-i-veto-vyrhu-budjeta-news_771415.html", "text": "      Дебатът за покупка на въоръжение никога не е лек, защото навсякъде в държавите подобни сделки са били значителни като цена, но такъв дебат да се превръща в популистки, е неприемливо. Това заяви финансовият министър Владислав Горанов на извънреден брифинг във връзка по сделката за F-16, предаде репортер на БГНЕС.      Горанов добави, че не е вярно, че липсва дебат по темата. „Повече от година този дебат е пред публиката. Още по-убедени сме в легитимността на подобно решение, тъй като правителствата на САЩ и България са се разбрали по определени решения, а видите ли президентът се съмнява в начина, по който това решение е постигнато”, коментира Горанов.   Питам президентът ще върне ли и Закона за бюджета, тъй като те са свързани и това част ли е от сценарий за протакане на сделки? С тази провокация достатъчно ли е? Ако с подобни аргументи ще се върне и законът за държавния бюджет ние ще трябва да търсим нашата политическа стратегия, добави Горанов. Смесването на различни теми и то от президента е неприемливо за нас, подчерта финансовият министър.\r\nГотови сме НС да заседава допълнително и да се преодолее и едно вето по Закона за бюджета. Бих приел, че с вето само на ратификационните договори той иска да затворим дебата. Лицемерно ще е в следващите дни да видим и едно вето върху бюджета. Ако това е позицията на президента, да заяви позицията си и по отношение на актуализацията на бюджета, тъй като единият проект без другия няма как да продължи, категоричен е Горанов.  Не съм съгласен, че не е имало достатъчно дебати по закупуването на тези самолети, каза от своя страна министърът на отбраната Красимир Каракачанов. От 2017 тече дебат какви ще са новите самолети за нашата авиация. Не е истина, че самолетите не са способни да изпълняват задълженията си. Винаги съм бил привърженик институциите да говорят помежду си. МО както и МФ, както и Министерството на икономиката и МВнР, ангажирани с преговорния процес, мога да гарантирам, че си свършиха съвестно работата. През април във Вашингтон цената беше намалена със 160 млн. долара. Почти е сигурно, че цената ще бъде намалена с още 60 млн. долара. Това са 60 млн., за които бях споменал, когато гледахме този въпрос в Комисията по отбрана, .\r\nПредседателят на Комисията по отбрана ген. Константин Попов заяви, че Комисията по отбрана решително отхвърли мотивите на президента. Мотивите не са състоятелни и се различаваха сериозно от това, което каза президентът в 18 ч. Убедени сме, че познаваме достатъчно добре договорите, каза още Попов.    ", "date": "2019.07.24", "title": "Горанов към Радев: Да очакваме ли и вето върху бюджета?"}
{"url": "https://www.actualno.com/crime/obviniha-v-terorizym-tyrgovskija-direktor-na-tad-group-news_771426.html", "text": "       Специализираната прокуратура парична гаранция от 20 000 лв. търговския директор на фирма TAD Group Георги Янков. Във фирмата работи и обвиненият за източването на данните на над 5 млн. граждани и фирми от базите данни на Националната агенция за приходите Кристиян Бойков.       във вторник при повторния обиск в офисите на TAD Group. Той е освободен от ареста малко преди 19 часа днес, но вече е обвинен в тероризъм , свързан с киберпрестъпления, съобщава БНТ.   Антимафиотите от ГДБОП са иззели цялата компютърна техника на фирмата, сървърите и рутерите. Разследващите са иззели и много ключове за декриптиране на информация, както и специален криптиращ софтуер. Източници от разследването твърдят, че собственикът ТАД груп Иван Тодоров също ще бъде привлечен като обвиняем. Той е напуснал България посока Турция преди няколко дни, а от летището край Истанбул е отлетял за Канада - за конференция на Subway, тъй като по-старият бизнес на Тодоров е свързан с търговия със сандвичи. Твърди се, че било планирано отдавна, но разследващи казват, че плановете за това пътуване са придвижени последните дни.   Очаква се прокуратурата да обяви Иван Тодоров за международно издирване като издаде както Европейска заповед за арест, така и червена бюлетина на Интерпол.\r\nСпоред адвокатите на Кристиян Бойков той е бил призован в специализираната прокуратура за повдигане на коригирано обвинение в 16:30 ч днес. Момчето така и не се появи.   Според неофициална информация след задържането на търговския директор на TAD Group Георги Янков всички служители на фирмата са подали заявления за напускане и днес офисът е останал затворен. А по случая адвокат Александър Кашъмов каза пред \" \" на Асен Генов, че по българското право юридическо лице не може да носи наказателна отговорност - наказателна отговорност носят само физически лица.     ", "date": "2019.07.24", "title": "Обвиниха в тероризъм търговския директор на TAD Group"}
{"url": "https://www.actualno.com/crime/rykovoditeljat-na-psihiatrichnata-bolnica-tvyrdi-che-e-zaplashvana-sys-specprokuraturata-news_771431.html", "text": "       За скандален случай на натиск съобщи ръководителят на Държавната психиатрична болница \"Св. Иван Рилски\" - известният психиатър д-р Цветеслава Гълъбова.      Според разказа ѝ в личния ѝ профил във Facebook, представител на фирма, кандидатствала по обществена поръчка за смяна на дограма и топлоизолация, си е позволил да иска лична среща с нея и след като това не е станало, а тя го е приела в присъствието на други хора, я е заплашил със Специализираната прокуратура и АДФИ. Припомняме, че доскоро ръководител на Спецпрокуратурата беше зам.-главният прокурор и кандидат за главен прокурор Иван Гешев.\r\nГълъбова твърди, че представителят на въпросната фирма е казал следното: \"Много неща се знаят за вас и тази болница, има си АДФИ, има си Специализирана прокуратура и ще си потърсим правата\". Той го е сторил, след като компанията му е загубила надпреварата за поръчката. Ето и пълният разказ на д-р Гълъбова във Facebook:\r\n\" \".    ", "date": "2019.07.24", "title": "Ръководителят на Психиатричната болница твърди, че е заплашвана със Спецпрокуратурата"}
{"url": "https://www.actualno.com/europe/boris-djonsyn-pochna-s-naznachenijata-v-kabineta-si-news_771421.html", "text": "      Доминик Рааб е изборът на Борис Джонсън за министър на външните работи и е назначен за първи държавен секретар, предаде БГНЕС.      Това не му дава конкретни правомощия и не го прави вицепремиер. Рааб обаче ще е най-старши от всички държавни секретари.   Междувременно Джонсън номинира Саджид Джавид за нов министър на финансите. Той ще замени на този пост Филип Хамънд, който подаде оставка преди встъпването в длъжност на Джонсън като премиер.\r\nБившият секретар по международното развитие Прити Пател, на 47 г., пък е номинирана за вътрешен министър. Тя е пламенен поддръжник на Brexit, който подкрепи Борис Джонсън, описвайки го като единствения човек, който може да спаси Brexit и торите. Тя твърди, че би било в най-добрия интерес на ЕС да възобнови преговорите.  Пател подаде оставка от кабинета през ноември 2017 година. Омъжена е с един син. ", "date": "2019.07.24", "title": "Борис Джонсън почна с назначенията в кабинета си"}
{"url": "https://www.actualno.com/society/novinite-naj-vajnoto-za-denja-24-uli-news_771373.html", "text": "              Отворено финансиране на партиите, чрез неограничени дарения от физически и юридически лица – това е окончателното решение на Народното събрание, което беше взето с изменение на Закона за държавния бюджет за 2019 година, като точно с този закон през преходни и заключителни разпоредби се променя Законът за политическите партии. Решението мина със 129 гласа \"за\", 84 бяха \"против\", а 1 се въздържа. Припомняме, че президентът Румен Радев наложи вето на този вид финансиране.   С 13 гласа \"за\", 7 \"против\" и 0 \"въздържал се\", комисията по отбрана повторно одобри ратификацията на договорите за закупуването на изтребители F16, с което отхвърли президентското вето. Предстои в петък ветото да влезе в пленарна зала и по всичко личи, че също ще падне. Радев поиска нов мандат и да бъде даден ясен отговор как са защитени българските интереси по сделката – за цената от 2,2 млрд. лева без ДДС и за срока на доставка, след 4-5 години. Янков бе задържан във вторник при повторния обиск в офисите на TAD Group. Той е освободен от ареста малко преди 19 часа днес, но вече е обвинен в тероризъм, свързан с киберпрестъпления.      Вместо още през май да е ясно кой ще изпълнява една от най-големите поръчки в България - за т.нар. българска част на \"Турски поток\", това ще стане в края на септември. За тогава е насрочено делото по същество за променения изпълнител на поръчката за 2,3 милиарда лева, обявена от \"Булгартрансгаз\". Тя е за доставка на материали и оборудване, проектиране и въвеждане в експлоатация на обект \"Разширение на газопреносната инфраструктура на \"Булгартрансгаз\" ЕАД паралелно на северния (магистрален) газопровод до българо-сръбската граница\", етап: \"Линейна част\". Издаваният от Комунистическата партия на Руската федерация вестник „Правда“ публикува статия, в която акцентира на възраженията на българските политици срещу закупуването на американски изтребители F-16. Материалът е озаглавен „САЩ ще разорят България, продавайки ѝ F-16“, отбелязва агенция \"Фокус\".    Няма да има машинно гласуване само на местните избори. Засега опцията за гласуване чрез машини на парламентарни, президентски и европейски избори не се премахва. Това реши парламентът на второ четене с промяна на Изборния кодекс – в параграф 39 на преходните и заключителни разпоредби. Предложението мина със 129 гласа \"за\", 69 \"против\" и 1 \"въздържал се\". С амбициозни обещания и категорична подкрепа за Brexit официално встъпи в длъжност. Той поема офиса на \"Даунинг стрийт\" №10, наследявайки Тереза Мей, която така и не можа да убеди британския парламент във визията си за напускането на ЕС.\r\nДжонсън е на твърда позиция по въпроса, потвърждавайки че дългоочакваният Brexit ще се осъществи на 31 октомври, със или без сделка. Борис Бонев от неправителствената организация “Спаси София” бе издигнат за кандидат за кмет на столицата. Новината дойде по време на нарочно събитие, на което бе представен план за развитието на София, подготвен от гражданската инициатива. Наблюдаваме една много бърза реакция на изпълнителната власт, на разследващите органи, което не е много характерно за България. Заслужават похвала – а от ДПС ще предприемем серия от политически консултации в парламента след завършване на процесуалните действия. Това заяви депутатът от ДПС Йордан Цонев. До два месеца държавата официално ще може да задържа младите медицински кадри в България. Това стана възможно, след като в Държавен вестник беше обнародвана специална наредба, според която здравното министерство ще плаща заплатите на специализантите по медицина, но те ще са длъжни да останат 3 година на работа в болница по избор. Коалицията \"Обединени патриоти\" я няма! Не го ли разбрахте? Това каза пред журналисти лидерът на ВМРО вицепремиер и министър на отбраната Красимир Каракачанов, предаде агенция \"Фокус\". Попитан защо си тръгва от коалиционния съвет, Каракачанов заяви: \"То няма такъв. Първо, чакаме \"Атака\" 30 минути, идват и започват скандали и обструкции. Няма смисъл\", заяви още Каракачанов. На въпрос как ще продължи да бъде коалиционен партньор на ГЕРБ, Каракачанов отговори: \"Ще разберете\". В католическите страни на Европа, като Полша и Хърватия все по-често излиза, че човешките права не се отнасят за всички. Много лекари отказват да направят аборт дори по медицински причини и жените са принудени да обикалят болници и да търпят унижения, а често - просто да заминат в друга държава от ЕС. Това се казва в анализ на EUobserver. ", "date": "2019.07.24", "title": "Новините: Най-важното за деня, 24 юли"}
{"url": "https://www.actualno.com/politics/vetoto-za-iztrebitelite-e-na-pyt-da-padne-radev-smjata-che-shte-ni-izleze-soleno-news_771374.html", "text": "              Това е дългоочаквана стъпка, но тя не може да става за сметка на достойноството и суверенитета ни, започна той с обяснението си защо блокира сделката за 8-те изтребителя F-16, като парламентът се готви да премахне президентското вето.\r\nРадев поиска нов мандат и да бъде даден ясен отговор – за цената от 2,2 млрд. лева без ДДС и за срока на доставка, след 4-5 години. Президентът използва думите по адрес на сделката, както и добави, че имало скрити разходи плюс възможност за промяна на клаузи на договора, за доставка и цени едностранни от американска страна. \"Задължителен е нов дебат в Народното събрание, който да даде ясен отговор как са защитени българските интереси по отношение на: Цената за придобиване от 2.2 млрд. лева без ДДС при 100% авансово плащане; Срока за доставка на самолетите най-рано след 4-5 години; Орязания пакет въоръжение, оборудване, обучение и услуги, при който самолетът остава с ограничени способности; Скрити и неуточнени разходи, които България ще плаща впоследствие по отношение на инфраструктура, транспорт, въоръжение, оборудване, обучение, услуги, данъци и такси; Промяна на клаузите на договора едностранно от изпълнителя без съгласуване с българската страна по отношение на цени, срокове и обем на доставки и услуги; Неустойки на неизпълнение\", каза Радев.   Държавният глава обяви, , а попита .     В опит да защити мотивите на държавния глава проф. Емилия Друмева от президентската институция по време на заседанието на комисията по отбрана изтъкна, че и ратификационните закони са закони като останалите и че правилата са да минават на две четения в различни заседания, макар, че има практика ратификациите да се гласуват на две четения в едно заседание и че е предвидено такова изключение. \"Наистина съществува такава практика при по-кратки закони, закони от технически характер, закони, при които не се заявяват предложения за добавка или изменение на текста и най-често се прилага при ратификационните закони, но това е практика, правилото си остава\", отбеляза проф. Друмева. Тя цитира решение на Конституционния съд № 5 от 2015, според което приемането на закон с две гласувания в едно заседание може да бъде само по изключение и при положение, че подобно решение не нарушава други конституционни принципи и правила. \"Прибягването до подобно изключение не бива да ограничава плурализма в Народното събрание\", подчерта Друмева.          \"Не мога да се съглася, че бил необходим широк обществен консенсус и подкрепа, обществено съгласие, че не били изяснени много въпрои\", категорино заяви военният министър Красимир Каракачанов и подчерта, че дали самолетът да бъде Gripen или F16 се коментира две години и половина и в обществото, и в медиите, и в институциите.\r\n\"По кой въпрос в България има широк консенсус? Няма по темата за циганската престъпност, а да очакваме да има по въпроса за закупуване на нови самолети, защото част от обществото все още смята, че купуваме американски самолети, за да нападаме Русия\", изрази недоумение той, убеден, че по тази тема консенсус не може да има. \"Практиката на ратификация на международни договори на две четения в едно заседание е масова – на 99.9%\", посочи още министърът. Каракачанов е убеден, че още един дебат нищо няма да промени. \"Не смятам, че с още един дебат ще се мотивира парламента да намери консенсус\", заяви той и отбеляза, че противниците на сделката не посочват технически или други аргументи, а политически доводи, включително с колко лева могат да се увеличат заплатите, ако не купуваме самолети.    Досега нито един президент не е наложил вето като се мотивира с поцедурата на Народното събрание, подчерта зам.-председателят на парламента Емил Христов, който водеше заседанието на 19 юли, когато бе ратифицирана сделката. Той също изрази недоумение какво представлява постигане на  широк консенсус. \"Нормално е да има спорове, съгласни и несъгласни и затова Конституцията и правилникът на парламента дават възможност на народните представители да изразят своето мнение\", подчерта той и категорично заяви: \"Не сме нарушили по никакъв начин процедурата\". Той отбеляза още, че поради клаузи за конфиденциалност договорите за изтребителите не могат да се разгласяват и изрази недоумение как да се търси широк консенсус по тях.   Критики към ветото прозвучаха и от Милен Михов от Патриотите.  По думите му ветото е 37 реда от около 300 думи за толкова важен договор  и няма мотив – има декарация, пожелание, оценка за процедурите на НС като \"бърза писта\", но няма мотив защо е върнат този закон. Той упрекна проф. Друмева, че \"звучи като конституционен съдия\" и повдигна въпроса дали президентската институция има право на конституционен надзор. Николай Цонков от левицата повдигна въпроса \"защо трябваше да се разработват различни експертизи, когато накрая се оказа, че решението е политическо и беше подценена военната експертиза\". Той съобщи, че в доклад на работна група, която е разглеждала договорите, се изразявали притеснения, че това, което получаваме като реални възможности на самолета за тази цена създава реални рискове както за реализация на проекта, така и за реалното повишаване на отбранителните ни способности. Зам.-министърът на отбраната Атанас Запрянов категорично отхвърли подобни твърдения и заяви, че в хода на преговорите всичко е документирано. \"Няма документ, в който да има възражение на военната експертиза по отношение на пакета\", заяви той. Той изтъкна, че ще имаме възможност с тренажорните комплекси, които ще получим да започнем обучение на техници и специалисти, пилоти, инженери и че ще получат подготовка в пълен обем. \"Обществото е на две различни мнения по този въпрос. Не малка част от хората само като чуят, че самолетът е американски са против. Ако беше руски, сигурно другата част щяха да са против. За мен е важно какво мислят военните, а те подкрепят тази инициатива\", заяви пред журналисти след гласуването министър Каракачанов. Той е категоричен, че всяко забавяне би довело до оскъпяване на самолетите и по-неблагоприятни условия за бъдещ договор. \"Ако бяхме отложили с 6 месеца, с 3 месеца, с 1 месец това би означавало да излезем от срока на офертите и да започнем целия процес отново с преговори, с разговори, но при различни цени и то по-високи\", коментира той. Според Каракачанов изкуствено се прави спор Русия - Америка. \"Въпросът е един: кое е изгодно за България и това добре ли е, за да модернизираме нашите въоръжени сили и отговорът за мен е че е добре\", заяви военният министър. ", "date": "2019.07.24", "title": "Ветото за изтребителите е на път да падне. Радев смята, че ще ни излезе солено"}
{"url": "https://www.actualno.com/moresport/bezsmyrten-rekord-na-felps-padna-na-svetovnoto-v-ujna-koreja-news_771310.html", "text": "      Унгарският тийнейджър Кшищоф Милак счупи световния рекорд на 200 метра бътерфлай, печелейки златния медал в дисциплината на Световното първенство по плуване в Гуандзю, Южна Корея, предаде БГНЕС.      Милак спечели безапелационно във финала след време от 1:50.73. Далеч зад него на почетната стълбичка се наредиха японецът Даия Сето (1:53.86) и южноафриканецът Чад льо Кло (1:54.15).   19-годишният плувец подобри постижението на американската легенда Майкъл Фелпс, който държеше световния рекорд в дисциплината от Световното в Рим през 2009 година – 1:51.51. Милак спечели среброто на 100 м бътерфлай на световното в Будапеща преди две години, а през изминалата триумфира със златото на 200 м бътерфлай на европейското в Глазгоу.     ", "date": "2019.07.24", "title": "\"Безсмъртен\" рекорд на Фелпс падна на световното в Южна Корея"}
{"url": "https://www.actualno.com/america/mylyr-za-ruskata-namesa-ne-sym-opravdal-napylno-trymp-news_771432.html", "text": "      Игра на котка и мишка, без подробности и без необходима и важна конкретика – в това се превърна шестчасовото изслушване на специалния прокурор Робърт Мълър пред правната и пред разузнавателната комисия на Камарата на представителите в Конгреса, който две години води разследване за руска намеса в американските президентски избори, в подкрепа на кандидатурата на настоящия държавен глава на САЩ Доналд Тръмп за американски президент през 2016 година.      \"Бих казал, че това е просто обобщение\" – тази реплика на Мълър на въпрос дали Тръмп е накарал екипа си да фалшифицира документи, които са важни за разследването , обобщава какво всъщност се случи, коментира BBC. Репликите на Мълър звучаха така: \"Не мога да отговоря на този въпрос\"; \"Не си спомням\"; \"Това е извън полето ми на дейност\"; \"Моля, прочетете доклада\" (бел. ред. - ). Все пак, .   Припомняме, че за руската намеса е, че такава е имало, но и че няма достатъчно доказателства, че Доналд Тръмп е бил в съюз с Москва. преди време, че разследване и повдигане на обвинение за възпрепятстване на правосъдието от страна на Тръмп и на криминални обвинения може да има само ако преди това милиардерът е със свален имунитет, т.е. завършена е успешно процедура по импийчмънт. Мълър потвърди тезата си и на сегашното изслушване. Специалният прокурор потвърди и, че е искал лично да разпита Тръмп за възпрепятстване на правосъдието, но президентът на САЩ е отказал многократно личен разговор.\r\nСъщевременно Мълър се съгласи с тезата, че Русия е целяла Тръмп да стане президент, че хора от екипа му имат бизнес връзки с Русия, че щабът на Тръмп е приветствал руската позиция и че е използвал документи, с които руските служби са се сдобили благодарение на хакерски атаки. „Проблемните изявления не са криминално престъпление”, каза обаче Мълър.   ", "date": "2019.07.24", "title": "Мълър за руската намеса: Не съм оправдал напълно Тръмп "}
{"url": "https://www.actualno.com/asia/belaruski-diplomat-prostreljan-v-ankara-news_771434.html", "text": "      Беларуски дипломат беше сериозно ранен по време на въоръжено нападение в Анкара, съобщава РИА Новости, цитирана от БГНЕС.      Според местни медии дипломатът е бил нападнат от съсед, пенсиониран военен, който по-късно се самоубил. Като причина за нападението се посочва битова свада.   Източник в посолството на Беларус добави, че дипломатът е бил прострелян четири пъти. Той е претърпял операция, състоянието му се оценява като сериозно.\r\nВ официалното изявление на Министерството на външните работи на Беларус се казва, че психически нестабилен гражданин на Турция е прострелял техен дипломат.   ", "date": "2019.07.24", "title": "Беларуски дипломат прострелян в Анкара"}
{"url": "https://www.actualno.com/business/ek-kartografira-afrikanskata-chuma-v-bylgarija-naj-vajnata-oblast-oshte-se-opazva-news_771294.html", "text": "      Заради случаите с африканска чума трябва да бъдат унищожени и загробени над 70 хиляди прасета в България, а причината болестта все още да не е навлязла в Старозагорска област, която е водеща в свиневъдството в България, е географското положение - заразата все още не е прескочила Балкана. Това заяви на разширено заседание на Областната епизоотична комисия директорът на Областната дирекция по безопасност на храните д-р Дамян Миков, предаде БГНЕС.      Той обясни, че основен преносител на чумата са домашните и дивите прасета, а начинът да бъде ограничено нейното разпространение е хората, които отглеждат прасета домашно, да си ги заколят, тъй като друг изход в момента няма и съвсем скоро ще преминат към умъртвяване на нерегистрираните прасета.   Един от собствениците на водещи свиневъдни ферми в страната Венцислав Славов  обясни, че на територията на Старозагорска област се отглеждат над 190 000 прасета и болестта може да бъде пагубна за цял един отрасъл. Той поясни ощ , че свиневъдната индустрия носи 5 милиарда лева на страната.\r\nМеждувременно няколко области България в трета зона от четири възможни заради разпространението на африканска чума. Това означава \"временен риск\". Става въпрос за цялата област Плевен, цялата област Враца, в област Ловеч , в община Ловеч: Баховица, Владиня, Горан, Деветаки, Дойренци, Дренов, Йоглав, Лисец, Славяни, Слатина, Смочан; в община Луковит: Бежаново, Дерманци, Карлуково, Луковит, Петревене, Тодоричене, Ъглен; в община Угарчин: Драгана, Катунец; в област Велико Търново : цялата община Свищов, цялата община Павликени, цялата община Полски Тръмбеш, цялата община Стражица, цялата област Търговище, в област Русе : цялата община Борово, цялата община Ценово, цялата община Бяла, цялата община Две могили, цялата община Иваново; в област Бургас : цялата община Бургас, цялата община Камено, цялата община Малко Търново, цялата община Приморско, цялата община Созопол, цялата община Средец, цялата община Царево.  В зона IV е само една област в ЕС - остров Сардиния, Италия, където болестта има \"дълготраен ендемичен характер\". ", "date": "2019.07.24", "title": "ЕК картографира африканската чума в България, най-важната област още се опазва"}
{"url": "https://www.actualno.com/plovdiv/administrativnijat-syd-vdiga-zavesata-za-vyznagrajdenijata-vyv-fondacija-plovdiv-2019-news_771366.html", "text": "      Две пловдивски медии - \"Пловдив прес\" и \"Дарик радио\" - Пловдив решиха да научат какви са възнагражденията на екипа на фондация \"Пловдив\" 2019 чрез съда, предаде репортер на .      Този подход бе избран, тъй като на няколко общински сесии беше поставян въпросът, но отговор така и не се получи. Нещо повече - от фондацията отказаха да отговорят, а секретарят на общината се аргументира с това, че заплатите били лични данни.   Само че фондацията е общинска, издържа се със средства на данъкоплатците в Пловдив и те имат право да знаят.\r\nДнес Административният съд в града излезе с решение, което отменя частичния отказ на секретаря на община Пловдив и задължава административния орган да отговори.  Днешното решение на Темида е поредното по дела за достъп до обществена информация, свързани с общината. ", "date": "2019.07.24", "title": "Административният съд вдига завесата за възнагражденията във фондация \"Пловдив\" 2019"}
{"url": "https://www.actualno.com/europe/rusija-nazova-uslovijata-si-za-podobrjavane-na-otnoshenijata-s-es-news_771303.html", "text": "      Отношенията между Москва и Брюксел ще се подобрят тогава, когато Евросъюзът „натрупа критична маса от политическа воля“, заяви постоянният представител на Русия в ЕС Владимир Чижов в интервю, цитирано от БГНЕС.      „Става дума за отношението на една или друга страна-членка на ЕС към  взаимодействието с Русия“, каза Чижов.   Чижов каза, че има предпоставки за подобряване на руско-европейските отношения, но не е известно колко време ще отнеме това.\r\nСпоред постоянния представител проблемите възникнали не поради ситуацията около Украйна - вътрешната украинска криза стана само катализатор на проблемите, натрупани до 2014 г.  Чижов добави още, че и двете страни са наясно с необходимостта от изграждане на нова парадигма на отношенията, която според него трябва да се основава на прагматично партньорство.\r\nОтношенията между Русия и западните страни се влошиха поради ситуацията в Украйна и около Крим. Западът наложи санкции, Москва отговори, взе курс за заместване на вноса и повече от веднъж заяви, че разговорът с нея на езика на ограниченията е контрапродуктивен.   Русия многократно е заявявала, че не е страна по конфликта в Украйна и е субект по споразуменията за постигане на споразумение в Минск. Напоследък в страните от ЕС по-ясно се чуха мнения относно необходимостта от отмяна на санкциите.     ", "date": "2019.07.24", "title": "Русия назова условията си за подобряване на отношенията с ЕС "}
{"url": "https://www.actualno.com/ruse/afrikanska-chuma-po-svinete-prevzema-novi-teritorii-v-rusenska-oblast-news_771300.html", "text": "      В Русе се проведе заседание на областната епизоотична комисия за . Дискутираха се мерките, които ще се предприемат и обявеното бедствено положение до 29 юли в региона от областния управител Галин Григоров. Участваха областната управа, д-р Георги Дяков от ОДБХ, както и представители на Министерството на земеделието: проф. Георгиев и д-р Георги Чобанов.       Междувременно излязоха положителни резултати от пробите за Aфриканска чума в свинекомплекса в село Бръшлен. Отглежданите в селото животни са около 40 000 , от които възрастните са 35 000 по думите на д-р Георги Дяков. По-късно през днешния ден ще се направи оценка на място след изолиране на района и ще се пристъпи към умъртвяване на животни . Те ще бъдат загробени на терен, определен от експерти. Същата е процедурата и във фермата в с. Николово, където вече са умъртвени към 2000 прасета. : от дивите свине; нерегламентираното отглеждане на прасета в задните дворове и храненето им с хранителни отпадъци, разпространяващи заразата и не на последно място бързото пренасяне на вируса чрез движението на хората от едно до друго населено място. Категорично се отхвърля причината да са фуражите, тъй като те се гранулират при температура 70 градуса по Целзий. Специалистите твърдят, че за заболелите животни изходът е 100% смъртен.  При бедствено положение всички правомощия се прехвърлят на БАБХ и могат да се използват всички човешки ресурси и техника, обясни Свилен Иванов зам.-областен управител на Русе. Съдействие ще оказват ОД на МВР при охрана на пътищата за изолиране на засегнатите райони, РД на ПБЗН, военни от Военно формирование 32420, както и кметовете на засегнатите селища.\r\nД-р Чобанов посочи, че една от причините за разнасяне на вируса е човешкият фактор, като хора, които са били в близост до заразени животни са разнесли заболяването. Вирусът е опасен само за свинете , но не и за хората, които консумират свинско. В Бръшлен е проследено през последните 35 дни движението на свине по пътните листове. Има информация на коя дата са заклани и в коя кланица са доставени, която своевременно се проверява.    Положителното засега е отсъствието на заболели животни в свинекомплексите в селата Юделник и Голямо Враново. ", "date": "2019.07.24", "title": "Африканска чума по свинете превзема нови територии в Русенска област"}
{"url": "https://www.actualno.com/curious/dneven-horoskop-za-25-uli-news_771331.html", "text": "       Овен       Днес не оставяйте всичко на случайността. Вие може да имате своята роля в развитието на нещата, стига да положите достатъчно усилия. Телец Днес ще получите малък и неочакван подарък. Изненадата ще е голяма и ще изпълни сърцето ви с топлина.   Близнаци Днес не бъдете прекалено подозрителни. Понякога всичко е такова, каквото изглежда. Наслаждавайте се на живота. Рак     През този ден делата ви ще са добре изпълнени и с дълготраен ефект. Само не се отдавайте на апатия. Лъв През този ден ще ви бъде предложено нещо, което обичате. Преди да приемете се замислете защо му  е на този човек да го прави. Дева Сега не си припомняйте от какво се страхувате, но не и забравяйте, че има любов. Между желанията и възможностите ви има непреодолима граница.   Везни През този ден ще имате изострени интуиция и далновидност. Това е време за сериозни решения. Скорпион Ако сте обещали нещо на някого, независимо от обстоятелствата, трябва да изпълните обещанието си, дори то да е много трудно за изпълнение. Стрелец Когато сте на върха, никога не забравяйте хората, които са били на до вас, помагайки ви да се издигнете. Ще имате известен неуспех във финансите. Козирог    През този ден може да сте далеч от взимането на правилното решение, но се утешете с това, че сте на прав път. Не се доверявайте на очевидното. Водолей През този ден у вас ще се появят отрицателни емоции. Направете всичко, за да ги неутрализирате и не позволите да ви  повлияят. Риби Сега ще ви е трудно да останете търпеливи, особено когато предстои голямо събитие. Необходимо е да отидете, така че отложете всичките си други планове. ", "date": "2019.07.24", "title": "Дневен хороскоп за 25 юли"}
{"url": "https://www.actualno.com/europe/bylgarija-podgotvja-nova-koalicija-sreshtu-paketa-mobilnost-news_771312.html", "text": "      Българският транспортен министър Росен Желязков се срещна с колегите си единомишленици по пакета Мобилност I в Европейския парламент. Той разговаря с министрите на транспорта на Полша, Унгария, Литва и Латвия в Европейския парламент. Очаква се включването и на Румъния.      Мнението им е, че се налага започването на нов диалог, където да участват всички членове на Европарламента от единомислещите страни, независимо от политическото им семейство. До момента по Пакета за мобилност се действаше прибързано, без силни аргументи и анализи, е станало ясно от разговора.   По време на срещата със заместник-председателя на Групата на европейските консерватори и реформисти на ЕП Рафаеле Фито Желязков бе категоричен, че приетите до момента текстове по Пакета за мобилност се отклоняват съществено от първоначалните си цели.\r\n\"Надяваме се, че новоизбраният Европейски парламент ще бъде отворен за нашите предложения\", подчерта Росен Желязков.  Българският транспортен министър обсъди с координатора по Пакета за мобилност и член на групата Обнови Европа в ЕП Хосе Рамон Бауса-Диаз спорните текстове в Пакета за мобилност.\r\nСпоред текстовете по пакета Мобилност, ще се стигне до допълнителни часове управление и натрупване на умора у водачите, което е реална предпоставка за тежки инциденти. Задължителното връщане на превозните средства до страните по установяване, ще увеличи ненужно трафика, вредните емисии и амортизирането на пътната инфраструктура.   \"Според проучване, публикувано от Европейската комисия, в ЕС липсват 400 000 безопасни и сигурни места за паркиране и почивка на водачите. Трябва да отпадне забраната за ползването на седмичната почивка в кабината, докато не бъдат изградени тези места\", заяви министърът.    По думите му проблемите не може да се решават само с налагането на забрани и ограничения. Необходим е цялостен подход, който да гарантира равни условия за всички държави членки, както и достатъчно време за адаптация на бизнеса и превозвачите\", изтъкна Желязков.\r\nПри разговора по темата с председателя на Групата \"Идентичност и демокрация\" на ЕП Марко Зани българският министър отбеляза, че Португалия и Исландия споделят част от аргументите на единомислещите страни.\r\nПо думите на Желязков сегашният вариант на текстовете, разглеждани в ЕП, води до пряка намеса в конкурентоспособността на един огромен сектор в икономиката на ЕС. \"Не виждам нищо социално в предложението камионите да се връщат на всеки 4 седмици\", добави Росен Желязков.    ", "date": "2019.07.24", "title": "България подготвя нова коалиция срещу пакета Мобилност"}
{"url": "https://www.actualno.com/varna/zapochna-stroitelstvo-na-pyrvija-izkustven-ostrov-kraj-varna-news_771330.html", "text": "      Започнало е изпълнението на процедура по строителство на първия изкуствен остров в Черно море, северно от град Варна, научи репортер на actualno.com. Вчера се е състояло заседание на общинския експертен съвет по устройство на територията, на което е станало ясно, че островът е предвиден в Подробния устройствен план на курорта Св. св. Константин и Елена, влязъл в сила през 2017 г. Това е станало след заповед, издадена от зам.-министъра на регионалното развитие и благоустройството Валентин Йовев. Припомняме, че точно преди две години главният архитект на Варна Виктор Бузев обяви, че край Варна и курортните комплекси Св. св. Константин и Елена и Златни пясъци ще бъдат изградени общо четири острова като \"брегоукрепителни съоръжения по крайбрежието\". Курортът Св. св. Константин и Елена е собственост на едноименното туристическо поделение на групата \"Химимпорт\".      \"Задачата ни е да маркираме в плановете такава възможност, в случая – срещу бившия минерален басейн на някогашния курорт \"Дружба\" (\"Св. Св. Константин и Елена\", бел. ред.). След като островът бъде изграден, ще допуснем строителството на яхтено пристанище и евентуален подводен ресторант\", съобщи още през 2017 година Виктор Бузев.\r\nОчаква се още три острова щели да бъдат изградени пред курорта \"Златни пясъци\". Други ще бъдат оформени във Варненското езеро, но тяхната цел щяла да е \"екологична\". Те трябвало да предложат терени за нови местообитания на защитени видове.\r\nВ текстовата част на плана изкуственият остров е описан като \"противоабразионно и брегоукрепително съоръжение за увеличаване на плажната площ, което ще има и участък – яхтено пристанище\". Очаква се неговата конструкция и точната конфигурация трябва да бъдат уточнени в бъдещите технически проекти.  Според обосновката на идеята за строителство на изкуствени острови в морето, която е отразена в текстовата част, те могат да доведат до \"общо увеличаване на устойчивостта на склоновете и клифа срещу хлъзгане и свличане\". ", "date": "2019.07.24", "title": "Започна строителство на първия изкуствен остров край Варна"}
{"url": "https://www.actualno.com/asia/erdogan-shte-premahnem-vsjaka-zaplaha-za-nashata-cjalost-news_771306.html", "text": "      Турция е решена да \"премахне всяка заплаха\" за своята цялост, както и за мира и сигурността на своите граждани, заяви президентът Реджеп Тайип Ердоган в изявление  по случай 96-та годишнина от Лозанския договор от 1923 г., който установи границите на днешна Турция, предаде БГНЕС.      Описвайки споразумението като \"печат на независимостта на нашата страна\", турският президент предупреди, че \"никаква заплаха от санкции, нито скрити, нито явни, не може да възпре Турция от нейната справедлива кауза.\"   Турция по-рано този месец отхвърли санкциите на ЕС, наложени върху сондирането за газ във води, където Кипър има изключителни икономически права. Междувременно Турция заяви в понеделник, че ще отвърне на заплахите от страна на САЩ със санкции заради закупуването от Анкара на руски системи за противоракетна отбрана С-400.\r\n„Република Турция, както и преди век, днес има силата и решимостта да премахне всяка заплаха, насочена към нейната независимост, оцеляване и мира и сигурността на своите граждани ”, каза Ердоган.  Той добави, че продължаващите дейности на Анкара в Източното Средиземноморие и Северна Сирия потвърждават решимостта й да защитава правата на турците и кипърските турци. ", "date": "2019.07.24", "title": "Ердоган: Ще премахнем всяка заплаха за нашата цялост "}
{"url": "https://www.actualno.com/europe/v-poslednata-si-premierska-rech-tereza-mej-izlja-gneva-si-vyrhu-korbin-news_771316.html", "text": "      Оттеглящата се от премиерския пост Тереза Мей използва последното си обръщение в парламента, за да призове председателя на Лейбъристката партия Джереми Кобрин да се оттегли от лидерския пост, съобщават Guardian и CNN.      Часове преди да сдаде властта на Борис Джонсън, Мей участва в последния блиц контрол в качеството си на министър-председател на Обединеното кралство.   Премиерът заяви, че Корбин трябва да осъзнае, че е време да си ходи. Тя го обвини в използване на фалшиви новини и дезинформация. Според Корбин Борис Джонсън трябва да свика предсрочни парламентарни избори, когато поеме властта.\r\nС по-мек тон лидерът на опозицията благодари на Мей за някои нейни политики и я попита с кои най-много се гордее. Премиерът отвърна, че се гордее с всичките си политически действия.  Според нея Корбин трябва да се засрами, тъй като стратегията му за Брекзит е била свързана само с партийни игри. Мей се защити, че нейното правителство е помогнало за увеличаване на заетостта, повече хора са постъпили в университети и повече хора са си купили жилища.\r\nМинистър-председателят е доволен, че предава властта на Джонсън. Мей обяви, че днес следобед ще се срещне с кралица Елизабет II, а след това ще продължи задълженията си като депутат от избирателен окръг Мейдънхед.   Някои британски депутати похвалиха работата на Мей, други я осъдиха, а трети ѝ се присмяха.     , първо от поста лидер на управляващата Консервативна партия, а с избирането на нов лидер на торите и от поста министър-председател, поради невъзможността да се осъществи оттеглянето на страната от ЕС.\r\nОставката бе предшествана от 3 неуспешни опитa на премиера да получи подкрепата на Камарата на общините за нейната сделка за Брекзит, постигната с Брюксел. ", "date": "2019.07.24", "title": "В последната си премиерска реч Тереза Мей изля гнева си върху Корбин"}
{"url": "https://www.actualno.com/europe/sled-mej-i-britanskijat-finansov-ministyr-podade-ostavka-news_771317.html", "text": "      Филип Хамънд изпълни обещанието си и подаде оставка от поста финансов министър на Великобритания, преди , предава BBC.      По-рано Хамънд, който е отявен противник на Брекзит без сделка заяви, че новият премиер трябва да бъде свободен да избере финансов министър \"който е напълно отдаден на неговата политическа позиция\".   В официалното си писмо до вече бившия премиер Тереза Мей, Хамънд пише, че \"въпреки несигурността, създадена от наразрешения проблем Брекзит, ние успяхме да постигнем забележителен успех при възстановяването на обществените финанси и подготовката на британската икономика за предстоящите възможности\".\r\nХамънд има дълга политическа кариера, като е заемал няколко министерски поста - на труда и пенсиите (2005-07), на транспорта (2010-11), на отбраната (2011-14), на външните работи (2014-16) и на финансите (2016-2019).  По-рано днес Тереза Мей завърши последното си парламентарно заседание, оглавено от нея в ролята ѝ на министър-председател, след което ще бъде приета от кралицата в Бъкинганския дворец, където официално ще ѝ представи своята оставка. ", "date": "2019.07.24", "title": "След Мей и британският финансов министър подаде оставка"}
{"url": "https://www.actualno.com/analysis/v-xxi-v-pravoto-na-jenite-na-abort-vse-oshte-ne-e-garantirano-news_771192.html", "text": "      В католическите страни на Европа, като и Хърватия все по-често излиза, че човешките права не се отнасят за всички. Много лекари отказват да направят дори по медицински причини и жените са принудени да обикалят болници и да търпят унижения, а често - просто да заминат в друга държава от ЕС. Това се казва в анализ на EUobserver.      \"Наложи ми се да прекъсна втората ми бременност и това се превърна в трагедия, разказва жителка на Варшава на име Ана, която сега е на 39 години. Тя е била в 10 седмица от бременността, когато изследванията показва, че детето ѝ е носител на Синдрома на Даун.\r\n100%-на вероятност, никаква надежда за друг резултат, разказва Ана. Съгласно полското законодателство Анна е имала законно основание да прекъсне бременността си, но направление за процедурата е трябвало да получи от лекар.\r\n\"Много лекари ми отказаха. Трябваше да ходя от една болница в друга, където навсякъде имаше плакати с разкъсани бебета, с надеждата, че някой лекар ще се смили над мен, а медицинските сестри няма открито да демонстрират, че вижда в мен убийца. Не си представях как ще премина през това и заминах в Германия, в малък град край границата. В чакалнята имаше десет жени, много от тях - млади момичета. Но имаше и жени на моята възраст. Всички бяха полякини. Процедурата продължи 15 мин. Физически почувствах облекчение, но морално бях опустошена. Не става въпрос за чувства за вина. Усещах само тъга и отчаяние.\", разказва още Ана.  От 1993 година абортите в Полша са извън закона с изключение на случаите, когато бременността заплашва живота на майката, резултат е от изнасилване или в плода са открити сериозни аномалии. Все повече жени заминават зад граница, като Ана.\r\nПо данни на Федерацията на жените и семейното планиране в 2010 година 15% от такива аборти са били направени зад граница. За да абортират полските жени отиват в Украйна, Австрия, Германия, Белгия, Великобритания и Словакия.\r\nДруг вариант за прекъсване на бременността са таблетките, но това е незаконно.    През 2015 в Берлин е създадена организацията Ciocia Basia, която помага на полските жени да правят в клиниките на германската столица. От Хърватия в Словения за аборт В словенския град Брежице, недалеч от хърватската граница се намира най-малката многопрофилна болница в страната.\r\nВсяка седмица там отиват жени от съседна Хърватия, за да направят аборт. Броят им постоянно нараства. През 2018 година посещенията с тази цел са били 54, но през 2019 само за първите три месеца са отишли 25 жени от Хърватия. Много от тях идват от столицата Загреб, която е на 32 км от Брежице.\r\nМаршрутът на \"абортния туризъм\" се промени. Завеждащият АГ отделението на болницата Наташа Коцнар разказва, че когато била дете жените пътували за аборт от Германия в Хърватия, която по това време е в състава на бивша Югославия. Практически всички жени, отиващи в болницата в Брежище избират медикаментозен аборт, който предполага приемана две таблетки с интервал от 48 часа. Т..е. те трябва два пъти да отидат при лекарят. Главната причина да отидат в Словения, за да направят аборт е в това, че повечето лекари в Хърватия отказват да изпълняват тази манипулация. През 2003 година на лекарите разрешиха да отказват аборти и сега те стават все повече. Към 2018 година 59% от медицинските учреждения, в които жените може да се обърнат, за , отказват да извършат манипулация.      По думите на Саня Сезар, активистка от неправителствената организация \"Център за образование, консултирани и изследвания\" (Federa), 60% от гинеколозите се възползват от възможността да откажат изпълнението на тази процедура, затова степента на достъпност на абортите продължава да намалява, а жените отиват зад граница, за да прекъснат бременността.\"При това абортите по медицински показания в Хърватия са законни.\r\nСъщата е и ситуацията в Полша. От 2015 година, когато на власт в страната дойде консервативната партия \"Право и справедливост\", много лекари подписаха документ за отказ от изпълнение на процедурата за По данни на   Federa  сега само 10% от медицинските учреждения (или 40 от 400) са задължени да изпълнят процедурата по медицински показания.\r\nима цели райони, където никой не прави аборти. Държавните болници нямат право да откажат провеждането на аборт - това е незаконно, но никой не му обръща внимание. Защо отказват?    Гинекологът Барбара Антониак  от Варшава разказва защо отказва да направи аборт, независимо от обстоятелствата:\r\n\"Аз не правя аборти, защото хората не трябва да се убиват. Когато пациентката има право на аборт на законни основания, аз непременно я консултирам, за да ѝ помогна да се справи със ситуацията. Ако детето умре, то ще умре внезапно, но не от нашите ръце.\"\r\nВ Хърватия и Полша по-голямата част от населението са католици, такива са 86% от хърватите и 87,5% от поляците.\r\nРазличните религиозни групи настояват за внасяне на промени в законодателството на тези страни. През 2016 година в Полша влиятелният аналитически център Ordo Iuris, който е срещу абортите, подготви законопроект, който би могъл да осигури еднаква правна защита на децата, както след тяхното раждане, така и преди него.\r\nИнициативата е събрала 400 хил. подписа и предполага пълна . Последваха масови протести и законопроектът не беше приет. През 2018 година се разгледа и такъв за забрана на абортите в случай на установени аномалии в развитието на плода, но и той беше отхвърлен.   По-арон през годината  Ordo Iuris откри свой клон и в Хърватия, което позволи да се закрепят връзките между двете католически страни. Нашите експерти обменят знания, опит и ноу-хау, казват представители на организацията.\r\nХърватското правителство създаде специален консултативен съвет, чиято задача е изучаването на законите, отнасящите се до абортите в другите страни на Европейския съюз с цел да се внесат промени в действащото законодателство на страната, което е прието през 1977 г. Ако Хърватия приеме прогресивен закон за абортите, напълно вероятно е ултраконсерваторите да се опитат за инициират референдум. Свещеникът от университета в Загреб отец Дамир Стоич е твърдо против абортите и заявява, че Хърватия е страна \"застъпваща се за живота\". Но според него, ако се стигне до референдум по този въпрос, защитните на абортите ще победят: \"Повечето хора са срещу абортите, но те не искат да лишават останалите от правото на аборт.\", смята Стоич. Арканзас и съгласието на насилника От 30 юли жителките на Арканзас в САЩ трябва да получат съгласието на биологичния баща на плода, дори в случай на изнасилване. Лекарите ще носят наказателна отговорност, ако направят , без да уведомят човека, заченал зародиша, който сега се смята за \"починал член на семейство\", пише френското издание Le Figaro.\r\n\"Правилото ще действа в случай на изнасилване и на инцест. Жената, забременяла от насилника ще трябва да се посъветва с него, а това означава - да го издири, ако знае къде се намира, за да се договорят за съдбата на наследника. Ако той откаже - аборт няма да има.   Текстът на закона твърди, че съдбата на покойния е в ръцете на семейството му. През март законодателите присъединиха плода към членовете на семейството и сметнаха, че и двамата родители имат равни права над ембриона. Непълнолетните момиче ще трябва да получат съгласието на родителите си, т.е. съгласието на бабата и дядото на зародиша.\r\nМного правозащитни организации вече се обявиха против закона. Американският съюз за граждански свободи изрази възмущение от подобни ограничения.\r\nВсеки ден жените в Арканзас и на цялата територия на Съединените щати са принудени да се борят за достъп към необходимата им медицинска помощ, а законодателите натрапват новини начини за това да се затворят клиниките и абортът да стане невъзможен, възмущават се от съюза.\r\nСпоред тях единственият начин да се изведат законодателите на Арканзас от лекарските кабинети  е те да бъдат преместени в съда.\r\nВижте повече за промените в законите за абортите в САЩ в  ", "date": "2019.07.24", "title": "В XXI в. правото на жените на аборт все още не е гарантирано"}
{"url": "https://www.actualno.com/starazagora/eksperti-ako-chumata-preskochi-balkana-shte-plamne-cjala-bylgarija-news_771326.html", "text": "      Заради случаите с африканска чума трябва да бъдат унищожени и загробени над 70 000 прасета в България. Причината болестта все още да не е навлязла в Старозагорска област, която е водеща в свиневъдството, е, че заразата просто не е прескочила Балкана.      Това заяви на разширено заседание на Областната епизоотична комисия директорът на Областната дирекция по безопасност на храните д-р Дамян Миков, предаде БГНЕС.   Експертът обясни, че основен преносител на чумата са домашните и дивите прасета, а начинът да бъде ограничено нейното разпространение е хората, които отглеждат прасета в тип „заден двор”, да си ги заколят, тъй като друг изход в момента няма и съвсем скоро ще преминат към умъртвяване на нерегистрираните прасета.\r\nЕдин от собствениците на водещи свиневъдни ферми в страната Венцислав Славов обясни, че на територията на Старозагорска област се отглеждат над 190 000 прасета и болестта може да бъде пагубна за цял един отрасъл. Той каза още, че свиневъдната индустрия струва 5 милиарда лева на страната.   ", "date": "2019.07.24", "title": "Експерти: Ако чумата прескочи Балкана, ще пламне цяла България"}
{"url": "https://www.actualno.com/america/sasht-globi-s-5-miliarda-facebook-news_771337.html", "text": "      САЩ официално завършиха процедурата за налагане на рекордната глоба в размер на 5 милиарда долара на Facebook заради нарушение на конфиденциалността на личните данни на голям брой потребители на платформата - т.нар. случай \" \", предава AFP, цитирани от БГНЕС. Отделно компанията на Марк Зукърбърг ще плати и 100 млн. долара на Комисията по борсите и ценните книжа - заради това, че е укрила от инвеститорите пробивът \"Cambridge Analytica\".      Федералната търговска комисия на страната , че това е най-голямата санкция наложена на компания по подобни нарушения и е една от най-големите глоби в историята на САЩ въобще. Но санкцията всъщност представлява споразумение. Глобата се налага, защото социалната мрежа е предоставила достъп на трета страна до лични данни, таргетирала е с реклами свои потребители, предоставили телефонните си номера с цел по-добра защита и е лъгала, че функцията \"лицево разпознаване\" била изключена фабрично и не работи, освен ако изрично не я настроиш. Заради това сега за всеки нов лицев модел, който бива създаван от компанията на Марк Зукърбърг, трябва да има съгласие, но при старите модели няма да се прави ревизия.   Заради случилото се, Facebook ще трябва да прави оценка всеки нов продукт, който разработи и доклад по темата да има на всяко тримесечие - пред главния изпълнителен директор на компанията и пред трета страна.\r\n\"Въпреки повтаряните обещания към милиардите си потребители от целия свят, че ще бъде осигурен контрол върху това как техните лични данни са споделяни, Facebook подкопа доверието на ползващите платформата\", каза Джо Симънс, председател на комисията.  Според други членове на комисията обаче, глобата е недостатъчна. Става въпрос за демократите, които не са били съгласни, че Зукърбърг и други важни фигури в управлението на Facebook не са държани лично отговорни за скандала и не са били наказани. Конкретно мнение по въпроса , която настояваше да се търси съдебна отговорност от Зукърбърг. Има и недоволство, че всъщност условията на споразумението за глобата не ограничават Facebook в досегашните му практики на събиране на информация, пише The Washington Post. ", "date": "2019.07.24", "title": "САЩ глоби с 5 милиарда Facebook"}
{"url": "https://www.actualno.com/blagoevgrad/vandali-schupiha-podzemnite-kontejneri-v-blagoevgrad-news_771319.html", "text": "      По-малко от месец след влизането в сила на в Благоевград - те вече са счупени. За неприятната новина съобщиха от администрацията на общината, а виновниците се издирват.      На снимките се вижда, че един от контейнерите, точно до Камерната опера в града, е видимо изкривен, което според общината води до намаляване на ефективността на съоръжението.\r\nКонтейнерът ще бъде възстановен в най-ранен срок.\r\nТова не е първият случай на вандализъм в Благоевград. През април тази години вандали счупиха чисто нови пейки край ключов булевард в града. Пейките бяха поставени като част от промяна на цялостната инфраструктура, но жителите и гостите не града не се радваха много дълго на новата придобивка.  Тогава в града все още нямаше изградено видеонаблюдение, което да покаже на отговорните органи кой е отговорен за атаката. Сега,  макар и видеонаблюдението да е факт, остава неясно дали ще бъде търсен виновникът за счупването на контейнерите.\r\nВъвеждането на подземни контейнери беше част от инициативата на кмета на Благоевград д-р Атанас Камбитов за по-чист и зелен град. Очаква се постепенно те да навлязат в целия град. Този вид контейнери са стандартна практика в цяла Европа. Намаляват неприятната миризма, събират по-голямо количество отпадъци и и водят до по-доброто рециклиране. ", "date": "2019.07.24", "title": "Вандали счупиха подземните контейнери в Благоевград"}
{"url": "https://www.actualno.com/politics/bylgarija-dava-25-pyti-po-malko-ot-sedmichnata-zaplata-na-mesi-i-ronaldo-za-spirane-na-migrantskata-kriza-news_771257.html", "text": "      България ще даде 200 000 евро за намаляване на миграционните потоци към Европа. Средствата ще бъдат осигурени от бюджета на МВнР, предназначен за официална помощ за развитие и хуманитарна помощ. Това реши правителството на редовното си заседание.      Сумата e около 2,5 пъти по-малка, отколкото е седмичната заплата на Лео Меси. Същото е горе-долу сравнението и ако гледаме седмичната заплата на Кристиано Роналдо.   Парите ще бъдат дадени на Фонда на Инициативата за икономическа устойчивост към Европейската икономическа банка. Така България се включва в Инициативата за икономическа устойчивост, която осигурява и финансирането на проекти в страните от Западните Балкани за преодоляване на причините за засилена миграция към Европа.\r\nИнициативата за икономическа устойчивост е проект на Европейската инвестиционна банка в сътрудничество с Европейската комисия в отговор на искане от Европейския съвет за бързо мобилизиране на допълнително финансиране в подкрепа на страните от южното съседство и Западните Балкани. Хърватия, Италия, Литва, Люксембург, Полша, Словакия, Словения и Великобритания са обещали да се включат в инициативата, която има за цел да повиши икономическата устойчивост в страните, от които идват мигрантите. Инициативата ще подпомогне Западните Балкани, както и Алжир, Египет, Йордания, Ливан, Либия, Мароко, Палестина и Сирия чрез осигуряване на инвестиции в критична инфраструктура и насърчаване на подобрено предоставяне на обществени услуги и социална защита.  ЕИБ се стреми да увеличи финансирането си с 6 млрд. евро за период от 5 години (те ще бъдат добавени към вече предвидените 7.5 млрд. евро) и да насърчи допълнителни инвестиции до 15 млрд. евро. ", "date": "2019.07.24", "title": "България дава 2,5 пъти по-малко от седмичната заплата на Меси и Роналдо за спиране на мигрантската криза"}
{"url": "https://www.actualno.com/vraza/malko-nad-11-e-bezrabotica-v-oblast-vraca-news_771239.html", "text": "       Запазва се тежката ситуация на безработните в община Хайредин, където без препитание са повече от 43 % от хората в трудоспособна възраст. Следват община Борован –с 39.61 % безработица и Община Криводол - 27,06%. Данните са посочени от Маргарита Ангелова, директор на Бюрото по труда във Враца.      През месец юни 2019 г. най-много свободни работни места са заявени от търговия; ремонт на автомобили и мотоциклети -12 места, селско, горско и рибно стопанство - 8 места, хотелиерство и ресторантьорство - 7 места, строителство - 7 места и други.   В сравнение с м. май 2019 г. броят на заявените работни места на първичен пазар е намалял с 46. На безработните лица са предложени общо 364 работни места през м.юни.\r\nПрез същият период на м.юни обаче, а.    , а с основно и по-ниско образование са – 41,72%. Броят на регистрираните е нараснал с  трима човека  спрямо предходния месец и така без препитание са като нарастването е формирано изцяло от регистрираните в община Враца, а броят в община Криводол намалява. В Община Враца те са 618, а в Община Криводол – 254. ", "date": "2019.07.24", "title": "Малко над 11% е безработица в област Враца"}
{"url": "https://www.actualno.com/analysis/rusko-izdanie-sasht-shte-razorjat-bylgarija-prodavajki-f-16-news_771190.html", "text": "             „Българските политици се обърнаха към Доналд Тръмп с искане за промяна на условията за закупуване на изтребители F-16. Те не разбират защо тази сделка е била сключена при тези условия“, пише руското издание.   Припомня се, че българският парламент одобри договор за закупуване на на стойност 2,2 млрд. лева по курс 1,75 лева за един долар. Средствата трябва да бъдат преведени преди 5 септември – при това наведнъж. Предполага се, че самолетите ще влязат в експлоатация от Военновъздушните сили на три партиди до първото тримесечие на 2024 година.\r\nНаложи се депутатите да променят Закона за държавния бюджет, тъй като тези разходи не бяха планирани. Това е голяма тежест за финансите на страната, тъй като увеличава дефицита ѝ до 2,1% от БВП, а плащанията ще са от резервния фонд. Особени спорове в парламента предизвика начина на плащане на самолетите - едновременно и цялостно. Премиерът Бойко Борисов заяви, че самият той настоява за това. Мнозина обаче имат друго обяснение от това на министър-председателят.  Според министъра на финансите Владислав Горанов, България няма \"такава кредитна история\", че да се възползва от разсрочено плащане. Тоест САЩ настояват за този начин на плащане, отбелязват от редакцията противоречията по въпроса за плащането.\r\nПри обсъждането на сделката Българската социалистическа партия и партията „Воля“ предложиха да се отложи гласуването за три или шест месеца, което всъщност означава прекратяване на процедурата за възлагане на обществени поръчки, тъй като предложението на САЩ за изтича на 5 септември.   Лидерът на „Воля“ Веселин Марешки прочете отворено писмо до Доналд Тръмп. В него той моли президента на САЩ да спре „тази хищническа сделка\", за да „не тласне България към финансова бездна и да не обрича на нищета бедната европейска нация\".    „Знаете ли, че най-богатата страна обрича най-бедната държава от ЕС на страдание?\", пита Марешки и предлага на САЩ „да направи жест на добра воля и да доставят на България самолетите безплатно\". Позицията на социалистите е подобна: те вярват, че САЩ не плащат на България за военната им база, затова биха могли да ѝ „дарят” самолети, коментира още вестник \"Правда\". ", "date": "2019.07.24", "title": "Руско издание: САЩ ще разорят България, продавайки ѝ F-16"}
{"url": "https://www.actualno.com/politics/ms-dade-sedem-razreshenija-za-prouchvane-na-podzemni-bogatstva-news_771261.html", "text": "      Правителството одобри седем разрешения за проучване на подземни богатства.      „Грома Холд“ ЕООД ще проучва строителни материали в площ „Вельов камък“, разположена в землищата на селата Клисура и Дренково, област Благоевград. Това е регламентирано в решение на Министерския съвет, взето на днешното му заседание. Разрешението за проучване се предоставя за една година. За този срок титулярят ще вложи минимум 32 хил. лв. в проучвателните дейности.   За срок от една година „Баластриери“ ЕООД ще проучва строителни материали в площ „Просото“, разположена в землището на село Веринско, община Ихтиман. Предвижда се титулярят да вложи минимум 37 хил. лв. в проучвателните дейности.\r\nВ площ „Тополите“, разположена на територията на община Лом, област Монтана, „Пътища М“ ЕООД ще проучва строителни материали. Разрешението за проучване се предоставя за една година, като за този срок ще бъдат инвестирани минимум 35.9 хил. лв. в проучвателните дейности.  „Инмат“ ЕООД ще проучва строителни материали в площ „Било“, разположена в землищата на селата Студена и Боснек, област Перник. Минимум 48 хил. лв. ще бъдат вложени в проучвателните дейности в рамките на една година, за какъвто срок се предоставя разрешението.\r\n„Агро култури 2014“ ЕООД ще проучва строителни материали в площ „Бялата чука“, разположена в землището на с. Ветрен дол, общ. Септември, обл. Пазарджик. Разрешението за проучване се предоставя за 1 година. За този срок титулярят ще вложи минимум 55 хил. лева в проучвателните дейности.   За срок от две години „МК-719“ ЕООД ще проучва скалнооблицовъчни материали в площ „Костадин“, разположена в землището на с. Долен, общ. Сатовча, обл. Благоевград. Разрешението за проучване се предоставя за две години, като се предвижда за този срок да бъдат вложени минимум 13.4 хил. лв. в проучвателните дейности.    Минимум 33 хил. лв. ще бъдат инвестирани в проучване на скалнооблицовъчни материали в площ „Арабка“, разположена в землищата на селата Дъбница, Крушево и Хвостяне, област Благоевград. Разрешението за проучване се предоставя за срок от 2 години на „Евроколд“ ООД.\r\n„РИДЖ КОНСУЛТАНТС“ ЕООД ще търси и проучва метални полезни изкопаеми в площ „Възел“, разположена на територията на община Черноочене и община Кърджали, област Кърджали. Разрешението за търсене и проучване се предоставя за срок от 3 години. За този период ще бъдат вложени минимум 387 хил. лева в търсещо-проучвателни дейности.\r\nСъгласно друго правителствено решение, врачанското дружество „Булстоун“ ЕООД ще добива скалнооблицовъчни материали - варовици, от находище „Требежа“, община Мездра. Концесионната площ е с размер от 245,3 дка. На база на количествата утвърдени запаси и предвидения средногодишен добив, концесията се предоставя за срок от 35 години. През този период се очаква постъпленията от концесионни плащания да надхвърлят 1.9 млн. лв. без ДДС. По закон приходите от тях постъпват в държавния бюджет и в бюджета на общината по местонахождение на концесионната площ - в случая това е община Мездра. За обезпечаване на производствената си дейност от „Булстоун“ ЕООД предвиждат инвестиции в размер на повече от 1 млн. лв. ", "date": "2019.07.24", "title": "МС даде седем разрешения за проучване на подземни богатства"}
{"url": "https://www.actualno.com/business/aec-kozloduj-shte-dade-milioni-za-staro-oborudvane-ot-belene-news_771272.html", "text": "      За 2,8 млн. лева НЕК ще продаде старо оборудване от площадката на \"Белене\" на АЕЦ \"Козлодуй\". Това реши на днешното си редовно заседание правителството.      Става въпрос за филтри, вентилатори и други детайли, които са от съществено значение за изпълнение на програмите за продължаване на срока на експлоатация на 5 и 6 блок на АЕЦ \"Козлодуй\" и за увеличаване на мощността на реакторната установка до 104%. Продажбата ще бъде извършена чрез пряко договаряне между \"Национална електрическа компания\" ЕАД (НЕК) ЕАД и АЕЦ \"Козлодуй\" ЕАД.   Какво реши правителството за застраховката от ядрен риск на АЕЦ \"Козлодуй\" - . ", "date": "2019.07.24", "title": "АЕЦ \"Козлодуй\" ще даде милиони за старо оборудване от \"Белене\""}
{"url": "https://www.actualno.com/starazagora/dve-katastrofi-s-postradali-v-stara-zagora-news_771227.html", "text": "       Петима души пострадаха при две пътнотранспортни произшествия (ПТП) в ранните вечерни часове вчера в Стара Загора.      В първата катастрофа в района на новия мол лек автомобил \"Мерцедес\" , управляван от 39-годишен старозагорец, е ударил лявата странична част на пресичащ без предимство при неработещ светофар таксиметров автомобил \"Хюндай\", управляван от 63-годишен водач. Пострадали са шофьорът и 35-годишният пътник от с. Дрангово, община Кирково, в таксито. Водачът е с две счупени ребра и комоцио, а пътникът с фрактури на лявата ключица и две ребра. 63-годишният старозагорец и обслужен е в Центъра за спешна медицинска помощ и е освободен, а дранговецът е настанен е за лечение в университетската болница без опасност за живота. 32-годишната пътничка в \"Мерцедес\"-а от Казанлък е с разкъсна рана на левия клепач, обслужена е в спешния център и е освободена. \r\nПри второто ПТП 23-годишен старозагорец, управлявал \"Мерцедес\", предприел маневра „завой наляво“ от най-дясна част на пътната лента, без да се убеди в безопасността маневрата, и е ударен от движещ се в същата посока лек автомобил \"Ауди\" с 30-годишен водач зад волана. В резултат на удара „Ауди“-то се отклонява вляво и с предната си част се блъска в дърво в средната разделителна ивица на булеварда \"Св. патриарх Евтимий\" при кръстовището с ул. \"Васил Левски\". Шофьорът на колата и пътникът му, мъж на 30 години от Стара Загора са пострадали. Водачът е с контузия на бял дроб и корем, а пътникът е получил контузия на бял дроб . И двамата са настанени за лечение в университетската болница без опасност за живота. По двата автомобила са нанесени значителни материални щети. Пробите за употреба на алкохол е на двамата водачи са отрицателни.\r\nИ за двете ПТП-та в сектор „Пътна полиция“ при Областната дирекция на Министерството на вътрешните работи са образувани досъдебни производства по чл. 343 от Наказателния кодекс.   ", "date": "2019.07.24", "title": "Две катастрофи с пострадали в Стара Загора "}
{"url": "https://www.actualno.com/plovdiv/tuka-ima-tuka-nemagalerija-na-drujestvoto-na-plovdivskite-hudojnici-news_771238.html", "text": "      1912 година е първата, в която Дружеството на южнобългарските художници, зародено с няколко съвместни изложби още преди Съединението, отбелязва официалното си начало. След откриването на изложба точно на 31 декември преди 107 години, се провежда Учредително събрание, ръководено от Христо Станчев. В архивите на Дружеството на пловдивските художници, пряко наследило тази първа формация, са записани на практика всички значими имена на българското изобразително изкуство - освен известните пловдивски школи, ярко заблестели с дарования в няколко периода, като гост- художници в изложбите през годините са участвали и всички големи български художници. Дружеството полага усилия да се сдобие със собствена материална база и това се случва през 1932 година с изграждането на Дом на изкуствата и печата . Там в момента се намира Радио Пловдив, а от няколко години просторното фоайе е място и за изложби.       През 1975 година Градският съвет на Пловдив предоставя със своя заповед за безвъзмездно ползване новата сграда на галерията на ул. \"Гладстон\" на Дружеството на пловдивските художници. В ново време настават трудни моменти за дружеството и за самата сграда, а сроковете на ползване в последните години вече са тригодишни и то срещу сериозен наем. Така доскоро, когато галерията беше съборена с обещанието от страна на кмета Иван Тотев там да бъде построена нова и в нея пак да влезе Дружеството на пловдивските художници. Междувременно още преди две години подкрепата на общината за провеждането на техни изложби, дотогава твърдо подпомагани в културния календар, изложби с история и традиции...отпадна тихомълком. Отпадна и проектът за нова галерия, който пловдивските художници предложиха- върху него те бяха мислили с години. С любимия инженеринг, общината вдигна сграда, която ...може да служи за всичко.    Последният удар стана ясен тия дни, когато управлението на новата галерия бе възложено на Градската художествена галерия, а не на Дружеството . С една дума всичко, което самоотвержената председателка на Дружеството на пловдивските художници Снежана Фурнаджиева допускаше, че ще стане, стана. Няколко пъти кметът Тотев официално отричаше нейните подозрения, твърдеше, че Дружеството пак ще си има галерия, само че нова и накрая направи точно обратното. Още едно наследство отиде неясно къде. Подобна участ в Пловдив имат изгорелият тютюнев склад на Кудоглу, дарен на общината като доходоносно здание в полза на бедните, детските ясли, построени пак от него. В Габрово такава участ има друга емблематична сграда- Параходът. Замислен в наследството на големия предприемач и филантроп Пенчо Семов за Дом за възрастни хора, архитектурният шедьовър загина безславно наред със завета на дарителя. И това са само част от примерите за пренебрегната памет, има ги в цялата страна.\r\nДружеството на пловдивските художници е решено да съди община Пловдив за стореното. ", "date": "2019.07.24", "title": "Тука има, тука нема...галерия на Дружеството на пловдивските художници"}
{"url": "https://www.actualno.com/smolyan/dve-porychki-za-vik-v-smoljan-trygvat-otnovo-sled-unikalno-objalvane-news_771209.html", "text": "      Две поръчки на обща стойност над 54 млн. лв. без ДДС (64,8 млн. лв. с ДДС) възобнови след процедури по обжалване \"ВиК\" ЕООД – Смолян. Те са финансирани от Оперативна програма \"Околна среда\" (ОПОС) по \"Интегриран воден проект на агломерация Смолян\".      Поръчките бяха стартирани през месец април. Последва уникално за страната обжалване. 25 местни фирми се обединиха срещу условията, наричайки ги незаконосъобразни и ограничителни. Колективната жалба, освен до Комисията за защита на конкуренцията, бе изпратена до премиера, областния управител, кмета на Смолян и управителя на ВиК.    Според жалбата, всички 25 фирми, взети заедно, не могат да отговорят на условията за реализиран минимален общ оборот в последните три години . Те възразяват срещу изискванията за технически и професионални възможности, за изпълнен обем работа през последните пет години  и срещу методиката за оценка на офертите. Според тях поръчката „е насочена към конкретен участник, който би доказал опита си с изпълнение на поръчки“, финансирани от ЕС в програмен период 2007-2013 г. чрез ОП „Околна среда“ и ПРСР.\r\n„С необоснованото завишаване на критериите за подбор ограничава местния бизнес /строителни компании/. Дори в хипотеза да участваме като обединение с общи усилия и ресурс не можем да отговорим на поставените изисквания. Естеството на поръчката обаче не представлява такава сложност и в случай, че критериите за участие биха били занижени, то ще се предостави възможност не само по-голям кръг потенциални участници да кандидатстват, но така също ще се създадат и условия за конкурентни цени“, се сочи в жалбата.  Нито едно от нарушенията, за които се твърди обаче, не бе потвърдено от Комисията за защита на конкуренцията.\r\nЕдноличното дружество „ВиК“ в Смолян е 100% собственост на държавата чрез МРРБ. То е първото в България, спечелило финансиране и подписало договор по новите правила на ОПОС – с изработено Прединвестиционно проучване.\r\nНа практика обявените от дружеството поръчки са две. Едната е по Жълт Фидик (форма на договор за инженеринг - проектиране и строителство), която е на стойност 31,3 млн. лева без ДДС. Тя включва изграждане на нова водопреносна мрежа с дължина 7508 метра, реконструкция на съществуваща – 6453 метра, нова канализационна мрежа с дължина 8839 метра, реконструкция на съществуваща– 9821 метра. Предвидена е също реконструкция на 1073 метра канализационни колектори и на главния градски събирателен колектор в Смолян.       Втората е по Червен Фидик (форма на договор за строителство) на стойност 22,7 млн. лв. без ДДС. С нея се предвижда изграждане на нова водопроводна мрежа в Смолян с дължина 2692 метра, реконструкция на съществуващи с дължина 5431 метра, нова канализационна мрежа– 8452 м, реконструкция на съществуваща– 9070 метра.\r\nПървоначално жалбите пред КЗК бяха подадени от всичките 25 фирми, но всяка от тях трябваше да плати по 9000 лева (4500 лева за всяка жалба) – такси за стартиране на производство.  Впоследствие носители на жалбите станаха две фирми. „Крис – МТ“, която е собственост на Владимир Кехайов - областния представител на Камарата на строителите в Смолян, се зае с жалбата срещу инженеринговата поръчка. „Красин“ ООД, собственост на Кремен и Мирен Красини, поддържат жалбата срещу поръчката за строителство.\r\nЗа твърдението, че е завишено изискването за оборот от КЗК сочат, че той по закон не трябва да надхвърля двукратния размер на обявената прогнозна стойност, от което следва, че изискването изцяло е съобразено с нормата закона и твърдяното нарушение не е налице. Антимонополната комисия също така счита, че и при определянето на критериите за подбор възложителят, без да превишава пределите на оперативната си самостоятелност, е въвел изискване, което да осигури изпълнител с доказана добра практика и технически възможности. Според нея поставеното изискване за изпълнени от участниците дейности с предмет и обем, идентични или сходни с тази на поръчката, не са в противоречие с разпоредбите на закона, а твърденията в жалбата са неоснователни.\r\nИзискванията, според комисията, за техническия екип не са ограничителни, нито са в нарушение на приложимите норми.\r\nОтносно методиката КЗК също счита, че няма нарушение на закона, тъй като ясно са посочени начините за оценяване на офертите с конкретни стойности в показателя „концепция за изпълнение“.      Като извод на КЗК се сочи, че зададените от възложителя условия на са стеснили необосновано кръга на участниците в процедурите, не са дискриминационни и са заложени в съответствие със закона, поради което двете жалби са неоснователни.\r\nПреди да се произнесе по същество, Антимонополната комисия отхвърли исканията в двете жалби за налагане на временна мярка „спиране на производството“. Впоследствие решенията на КЗК бяха потвърдени от Върховния административен съд. Това бе причина за управителя на „ВиК“ да възобнови двете процедури. \r\nНа този етап няма данни двете решения на КЗК по същество да са обжалвани във ВАС. ", "date": "2019.07.24", "title": "Две поръчки за ВиК в Смолян тръгват отново след уникално обжалване"}
{"url": "https://www.actualno.com/velikotarnovo/tarnovoruns-da-obikolim-veliko-tyrnovo-s-koleleta-news_771252.html", "text": "      Сдружението за групови упражнения и здраве организира с колелета. Сборният пункт за месец юли е в (Пишмана), западен вход на СУ \"Вела Благоева\", .      Обиколката започва от ж.к. „Пишмана“, минава по ул. „Н. Габровски“ и централните улици на Велико Търново, и стига до крепостта „Царевец“. Продължава с изкачване до ректората на ВТУ и завършва на паметника \"Асеневци\".\r\nОрганизаторите информират желаещите да дойдат със своето колело, което да е в изправност. Движението ще се извърши групово, в бавно задружно темпо. Участието е безплатно.    е масова колоездачна обиколка на град Велико Търново. Организира се от всеки последен петък на месеца. Цели да покаже, че във Велико Търново може да се карат колелета по улиците. са следните:\r\n- до двата най-големи квартала с 35 000 жители няма големи изкачвания;\r\n- главната улица и централната част са почти равни;    - колелетата вече имат по 30 скорости и са олекотени. Има електрически колелета и хибридни модели за всеки.  , а именно:      участник във велоприключение на споделя и пожелава на всички да бъдат здрави, да карат колело, да идват на походи и да бъдат свободни.\r\nПодобни инициативи има в почти всички по-големи градове на света - София, Берлин, Копенхаген, Лондон, Маями, Ню Йорк.... Названието им е \"Критична Маса\" (in EN: Critical Mass). Присъединете се и Вие! ", "date": "2019.07.24", "title": "TarnovoRuns: Да обиколим Велико Търново с колелета!"}
{"url": "https://www.actualno.com/europe/ochertava-se-obvinenie-v-shpionaj-i-korupcija-za-vtorata-naj-goljama-ispanska-banka-news_771271.html", "text": "      Обвинение за корпоративен шпионаж и корупция поиска испанската прокуратура за втората най-голяма испанска банка - BBVA, предаде БГНЕС.      Съдията, който отговаря за случая в Националния съд на Испания, който се  занимава с големи финансови дела, сега трябва да реши дали да обвини  банката или не.   BBVA е заподозряна, че е използвала Жозе Мануел Вилярехо, сега пенсиониран полицейски началник, за незаконно подслушване на телефони на журналисти, политици и бизнесмени, за да отблъсне нежелан акционер, пишат испански медии.\r\nПрез януари банката призна, че преди това е използвала услугите на група за бизнес разузнаване Cenyt и е започнала вътрешна проверка на случая. Cenyt беше свързана с Вилярехо, който в момента е в затвора, заподозрян в извършване на нелицеприятни дейности като изнудване или заплахи от името на компании или богати хора в продължение на десетилетия. В продължение на години той също така записвал разговори с всемогъщи хора и пускал тяхното съдържание на части, докато е зад решетките, предизвиквайки страх сред политици, бизнесмени и дори членове на кралското семейство.  Сред разследваните по случая BBVA е Анхел Кано, който като главен оперативен директор от 2009 до 2015 година е заместник-председател на банката.\r\nПрез януари BBVA заяви, че не е \"открила никакви документи, отразяващи каквото и да е наблюдение или подслушване на частни комуникации\" по време на първоначалната си вътрешна проверка. ", "date": "2019.07.24", "title": "Очертава се обвинение в шпионаж и корупция за втората най-голяма испанска банка"}
{"url": "https://www.actualno.com/haskovo/osvetiha-paraklisa-pokrov-bogorodichen-v-ivajlovgradskoto-selo-svirachi-news_771288.html", "text": "       присъства на “. Тържественото откриване с водосвет и курбан се състоя на празника на Свети Пророк Илия – Илинден, а на събитието се събраха десетки жители и гости на селото.       \"Храмът е построен в чест на 105-годишнината от завръщането на дедите ни от Мала Азия. Вложихме всички сили и труд и го направихме. И вече е факт!“ – сподели Тянка Пехливанова – Кмет на село Свирачи.\r\n„Нека идваме с много вяра и любов в този храм. Честит празник!“ – пожела кметът на община Ивайловград на всички присъстващи.   ", "date": "2019.07.24", "title": "Осветиха параклиса \"Покров Богородичен\" в ивайловградското село Свирачи"}
{"url": "https://www.actualno.com/asia/turisti-postradaha-pri-tejka-katastrofa-v-turcija-news_771202.html", "text": "      Най-малко 25 туристи са пострадали при катастрофа в южния турски курортен град Кемер, съобщава германският национален ежедневник Die Frankfurter Allgemeine Zeitung, цитиран от агенция \"Фокус\".      По данни на местните власти сред ранените има граждани на Полша, Русия и Норвегия. Става ясно, че превозното средство се е преобърнало и е паднало в канавка. Причините за произшествието остават неизвестни.   Медии в страната информират за до 41 ранени, 38 от които – поляци. Двама души са в критично състояние.    ", "date": "2019.07.24", "title": "Туристи пострадаха при тежка катастрофа в Турция"}
{"url": "https://www.actualno.com/starazagora/uchredjavat-industrialna-zona-v-kazanlyk-news_771204.html", "text": "      На редовното си заседание утре общинският съвет на Казанлък ще взема решение за учредяването на дружество „Индустриална зона - Казанлък“, чийто едноличен собственик на капитала ще бъде общината .      Новото дружество ще се занимава с изграждане, управление и развитие на индустриални зони , ще отдава под наем и те продава дълготрайни активи. Сред другите дейности които ще осъществява са консултантска, комисионна, рекламна и маркетингова дейност, представителство и посредничество и друга производствена и търговска дейност, разрешена от закона. \r\nЗа учредяването му община Казанлък като едноличен собственик трябва да направи непарична вноска от недвижим имот. Той е частна общинска собственост с площ 68 337 квадратни метра в местността „Даскалов соргун“ край село Бузовград. Капиталът на дружеството е в размер на 112 000 лева, от които 109 400 са непарична вноска и парична в размер на 2600 лева. Старейшините на Казанлък трябва да гласуват и откриване на процедура за провеждането на конкурс за възлагане на управлението на „Индустриална зона - Казанлък” ЕООД. Кандидатите за управител трябва да представят тригодишна програма за развитието на зоната. Ако предложението за учредяване на „Индустриална зона - Казанлък“  бъде одобрено от общинския съвет, всички действия по регистрацията управителя.\r\nПрез май 2018-а г. общинският съвет  в Казанлък одобри единодушно сключването на меморандум за сътрудничество между общината и „Национална компания индустриални зони“ ЕАД, който през юли подписаха кметът Галина Стоянова и Антоанета Барес, директор на компанията. Тогава Стоянова подчерта, че „община Казанлък, като зона с висок икономически потенциал има възможност да развие местната икономика с привличането на инвеститори, чрез изграждане и развитие на индустриални зони от нов тип, отговарящи на съвременните норми и изискванията на пазара“. ", "date": "2019.07.24", "title": "Учредяват индустриална зона в Казанлък"}
{"url": "https://www.actualno.com/society/pochina-nikolaj-boev-shefyt-na-prescentyra-na-kabineta-borisov-1-news_771278.html", "text": "      На едва 41-годишна възраст вчера внезапно си отиде нашият колега и приятел Николай Боев, съобщиха от Столична община.      Боев беше шеф на пресцентъра на Министерски съвет по време на първия кабинет \"Борисов\"\r\n\"Николай беше изключителен професионалист и приятел – човечен, почтен и коректен, на който можеш да разчиташ винаги. Николай Боев е работил като експерт връзки с обществеността в Столичната община, \"Автомагистрали\" ЕАД към Министерството на регионалното развитие и благоустройството и ГЕРБ, а в периода 2009-2013 г. като ръководител на звеното за връзки с обществеността към Министерски съвет. Поднасяме дълбоки съболезнования на близките му”, пишат от пресцентъра на Столичната община.\r\nПоклонението ще се състои на 25 юли в 11 часа в Габров о, черквата \"Успение на Пресвета Богородица\".  Екипът на Аctualno.com се присъединява към съболезнованията към близките на Николай.\r\nПоклон пред паметта му!     ", "date": "2019.07.24", "title": "Почина Николай Боев - шефът на пресцентъра на кабинета \"Борисов-1\""}
{"url": "https://www.actualno.com/books/bdj-shte-nasyrchava-pytnicite-si-da-chetat-news_771205.html", "text": "      БДЖ, съвместно с български издателства, стартира кампанията „Чети във влака“, която цели да стимулира четенето на книги по един модерен начин. Всички пътници, притежаващи смарт устройства, могат да се докоснат до нови светове по време на пътуването си чрез магията на електронните книги.      В разгара на лятото във всички влакове в страната са разпространени стикери с QR код, водещ към електронни книги за безплатно четене. Инициативата подкрепиха водещи издателства и автори в страната, които предоставиха напълно безплатно първите книги от виртуалната библиотека на „Чети във влака“.       Виртуалната библиотека на „Чети във влака“ ще остане отворена за нови попълнения целогодишно. Всеки автор и издателство могат да се включат в каузата като се свържат с БДЖ на официалната електронна поща: bdz@bdz.bg.\r\nРеализирането на проекта „Чети във влака“ ще даде възможност на четящите хора да се докоснат до утвърдени и нови български автори, както и да следят актуалните заглавия и събития, организирани от издателствата. ", "date": "2019.07.24", "title": "БДЖ ще насърчава пътниците си да четат"}
{"url": "https://www.actualno.com/sofia/gotvi-li-se-stolichnijat-obshtinski-syvet-da-odobri-zastrojavane-na-iztochen-park-news_771208.html", "text": "       Утре, 25 юли, предстои последното преди лятната ваканция заседание на Столичния общински съвет (СОС). И вече има предупреждение, че се гласи приемане на ново сериозно решение точно преди края на мандата на сегашния съвет.      Става въпрос за промяна и отваряне на път за застрояване на Източен парк, който се намира между \"Младост\" и \"Горубляне\". Според независимия общински съветник Войслав Тодоров ще се изработи подробен устройствен план (ПУП), който той вижда като директна стъпка за застрояване на 1,3 млн. квадрата в „един от малкото съхранени зелените клинове на града”\r\n“Точно преди да си заминат, мнозинството се готви да вземе решение, което ще се отрази на стотици хиляди граждани на София с десетилетия напред. През следващия мандат предстои работата по изменения в общия устройствен план на града и от години настоявам тези терени да се защитят като зелени площи в него. Вместо това в летните месеци един отиващ си орган бърза да съсипе града ни”, коментира Войслав Тодоров във Facebook. Той е дал и линк към с призив да бъде спряно това застрояване.   В обявения за утре , точка 37 засяга точно ПУП за регулация и застрояване \" \". Предложението е на главния архитект Здравко Здравков. Освен това, точка 36 и точка 33 също изглежда са по темата - за ПУП-ове за регулация и режими на застрояване за преструктуриране на м. „ж.к. Дружба 1 - III част“, район „Искър“, в граници: бул. „Кръстьо Пастухов“, ул. „Тирана“, ул. „Илия Бешков“, бул. „Капитан Димитър Списаревски“ и м. „ж.к. дружба 2 - I част“ в граници: бул. „проф. Цветан Лазаров“, бул. „Копенхаген“, ул. „Обиколна“ и за регулация и застрояване „за хотел, търговски, административен и обслужващ комплекс, жилища и тп“, „за жс, обсл. обекти и тп“, „за озеленяване и техническа инфраструктура” в нов кв. 1 и пешеходна алея, поземлени имоти с идентификатори 68134.1504.2569 и 68134.4081.9572, 68134.4081.9574 м. „Цариградско шосе - караулката“, район „Искър“ и район „Младост“ и изменение на улична регулация. Докладите и по двете точки отново са на Здравков.\r\nЗаради готвената промяна и за да изпрати сегашния СОС в \"заслужена почивка\", утре (25 юли) от 9:00 часа пред Столична община се събира и инициативата \"Обединена София\". Повече какво представлява тя можете да си припомните ! Предстои и пореден протест в \"Горубляне\", където има хора, които искат да им бъдат върнати имоти точно в парка, като се очаква те също да дойдат пред Столична община.      ", "date": "2019.07.24", "title": "Готви ли се Столичният общински съвет да одобри застрояване на Източен парк?"}
{"url": "https://www.actualno.com/viewpoint/bylgarija-carstvoto-na-nekadyrnostta-news_771188.html", "text": "      С изтичането на данни от НАП престъпният свят вече разполага накуп с личните данни на цялото активно население и може да развихри още повече въображението си. Това е само поредното доказателство, че българската държава не се справя със задълженията си. За да замаже гафа си, тя отклонява вниманието на публиката в две посоки. Че станалото не е страшно, още по-малко - катастрофално. И че тя е направила възможното за защита на данните, но хакери-факири са пробили тази защита.       \"Уникални мозъци\" и ниски заплати Както винаги, като факир в кризисния пи ар се прояви премиерът. Той обедини двете защитни тези в общ патриотичен сюжет, който да ни успокои, като ни накара да се почувстваме горди, че сме българи: киберзащитите ни са \"тежки\", само че нашите хакери с \"толкова мощни знания и умения\" са \"над световно ниво\". Имаме \"истински вълшебници\" и \"уникални мозъци\", само че те не работят за държавата, защото заплатите ѝ са малки. Разбира се, този сюжет издиша отвсякъде. Защото не е сигурно дали атакувалите НАП са някакви кибер-факири. Както написа анонимният \"руски хакер\": \"Правителството ви е бавноразвиващо се. Състоянието на киберсигурността ви е пародийно\". Освен това \"уникални мозъци\" има навсякъде, въпросът е кой, как и дали въобще ги използва.\r\nТака или иначе, премиерът е напипал проблема: в България по-способните и компетентните рядко попадат на държавна служба. Но се е разминал с причината. Тя е не само и не толкова в заплатите (които, впрочем, вече съвсем не са толкова ниски, колкото сме свикнали да си мислим) или в липсата на достатъчно пари по принцип. Както се видя в случаи като този в НАП и преди това с блокирането на Търговския регистър, пари има, но те се харчат неефективно заради схемата с няколкото едни и същи фирми на \"наши хора\", които от години са абонирани за обществените поръчки. А тази схема е възможна, понеже по високите места, където се вземат решенията, са настанени други безхаберни и некомпетентни \"наши хора\".  Тъй че, не \"уникалните мозъци\" отбягват държавната администрация, а тя отбягва тях. Нещо повече - отблъсква ги, за да не ѝ пречат. Повсеместна практика Разбира се, практиката на кадровия подбор, който се основава не толкова на професионализма и компетентността, колкото на връзкарството, послушанието и готовността за изпълнение на всякакви поръчки, не е от вчера. С годините обаче тя завладяваше нови територии и вече изглежда повсеместна. Критериите пък се снижаваха все повече, в резултат на което нивото на хората по различните етажи на държавната йерархия се срина катастрофално. За нагледност можем да направим някои исторически сравнения. Някога един вицепремиер се прочу с израза \"Е...и държавата, щом аз съм ѝ вицепремиер!\". А един депутат даде интервю за отношенията ни с несъществуваща държава, заради което си спечели прякора \"Нубиеца\".    На фона на някои днешни пародийни министри, депутати и други управленци вицепремиерът и депутатът отпреди 25 години изглеждат разумни и просветени. На днешния фон дори прословутата \"Калинка\" с фалшивата диплома отпреди десетина години вече изглежда способна и компетентна. Днес отрицателният кадрови подбор изглежда не случаен и епизодичен, а целенасочен, съзнателен, безсрамен и безскрупулен.\r\nЕто пример от последната седмица, който на фона на изтичането на информация от НАП може да изглежда маловажен, но не е. Защото скриването и манипулирането на важна за обществото информация е не по-малко опасно. А именно това става все по-видно в т.нар. обществена телевизия, инструментът за чието завладяване се нарича Съвет за електронни медии (СЕМ). Медиен надзорник от аграрния сектор Следя работата на този орган от самото му начало преди близо 20 години и съм свидетел на това как нивото на членския му състав постепенно се сриваше. Каквито и да са били недостатъците и грешките на някогашните му членове, в професионално (и не само) отношение те се извисяват на светлинни години в сравнение с днешните медийни надзорници.\r\nСега, дни след като изпълни поръчката с избора на новия генерален директор на БНТ, СЕМ се сдоби с нов ценен кадър. Тя се представя като \"млад и образован човек\", който се \"абстрахира от всякакви политически намеси\". Но, строго погледнато, не отговаря дори на формалните законови изисквания като: висше образование и опит в някоя, свързана с медиите, сфера и наличие на \"обществен авторитет и професионално признание\". Завършила е аграрна икономика във врачанския филиал на УНСС със среден успех и за медиите не е учила нищо. Опитът ѝ е натрупан като телефонен оператор в административния отдел на една телевизия и като консултант \"продажби\" в малко известни телекомуникационни компании. Нито обществото, нито професионалната общност са чували нещо за нея, тъй че не може да става и дума за \"авторитет\" и \"признание\".   Ако за някого това не е достатъчно, нека се опита да прочете следната \"мисъл\", формулирана от новия член на СЕМ пред парламента: \"Ако фундаментът е образование, то кое ни учи на хъс и мотивация за развитие? Това е работата ни. Това е и част от желанието ми аз да участвам като дам своята полезност, защото за мен резултатът се мери с процент полезност. Да, можех да ползвам времето си във връзка с убеждението на това вие да вземете решение, но убеждението е даване на доверие. Така че в този смисъл мандатната позиция не предполага изпитателен срок в изпълнението на един проект, полезността какво остава след теб. Това е моята позиция.\"\r\nРазбира се, в медиите веднага могат да се намерят много хора, които също биха изпълнявали всякакви поръчки без никакви угризения и със същата готовност. Но явно избиращите вече дори нямат нужда от маскировка. Така, загърбили и най-елементарното приличие, близо 100 депутати инсталираха в орган с важни обществени функции човек, който не би могъл да влезе, камо ли да се задържи, в който и да било нормален университет по света. Едни непригодни за поста си хора избират и назначават други подобни. А те - трети. И така нататък... Тази практика превръща държавата в царство на некадърността. Последиците се виждат. Автор:    ", "date": "2019.07.24", "title": "България - царството на некадърността"}
{"url": "https://www.actualno.com/europe/jena-ojivja-po-vreme-na-opeloto-news_771200.html", "text": "      В руската столица съобщиха за инцидент по време на опело на починала жена, предаде РИА Новости, цитирана от агенция \"Фокус\".      На траурната церемония от носа на починалата бликнала кръв, което шокирало всички присъстващи в църквата. Някои от тях били убедени, че покойната е „оживяла“.\r\nЗаради случилото се свещеникът прекъснал опелото, считайки, че жената е жива. Той повикал и медици. Пристигналите на място специалисти извършили обстоен преглед, но повторно потвърдили смъртта на жената. ", "date": "2019.07.24", "title": "Жена \"оживя\" по време на опелото ѝ"}
{"url": "https://www.actualno.com/vidin/myj-ot-vidin-e-neizvestnost-ot-6-uli-news_771228.html", "text": "      Областната дирекция на МВР във Видин издирва изчезнал жител на крайдунавския град. . От този ден близките му  не са го виждали.      Борислав е висок, със слабо телосложение, на видима възраст между 50 и 60 години. Лицето му е кръгло и мургаво, с кафяви очи, плешив.\r\nБил е облечен с бели дънкови панталони и черна тениска с щампа и обут с различни обувки – тъмно синя и бяла, плетена.\r\nБлизките на Борислав търсят помощ и съдействие при издирването му.  От проведените до настоящия момент издирвателни мероприятия Борислав Борисов не е открит.  \r\nУмоляват се гражданите, които имат информация за 58-годишния мъж, да се обадят на тел. 112 или в най-близкото поделение на МВР. ", "date": "2019.07.24", "title": "Мъж от Видин е нeизвестност от 6 юли"}
{"url": "https://www.actualno.com/burgas/sybarjat-nezakonni-postrojki-v-burgas-news_771216.html", "text": "      По силата на десет кметски заповеди за премахване днес събарят общо 20 сгради в бургаския квартал „Победа\" - солидни тухлени къщи и различни други пристройки към тях. Това съобщиха от пресцентъра на Община Бургас. Те са изградени върху терени, които са предвидени за улична инфраструктура. Така Общината продължава поетапно да освобождава улица „Тамара\" от незаконни сгради, за да може при нужда дотам да стигне линейка, пожарна, тежка или дезинфекционна техника.      „Собствениците\" и обитателите на тези сгради са предупредени още миналата година, че предстои тяхното премахване. Община Бургас е длъжна да спазва законовите процедури, които отнемат време, а отгоре на всичко част от заповедите бяха абсолютно неоснователно обжалвани в съда. Куриозен факт е, че някои от „собствениците\", знаейки, че къщите ще бъдат премахнати, са ги давали под наем през последните месеци.   „Благодаря на бургаската полиция и на EVN, които със своята компетентна помощ направиха така, че днес за пореден път ние да можем спокойно да си свършим работата\", каза кметът Димитър Николов.\r\nПрез последните години Община Бургас е премахнала близо 400 незаконни постройки в кварталите „Победа\" и „Горно Езерово\", както и в ромската махала на к-с „Меден рудник\". И в момента има издадени заповеди за следващи такива акции, но не са изтекли законоустановените срокове за обжалване и доброволно изпълнение.    ", "date": "2019.07.24", "title": "Събарят незаконни постройки в Бургас"}
{"url": "https://www.actualno.com/burgas/obshtina-burgas-premahna-nezakonni-kyshti-v-kvartal-pobeda-news_771223.html", "text": "      Постройките са тухлени, солидни, с пристройки към тях и се намират улица \"Тамара\" в квартал „Победа“. За тях има издадени десет кметски заповеди, които касаят тяхното премахване. Къщите са изградени върху земя, на която трябва да има улици и нормална инфраструктура, за да могат до домовете да достигат линейките на Бърза помощ, пожарната, или друга техника. Живеещите в сградите са предупредени за предстоящото събаряне още през миналата година. По този начин община Бургас спазва законните разпоредби, които трябва да се прилагат в подобни случаи. Макар и неоснователни, много от заповедите бяха обжалвани в съда. Това е отнело време, което някои от \"собствениците\" са използвали за да отдават постройките под наем.          \"Благодаря на бургаската полиция и на EVN, които със своята компетентна помощ направиха така, че днес за пореден път ние да можем спокойно да си свършим работата\", заяви кметът Димитър Николов по повод акцията по премахването на незаконните постройки.       Община Бургас е премахнала близо 400 незаконни постройки през последните няколко години. Те са били в кварталите \"Горно Езерово\", \"Победа\", в ромската махала на жилищен комплекс \"Меден рудник\". Има още издадени заповеди за подобни акции. За тях обаче, не са минали законните срокове за обжалване или доброволно изпълнение.     ", "date": "2019.07.24", "title": "Община Бургас премахна незаконни къщи в квартал „Победа“"}
{"url": "https://www.actualno.com/politics/demokratichna-bylgarija-izliza-na-protest-sreshtu-ivan-geshev-news_771210.html", "text": "      Политическото обединение \"Демократична България\" организира протест срещу кандидата за обвинител номер едно на страната .       е под наслов \" \". Недоволството е насрочено за утре (25 юли) от 09:00 ч. пред сградата на Висшия съдебен съвет (ВСС).\r\n\"Безалтернативно, безочливо, безпардонно за нов  главен прокурор, за нови 7 години, бе номиниран Иван Гешев. Този, който:   - Затри делото КТБ;  - Подлага хора на брутални унижения;\r\n- Изпра Пеевски и обслужва Борисов.\r\nТрябва да спрем това. Как? Като поискаме оттегляне на неговата кандидатура поради тотална непригодност\", отбелязват организаторите на протеста. \"Да излезем на 25 юли (четвъртък) пред ВСС (улица \"Екзарх Йосиф\" № 12), за да покажем, че номинирането на Гешев е в разрез с обществения интерес, очакването за реформи в прокуратурата и справедливост\", коментират още от \"Демократична България\".     ", "date": "2019.07.24", "title": "\"Демократична България\" излиза на протест срещу Иван Гешев"}
{"url": "https://www.actualno.com/america/sasht-osvobodiha-turski-banker-izpratiha-go-v-stranata-mu-news_771130.html", "text": "      Бившият турски банкер Мехмет Хакан Атила, задържан в САЩ за нарушенията на санкциите срещу Иран, бе прехвърлен от имиграционния център за задържане на летището за репатриране в Турция, след като беше освободен от затвора миналата седмица, съобщи в. Daily Sabah.      Атила, бивш изпълнителен директор на държавната Halkbank, беше освободен миналия петък, след като съдията постанови, че е излежал наказанието си.\r\nПрез 2016 г. турско-иранският търговец на злато Реза Зараб бе арестуван в САЩ по обвинение в нарушаване на санкции на САЩ срещу Иран. По-късно обаче той стана свидетел на обвинението срещу Турция и влезе в американската програма за защита на свидетелите. Той свидетелства срещу бившия заместник-главен изпълнителен директор на Halkbank Атила, който беше арестуван през март 2017 г. по време на командировка в САЩ.\r\nЗараб прие всички обвинения на САЩ срещу него, включително нарушаването на санкциите на САЩ срещу Иран, пране на пари и други обвинения, и се съгласи да сътрудничи като свидетел срещу банкера.  Адвокатите на Атила често поставяха под съмнение достоверността на казаното от Зараб по време на процеса; съдебен състав в Ню Йорк призна банкера  за виновен през януари по 5 обвинения, свързани със заговор и банкови измами въз основа на  свидетелските показания на Зараб. Той получи наказание от 32 месеца затвор.\r\nВ резултат на жалба от адвокатите му съдията разреши времето, което е излежал, след като е бил арестувано, за да бъде отчетено като изпълнение на присъдата.\r\nКогато Атила беше осъден, Турция разкритикува присъдата като \"скандално решение в скандален случай\" и \"заговор, целящ да усложни вътрешната политика на Турция и да се намеси в вътрешните работи на Турция\". Анкара многократно критикува осъждането на Атила, наричайки го \"политически мотивирано\".     ", "date": "2019.07.24", "title": "САЩ освободиха турски банкер, изпратиха го в страната му"}
{"url": "https://www.actualno.com/society/bedstveno-polojenie-i-v-plevensko-zaradi-chumata-po-svinete-news_771144.html", "text": "      Със своя заповед областният управител на Плевен Мирослав Петров обявява бедствено положение на във връзка с установените огнища на болестта африканска чума по свинете в честни стопанства в общините Гулянци, Никопол, Левски и Белене. Това съобщиха от пресцентъра на Областната администрация.       Бедственото положение влиза в сила от днес (24 юли) и ще продължи до 31 юли 2019 година , като срокът при необходимост може да бъде удължен. За ръководител на операциите, произтичащи от обявеното бедствено положение, областният управител Мирослав Петров определя директора на ОДБХ - Плевен д-р Иван Йорданов. В заповедта си областният управител разпорежда органите на ОДБХ – Плевен да организират цялостната дейност по координация, взаимодействие и изпълнение на дейностите, свързани с евтаназиране на животните в засегнатите зони.   \"Обявеното бедствено положение дава възможност за включването на по-широк кръг институции в дейностите по ограничаване разпространението на заболяването АЧС\", каза областният управител Мирослав Петров. Той подчерта, че стриктното спазване на набелязаните мерки, извършвани от отговорните институции, както и съдействието от страна на местните власти и стопаните е от изключително значение за ефективността на предприетите действия.\r\nПрипомняме, чe вчера бедствено положение заради чумата бе обявено в Русе.   ", "date": "2019.07.24", "title": "Бедствено положение и в Плевенско заради чумата по свинете  "}
{"url": "https://www.actualno.com/varna/novijat-bulevard-vyv-varna-se-prevyrna-vyv-vodopad-news_771154.html", "text": "      Пореден проблем се появи с в морската ни столица, след снощния дъжд. Граждани публикуваха видеоклип в социалните мрежи, на който се вижда как \"водопад\" залива преминаващите превозни средства в района на новото кръгово до автогарата във Варна. Наводнени са много улици и булеварди в града.      Клипът, който е заснет от Радимир Вичев, може да видите И днес е в сила жълт код за дъждове, гръмотевици и градушки в няколко области на страната, предупреждават синоптиците. ", "date": "2019.07.24", "title": "Новият булевард във Варна се превърна във \"водопад\" "}
{"url": "https://www.actualno.com/actualno/idealnijat-prokuror-news_771203.html", "text": "      Идеалният прокурор става рано сутрин и отпива от приготвеното му кафе. То е сервирано от други идеални прокурори, които са станали идеални през годините, а сега му помагат да започне деня си идеално, както са правили те.      Пред идеалния прокурор рано сутрин стои прегледът на печата. Той е идеално разпределен в две идеални папки. На едната пише \"Наши хора\", а на другата \"Болшевики\". Тези папки се предават от идеален прокурор на идеален прокурор през годините. В името на обективността трябва да признаем, че първата е гигантска, а втората съвсем тъничка, но самото съществуване на втората прави идеалния прокурор винаги притеснен. Но не си мислете, че ако е притеснен, това е чак пък лошо. Втората папка мотивира идеалния прокурор и го вкарва в работен режим. Тя задава идеалното му всекидневие. \r\nИдеалният прокурор е революционер в правния мир. Той променя идеални правила и ги преобръща в техни антиподи. Така например за идеалния прокурор всеки е виновен до доказване на противното. Но това е само началото. С времето идеалният прокурор разбира още нещо - и да се докаже противното, пак е виновен. Това е разбирането за идеална вина - съвършена презумпция за престъпление, която съществува за всеки от втората папка и за никого от първата. \r\nИдеалният прокурор \"не е привърженик на идеята за разделение на властите\". За него това е идея на \"десни екстремисти\". Изглежда, че идеалният прокурор има предвид, че Монтескьо е от десните екстремисти. Финансирал го е Иво Прокопиев през 1748 година, когато Монтескьо е написал \"За духа на законите\" и го е публикувал като подлистник в \"Дневник\". По приблизително същото време олигархичните десни екстремисти са финансирали и Джон Лок да каже същите работи. Тогава Джон Лок е общувал твърде много с Христо Иванов, който е бил още млад, както и с Радан Кънев. Все още в Европа има легендарни кафенета, в които са се срещали четиримата, за да обсъдят идеите си. Но идеалният прокурор не се кефи на тия работи.  Идеалният прокурор е средностатистически български гражданин - обича да се представя така. Това дава надежди на всеки средностатистически български гражданин - та щом може дори средностатистическият човек да се превърне в идеален прокурор, значи всичко на този свят е възможно и всичко може да стане идеално. Но пред останалите има едно мъничко препятствие - в пътя им към идеалното може да им попречи идеалния прокурор. Но тихо сега. Дайте им шанс на тия момчета. \r\nПървото нещо, по което се познава идеалния прокурор, е че той е единственият кандидат за главен прокурор. Това, което критиците на подобна безалтернативност не разбират, е, че няма смисъл от конкуренция, щом единият от кандидатите е просто идеалният прокурор. Това е идеално за вас и вие сте идеални за него.        ", "date": "2019.07.24", "title": "Идеалният прокурор"}
{"url": "https://www.actualno.com/balkani/razpitvat-haradinaj-v-haga-news_771146.html", "text": "      Министър-председателят на Косово Харадинай ще бъде разпитан от специализирания съд в Хага, припомня електронното издание на прищинския ежедневник Zeri, цитиран от \"Фокус\".      Разпитът е насрочен за 10:30 часа българско време. В района на специализирания съд в холандския град се наблюдава засилено полицейско присъствие с оглед възможността от спонтанни протести на албанската общност в страната, пояснява изданието.    , за Хага отпътува и Якуб Красники, бивш председател на косовския парламент. Органът, създаден за разследване на престъпленията срещу сърби по време на войната в Косово, вече разпита Шукри Буя, друг бивш лидер на Армията за освобождение на Косово (АОК). Той обаче отказа да отговаря пред прокурорите.\r\nВъпреки че съдът действа въз основа на косовските закони, неговото седалище се намира в Хага, припомня вестникът.Ra   ", "date": "2019.07.24", "title": "Разпитват Харадинай в Хага"}
{"url": "https://www.actualno.com/music/innerglow-predstavi-nov-silen-singyl-i-novo-video-kym-nego-chujte-i-vijte-so-long-news_771171.html", "text": "       След огромния успех на третото им авторско парче „Chained In Love”, ето че Тодор Ковачев, Петър Желев и Матей Христосков от излизат с нова енергична и емоционална песен – “So Long”. Към нея бандата представя и ново видео с онлайн премиера днес. В новия сингъл момчетата смесват своите рок влияния с все повече мотиви от електронната музика и със задължителната за тях мелодичност. Четвърта по ред - „So Long” доразвива звученето на бандата, която все по-категорично се заявява в родното музикално пространство със собствен стил, мелодични вокали и най-важното – с авторска музика, и то от най-висока класа. Още с първите акорди парчето звучи ударно и завладяващо, а основна тема в текста е оказването на подкрепа на близък човек, който се бори срещу вътрешните си демони. Песента “So Long” от няколко дни се завъртя в радиоефира и вече се радва на отлични отзиви и одобрение.       Песента идва и с провокативен, нежен и стилен видеоклип, който бандата предствя официално в медийното и онлайн пространство днес. Режисьор е Николай Драганов, а оператор Борил Петров – екипът, с който бандата засне и видеото към предишното парче “Chained In Love”. Двамата отново предлагат смели, нестандартни и провокативни визии, съчетаващи смайващо красиви гледки от полуостров Халкидики с визуални ефекти. Мистично и неустоимо демонично е присъствието на Мина Маркова, която е в главната роля във видеото към “So Long”. Избраните локации са непознати места, пусти и ветровити плажове, носещи едно много различно и нестандартно морско усещане. Видеото е заснето през май тази година в Ситония (на Халкидическия полуостров), където преди броени дни имаше жестоки бури и наводнения. продължават да залагат изцяло на авторска музика с множество алтърнатив, поп, денс и фънк елементи. За две години от съществуването си, групата издаде песните “After You”, “Rising Sun” и „Chained In Love”. Изнесе множество клубни и фестивални концерти и сподели сцена с изпълнители като “Остава”, “Hayes Y”, \"Jeremy?\", “Jin Monic”, “Nu/Ance”, “Taking Heed”, VICK и други.      С излизането си песента „Chained In Love” се изкачи на първо място в класацията “Топ 20” на Българското национално радио и се задържа там цели пет седмици. Групата заслужено продължава да печели много нови фенове и предизвиква все по-голям интерес и популярност. През юни INNEGLOW беше част от един от най-значимите рок фестивали в България - „Hills of Rock”, както и от „Радио парк фест“ на БНР. Вокалистът на бандата - Тодор Ковачев се включи в шести сезон на музикалното предаване „Гласът на България“, където се представи повече от добре.\r\nINNERGLOW е част от музикалния лейбъл HOMEOVOXMUSIC на китариста на „Остава“ Георги Георгиев.    INNERGLOW можете да последвате във Facebook – .  ", "date": "2019.07.24", "title": "INNERGLOW представи нов силен сингъл и ново видео към него! Чуйте и вижте „So Long”!"}
{"url": "https://www.actualno.com/asenovgrad/vlaga-razrushava-jilishta-na-asenovgradchani-ot-meseci-chakat-reakcija-snimki-news_771093.html", "text": "       Подпухнали и оронени стени, влага над 90% и щети, като след наводнение е резултатът от вода, която незнайно откъде прониква в къщите на улица \"Йордан Йовков\" в частта от №30 до №38 в асеновградския квартал \"Долни Воден\". Ситуацията се разиграва вече цяла година, но до момента не е намерено решение на проблема. Потърпевши са организирали протестна подписка и са я входирали до ВиК-Пловдив, до клона на водното дружество в Асеновград, както и до асеновградската общинска администрация. Към момента официален отговор не е получен.            В Жалбата си хората настояват за незабавни мерки по отстраняване на проблема, тъй като жилищата им продължават да се рушат заради влагата. Потърпевши казват, че според тях течът е от спукана тръба на водопреносната инсталация по улицата. Влагата в домовете им започнала след извършен ремонт на улицата през лятото на миналата година, твърдят хората. Вчера на същото място е възникнала , по която екипи на ВиК-Асеновград са работели през целия ден.   \"От почти година влагата по стените е много. Притесняваме се за здравето си, както и за жилищата си - да не би предполагаемият теч да подкопае основите\", обясняват живеещите в проблемния район. Други посочват, че са поставили влагоабсорбатор в къщите си и резервоар от шест литра понякога се пълни с поета вода за един ден. През май месец в общинска администрация е входирана подписка от потърпевшите семейства с пълно описание на проблема. Около два месеца по-късно община Асеновград връща отговор до семействата, чрез който единствено им съобщава, че подписката е изпратена до ВИК-Асеновград и ВИК-Пловдив.    Откъде е течът все още не е ясно, но по преценка на екипи от водното дружество, които са извършвали оглед и проверка, проблемът е възникнал вследствие на подпочвена вода, обясняват граждани. Потърпевшите обаче не са на това мнение. Според тях, вчерашната авария е доказателството, че са били прави в твърдението си. \"Почти цяла година теч и разход на питейна вода, която отива в основата на домовете. Мокри стените и създава опасност за здравето на живеещите вътре и за здравината на къщите\", коментираха собственици на пострадали жилища.     Те допълниха, че вследствие на цялата ситуация е пропаднал и тротоарът пред домовете им, вероятно заради влагата, която мокри пясъка под плочките. Дали са подпочвени води, или теч от водопровод на водопреносната мрежа в Асеновград и кога проблемът ще бъде решен, засега не става ясно. А дотогава гражданите се надяват влагата да не създаде хроничен здравословен проблем на децата им. ", "date": "2019.07.24", "title": "Влага разрушава жилища на асеновградчани, от месеци чакат реакция (СНИМКИ)"}
{"url": "https://www.actualno.com/interview/boris-bonev-pred-actualnocom-slagame-kraj-na-praktikata-remont-na-remonta-v-sofija-news_771156.html", "text": "                Първо и най-важно - София да бъде чист и подреден град. Да бъде оживен и автентичен град, както и да бъде свързан и мобилен град. Това са нашите приоритети, това обхваща нашия живот. Всичко това означава край на практиката \"ремонт на ремонта\", бърз и редовен градски транспорт, това означава чист въздух, красива градска среда , това означава работа в интерес на хората така, както сме го правили вече 10 години.    Ние не се страхуваме от никаква компроматна война, не се страхуваме от атаки . Точно затова излизаме сега, в края на юли, докато всички останали кандидати си мълчат и ще излязат септември. Защо? Защото ги е страх точно от това. Защото всичко, което сме правили през последните години, е било подчинено само и единствено на интереса на гражданите. Няма компромати за нас. Няма как да излязат, защото винаги цялата ни дейност е публична , цялото ни финансиране е публично и ние стоим с имената си.     Десет години всякакви хора се упражняват да намерят кой стои зад \"Спаси София\". Може би е време наистина да си признаят и за себе си, че никога няма да открият такъв човек, защото такъв няма . Зад \"Спаси София\" стоят гражданите на столицата. Ние сме разделили приоритетите си в 15 теми, които наистина обхващат всичко. Има тема за градски транспорт, за качеството на въздуха и ремонтите. Имаме тема за специално развитие на Северна София, за минералните извори, Витоша и опазването на културното ни наследство . Тоест постарали сме се да обхванем всички аспекти на градския живот и , които не само дават резултат на други места по света, но за София могат да допринесат за голяма промяна. Мерките, които сме разписали, са актуални и след 10 години. Те могат да се прилагат така, че София да се превърне в град, за който да се гордеем.   Както сме водили досега всичките си акции и кампании - иновативно, в полза на гражданите и с тяхното включване в тях. Тук е моментът да призова всеки, който желае, да се включи в нашата кампания. Ще имаме нужда от доброволци. Вярваме, че ще успеем, защото наистина предлагаме алтернатива. Първото нещо, което ще направя, е да формирам моят екип и той да се запознае с текущата ситуация в София. Искам нещо друго да кажа - колкото и лошо да се управлява София през последните години, на ниско ниво в администрацията ние видяхме, че има невероятно качествени и подготвени хора, които ако им се даде възможност да работят, ще го правят в полза на София .  Възнамерявам да бъда кмет, който няма да зачеркне всичко, което се е случило преди него, а след мен и потоп. Напротив, ще бъда човек, който ще оцени индивидуалните качества на всички, които искат да работят в София - за София. Съответно, разбира се, бих дал шанс и на тези, които смятат, че могат да допринесат за това.     Аз живея достатъчно близо до \"Московска\" 33  и смятам да използвам, както съм го правил досега, велосипед, пеша или метро. Но пък бих призовал госпожа Фандъкова в оставащите ѝ месеци като кмет на София да се възползва от пусната тролейбусна линия №7, която минава от нейния апартамент - на практика до общината.    ", "date": "2019.07.24", "title": "Борис Бонев пред Actualno.com: Слагаме край на практиката \"ремонт на ремонта\" в София"}
{"url": "https://www.actualno.com/crime/imenite-advokati-na-praktika-kazaha-na-vss-che-geshev-ne-stava-za-glaven-prokuror-news_771142.html", "text": "      Тезите на номинирания за главен прокурор Иван Гешев са неетични и непрофесионални, пишат адвокатите доц. д-р Светла Маргаритова-Вучкова, Емилия Недева, Михаил Екимджиев, Александър Кашъмов, Златка Стефанова, Йордан Цветанов, Снежана Стефанова, София Разбойникова, Мария Шаркова и Даниела Михайлова в отворено писмо до ВСС, изпратено и до медиите.      Става въпрос за думите на Гешев в за сутрешния блок на Българската национална телевизия. Ето какво пише в писмото:   \"               \". ", "date": "2019.07.24", "title": "Имените адвокати на практика казаха на ВСС, че Гешев не става за главен прокурор"}
{"url": "https://www.actualno.com/crime/advokatyt-na-obvinenija-za-hakerskata-ataka-na-nap-obvini-gdbop-che-topi-klienta-mu-i-tad-group-news_771114.html", "text": "      Това, което знам, е, че разследването е прехвърлено на Специализираната прокуратура. Явно се правят опити да се повдигне обвинение за организирана престъпна група незнайно за какво. Това заяви Георги Стефанов, адвокат на обвинения за хакерската атака срещу НАП Кристиян Бойков.      Собственикът на TAD Group Иван Тодоров е в Канада, на годишен форум на ресторантите Subway, добави Стефанов. Припомняме, че преди да стане собственик на TAD Group, Тодоров се занимава точно с бизнес със сандвичи.   Считам, че компютърът на Кристиян не е декриптиран и това са волни изявления, продължи Стефанов, визирайки . Ако са извлечени някакви данни, това е незаконно, защото чл. 159 от Наказателния кодекс урежда процедурата – трябва да има поемни лица и хора от защитата на обвиняемите, както и собственикът на съответното устройство, обясни адвокатът. \"Ако нещо може да бъде изтеглено, то може да бъде и внесено – компютрите са в ръцете на оперативните свидетели на ГДБОП\", категорично каза юристът пред Нова телевизия. И попита как ще бъде оборена тази теза, като добави: \"Какво би ги спряло да внесат каквито си искат данни\". Той директно заяви, че смята, че съответните доказателства са подхвърлени! По въпроса дали има 106 бази данни на НАП на компютър на Кристиян, Стефанов отвърна, че \"ние твърдим, че няма такива бази\", защото никой не ги бил видял. Ако ги има, \"твърдим, че са привнесени\", добави юристът. Той отказа да коментира \"политическите стрелички\" по темата.  Вчера, 23 юли, зам.-главният прокурор Иван Гешев обяви, че единият от задържаните служебни компютри на Бойков бил вече отворен – само за 10 дни. Неслучайно TAD Group не искаха да дадат ключовете – не го направиха, защото вътре има информация за нерегламентиран достъп до 106 бази данни на НАП, заяви зам.-главният прокурор, който добави и, че било предвидено да се пускат още данни. Вижда се опит за хакване на застрахователни дружества, на търговски организации – \"вероятно става въпрос за хакерство, но определено не е бяло\", обясни Гешев. По думите му, било извършено търсене с ЕГН на Бойко Борисов, на Делян Пеевски, като това било във файл \"Търсене BIVOL\". Зам.-главният прокурор изрично повтори, че \"вероятно\" основната дейност на TAD Group била киберизнудване, но имало и политически оттенък. \"Целта тук е политическа - това е въпрос на доказване\", подчерта Гешев.\r\nСъщевременно днес, 24 юли, пред БНТ лидерът на \"Да, България\" повтори, че с поведението си и думите си Гешев изобщо не зачита принципа на съществуване на демократична опозиция.    - припомнете си в !     ", "date": "2019.07.24", "title": "Адвокатът на обвинения за хакерската атака на НАП обвини ГДБОП, че топи клиента му и TAD Group"}
{"url": "https://www.actualno.com/books/tri-neshta-s-koito-samo-za-vakancijata-shte-vi-iznenada-news_771165.html", "text": "      На теория няма нищо по-хубаво от лято, прекарано под горещото слънце във Франция. Ако не броим трима тийнейджъри, любовна интрига, развод и непредвидена бременност.      Това със сигурност не е ваканцията, на която Лия се е надявала. Но семейството на сестра й – Мишел, се разпада и сестринският дълг повелява на Лия да помогне в трудната ситуация. Когато всичко се обърква, Лия е оставена да се справя сама с племенниците си. В този критичен момент на помощ й се притичва съседът – привлекателен пилот на хеликоптер, разведен, баща на тийнейджър. Двамата обединяват сили, за да бъдат децата винаги нахранени и в добро настроение.\r\nА в крайна сметка може да се окаже, че и на двама им се иска летният флирт помежду им да не е само за ваканцията.      Докъде е готов да стигне един писател за своята книга? Сю Муркрофт задава този въпрос в края на романа си, след което ни разказва докъде е стигнала самата тя. Нейният герой Ронан Ший е пилот на хеликоптер, който се възстановява от травма на рамото след аварийно кацане. За да опише най-достоверно това преживяване в книгата си, авторката на „Само за ваканцията“ решава да се качи на хеликоптер, който симулира катастрофа. Подробно описание на симулацията ви очаква в края на романа, а преди това Ронан ще ви разкрие още интересни тънкости, свързани с управлението на тези машини. Освен че авторката е почитателка на силните усещания, една от героините й също обича бързите скорости. Лия притежава „Порше Кайман“, умее да завива с ръчна спирачка и участва в каскади, дрифтинг, ралита... Въпреки всичко, накрая най-екстремното преживяване за нея се оказва гледането на двама тийнейджъри в чужда страна.        Сю Муркрофт решава да даде на Лия не само бърз автомобил и разнообразни интереси, но и най-сладката професия – дегустатор на шоколад. Читателите също ще могат да научат малко повече за опитването и приготвянето на шоколад. Ето няколко интересни насоки за една професионална дегустация:\r\n•\tПърво обърнете внимание на опаковката, защото качественият шоколад обикновено получава качествена опаковка. Важно е каква е повърхността и цветът на шоколада, дали резонира при отчупване, дали краищата на парчето са остри и какъв е ароматът му.\r\n•\tШоколадът трябва да е със стайна температура заради консистенцията, но и защото твърде хладните температури възпрепятстват способността да се долавят вкусовете.\r\n•\tЗа да се насладите на вкуса на шоколада, пийнете вода и хапнете малко сух хляб – така ще изчистите небцето си.   •\tЕдва тогава поставете парченцето върху езика си и оставете вкусовете да се освободят...    Както подсказва заглавието, „Само за ваканцията“ ни настройва на ваканционна вълна и от книгата може да почерпите много идеи за следващата си почивка. Освен Страсбург и околностите, историята отвежда героите в Карвенделските Алпи, Инсбрук, напомня ни, че Щутгарт и музеят на „Мерцедес“ са само на два часа от Елзас, и споменава редица забележителности в Лондон. Ако търсите вдъхновение за летни пътешествия, със сигурност ще го откриете сред страниците на книгата.\r\nСю Муркрофт е родена в Германия, живяла е в Кипър и Малта, а в момента – във Великобритания. През годините е работила на различни места – от банка до медия за мотоциклети, но твърди, че сега има най-хубавата професия – на писател.\r\nСю Муркрофт пише съвременни романи, които бързо се превръщат в международни бестселъри. Книгите й са носители на Наградата за най-добро романтично четиво (Best Romantic Read Award) и два пъти са били номинирани за Романтичен роман на годината (Romantic Novel of the Year Awards). Сю Муркрофт пише още кратки разкази, статии и наръчници по творческо писане. В романите й читателите ще се насладят на летни или коледни истории, изпълнени с чувство за хумор, романтика и вълнение. Един чудесен пример за това е „Само за ваканцията“, която излиза със знака на ИК „Хермес“ през юли 2019 г.  ", "date": "2019.07.24", "title": "Три неща, с които \"Само за ваканцията\" ще ви изненада"}
{"url": "https://www.actualno.com/varna/nebostyrgach-iznikva-na-mjastoto-na-pametnik-na-kulturata-vyv-varna-news_771161.html", "text": "      На мястото на доскорошен паметник на културата в центъра на морската ни столица, може да се появи многоетажно здание . Инвеститорът настоява за нов подробен устройствен план, което е предизвикало обществена съпротива. Николай Савов, който е председател на Консултативния съвет по опазване на недвижимото културно наследство, обяснява ситуацуята така:      \"Става въпрос за историческия център на града ни, на пресечната точка на двете пешеходни улици , а къщата е определяна като първата европейска сграда в морската ни столица. Проектите са донесени от Европа от Никола Провадалиев, к ойто е криел Левски на 100 м оттук в своята спиртоварна фабрика . Може да видите, че там районът се отличава с ниско, старо строителство.\"\r\n\"Инвеститорът, който е задвижил процедура за нов подробен устройствен план, най-вероятно ще иска високо застрояване, защото пред 2007 година, когато същият разработва ПУП, намеренията са били за 40-етажна сграда\", заяви Виктор Бузев, главен архитект на община Варна. Той уверява, че ще настоява за обществено обсъждане и конкурс за бъдещето на сградата. Намерението е било одобрено от Института за паметниците на културата, който трябва да се произнесе и сега. След това ще е ясно какви са проектите на инвеститора, който досега не ги е разкрил публично. Варненци не желаят подобен строеж и твърдо изказват позицията си: \"В никакъв случай не трябва да се случи това! Варна ще загуби облика си!\" ", "date": "2019.07.24", "title": "Небостъргач изниква на мястото на паметник на културата във Варна"}
{"url": "https://www.actualno.com/politics/conev-obeshtava-dps-da-pita-donchev-za-kibersigurnostta-pita-za-papkata-za-bivoly-no-ne-i-za-papkata-qneqnev-news_771119.html", "text": "      Наблюдаваме една много бърза реакция на изпълнителната власт, на разследващите органи, което не е много характерно за България. Заслужават похвала – а от ДПС ще предприемем серия от политически консултации в парламента след завършване на процесуалните действия. Това заяви депутатът от ДПС Йордан Цонев.      Цонев подчерта, че данните от НАП не са опазени качествено и затова ДПС ще питат вицепремиера Томислав Дончев, като отговорен за електронното правителство. Депутатът обяви, че в партията му с изненада разбрали, че Дончев прехвърлил отговорността на друг вицепремиер – наследничката на Валери Симеонов Марияна Тодорова, \"тъй като при нея имало свободни компетентности\". При Дончев всички компетентности ли са заети, иронично попита Цонев.   \"България е незащитен двор и съответните длъжностни лица ще трябва да понесат своята отговорност\", подчерта народният представител и добави, че ДПС ще пита за какво се харчат милиони и милиарди за киберсигурност в държавата.\r\nСъщевременно известният с прякора си Ментата депутат заяви, че ако действително има папка \"Търсене за Bivol\", става въпрос за поръчка и кой какво търси. . За сметка на това Цонев обясни, че \"към г-н Пеевски непрекъснато има атаки към една разградска групичка\", след като беше попитан защо точно по ЕГН на Пеевски, Бойко Борисов и Сотир Цацаров е имало търсения.  Цонев обаче не пропусна да каже как \"т.нар. дясно\" си позволило да е най-шумно по темата, след като на последните парламентарни избори били получили ролята \"да почиват\" извън парламента. \"Защо е тази яростна атака – във връзка с това, че техните лидери са подсъдими ли\", продължи Цонев и застъпи , че Лаура Кьовеши била единствен кандидат за ръководител на европейската прокуратура, като попита защо десните не казвали нищо за това, а атакували Иван Гешев, че е единствен кандидат за нов главен прокурор. Припомняме, че това не е вярно - французинът Жан-Франсоа Бонер и германецът Андрес Ритер са нейни опоненти.\r\n\"Скандал няма да има, ако изберем Христо Иванов или някой от разградското дясно\", каза още Цонев относно процедурата за избор на нов главен прокурор. \"Интересува ни да не се нагнетява политическо напрежение от партии, на които обществото не дава доверие\", добави депутатът.    F-16 и машинното гласуване     Цонев подчерта, че изборът на самолета не може да е същинска обществена поръчка, защото говорим и за националната сигурност. А що се отнася до машинното гласуване, депутатът даде подкрепа и заяви, че има съпротива, защото има манипулации и \"2/3 от протоколите\" били задрасквани, коригирани, поправяни и приличали на бакалски тефтери. Затова предлагаме ДАНС да прави одит на машините, държавен орган да ги сертифицира, държавата да произведе машини, не да ги наема. За нас не е фетиш машинното броене, каза Цонев и уточни, че \"човешки ръчички\" трябвало да броят. \"Държавата умишлено саботира машинното гласуване, за да го премахне\", убеден е Цонев, но не каза, че това се прави, за да се нагласяват изборите. ", "date": "2019.07.24", "title": "Цонев обещава ДПС да пита Дончев за киберсигурността, пита за папката за \"Биволъ\", но не и за папката \"QNEQNEV\""}
{"url": "https://www.actualno.com/america/akcija-sreshtu-gubernatora-na-puerto-riko-zaradi-podozrenijata-za-podigravki-sprjamo-ujazvimi-hora-news_771100.html", "text": "      Властите в издадоха заповед за обиск на губернатора на американската територията и на 11 други мъже, разменили ужасяващи чат послания с подигравка към гейове, жертви на урагани и други, съобщиха официални представители за АФП.      Публикуването на тези разговори преди две седмици инициира провеждането на огромни улични демонстрации, изискващи оставката на губернатора Рикардо Росело, който отказа да се оттегли като лидер на Карибския остров.   Заповедта за обиск е издадена в понеделник, каза Келвин Караско от Министерството на правосъдието в Пуерто Рико.\r\nВестник \"Ел Нуево Дия\" съобщи, че 12-те мъже, участвали в случая с чата, са получили заповед да предадат мобилните си телефони. Поне един от тези служители или бивши служители е отказал, пише вестникът.  Росело е изправен пред политическа криза заради скандала с чата и случаи на корупция, включващи пари, предназначени първоначално да помогнат на жертвите на урагана Мария, който опустоши Пуерто Рико през 2017 г. и уби близо 3 000 души, предаде БГНЕС.\r\nСтотици хиляди излязоха по улиците на Сан Хуан в понеделник, 22 юли, в най-големия масов протест, като настояха Росело да се оттегли. Протестът продължи до среднощ.   На по-малък митинг в понеделник пред резиденцията на губернатора полицията изстреля сълзотворен газ, за да разпръсне тълпа от стотици събрали се.    Росело заяви в неделя, че няма да търси повторно избиране през следващата година и ще се оттегли като лидер на партията си, но отказа да подаде оставка. Във вторник той отново отказа да се оттегли, но призна: \"Хората говорят и от мен зависи да ги чуя.\"\r\nТой добави, че ще се фокусира върху управлението на Пуерто Рико и няма да отговаря на повече въпроси по скандала. ", "date": "2019.07.24", "title": "Акция срещу губернатора на Пуерто Рико - заради подозренията за подигравки спрямо уязвими хора"}
{"url": "https://www.actualno.com/shumen/deca-shte-se-vkluchat-v-urok-po-gorska-pedagogika-news_771076.html", "text": "      Над 60 деца от летните занимални в Шумен ще се включат в урок по горска педагогика, свързан с опасността от л Това съобщиха от Североизточното държавно предприятие. Занятието се организира по идея на ръководството на Североизточното държавно предприятие. В урока, който ще продължи два часа, ще участват и експерти от ПП „Шуменско плато“, които ще покажат на децата, че огънят може да бъде и полезен. В проявата ще се включат и служители на РДПБЗН.      Всички деца ще преминат през три центъра, като в единият ще могат да изгасят сами запален от тях огън с гръбни пръскачки и противопожарния автомобил на ДГС-Шумен. Горските ще има разкажат и за един от най-големите пожари за последните години – този в Благово, при който изгоряха над 70 декара смесена гора. Във вторият пункт, подготвен от експертите на ПП „Шуменско плато“, малчуганите ще се учат как да си запалят огън в гората, за да си приготвят храна.   В третият център служители на пожарната в Шумен ще покажат на децата един от автомобилите, с които работят и ще им обяснят какво трябва да направим, за да опазим горите от пожари. Урокът ще се проведе на 24 юли, от 10.00 часа, на заслоните до ИАР „Шуменска крепост“. ", "date": "2019.07.24", "title": "Деца ще се включат в урок по горска педагогика"}
{"url": "https://www.actualno.com/europe/navalni-otnovo-se-otzova-v-aresta-naj-verojatno-zaradi-izborite-v-moskva-news_771153.html", "text": "      Полицията в Москва за пореден път арестува опозиционера и основател на Фонда за борба с корупцията Алексей Навални.      За момента остава неизвестно какви са аргументите на властите за новия арест, пише БГНЕС.   На своя акаунт в Instagram Навални съобщи, че излязъл за сутрешен крос, но пред дома му го чакал \"малък автобус с ОМОН\" (бел. ред. - ). Сега Навални вече се намира в полицейското управление на Даниловски район.\r\nНа 20 юли, докато участваше в митинг за допускането на независими кандидати на местните избори в Москва, издигна ултиматум към избирателната комисия на руската столица. Той заяви: \"Ако до една седмица не бъдат регистрирани (опозиционери за изборите в Москва), следващата събота ще влезем в кметството\".  Припомняме, че в средата на юли забрана да се регистрира за местните избори в Москва беше наложена на . Причината - имало нередности в подписката, с която той декларира подкрепа за себе си. Яшин е известен като лидер на движението \"Солидарност\", като той беше част от опозиционната партия \"Яблоко\", но партията го изключи точно заради създаването на \"Солидарност\". ", "date": "2019.07.24", "title": "Навални отново се отзова в ареста - най-вероятно заради изборите в Москва"}
{"url": "https://www.actualno.com/politics/deputatite-okonchatelno-pozvoliha-neogranicheni-darenija-za-partiite-news_771164.html", "text": "      Отворено финансиране на партиите, чрез неограничени дарения от физически и юридически лица – това е окончателното решение на Народното събрание, което беше взето с изменение на Закона за държавния бюджет за 2019 година, като точно с този закон през преходни и заключителни разпоредби се променя Законът за политическите партии. Решението мина със 129 гласа \"за\", 84 бяха \"против\", а 1 се въздържа. Припомняме, че президентът Румен Радев на този вид финансиране.      Юридическите лица могат да финансират партии само чрез дарения и не трябва да бъдат с просрочени публични задължения или да са регистрирани в офшорни зони. А в доклада на комисията по бюджет и финанси, с който се подкрепи падането на ветото на президента, не е вписан нито един мотив против аргументите на президента – основният е, че бизнесът няма да дарява пропорционално, а както прецени и ще го прави по икономически интерес, не по политическо убеждение.    Дебатът Нямаме изискване към бизнеса той да защитава обществените интереси. При това положение бизнесът ще дарява и дали ще изисква нещо това – ще изисква. Това заяви при дебата народният представител от БСП Антон Кунтев, който даде пример с Делян Пеевски и как той има по-голямо влияние в управлението на България от министър-председателя. Колегата му Филип Попов пък повтори, че с отвореното финансиране на партиите на практика се узаконява корупцията.  Същевременно, Йордан Цонев от ДПС обвини БСП, че нищо не е направила, за да обясни на хората при какво ще се случи при субсидия от 1 лев за 1 действителен глас, а нямало начин партиите да останат без пари, когато бъде ограничена субсидията. Цонев заяви и, че ДПС \"очевидно\" се е финансирало от бюджета, а не от Пеевски. И се оплака, че нямало как ДПС да се съгласи на субсидия от примерно 5 лева, защото БСП с 1 млн. гласа ще се оправи, но не и ДПС. Интересен аспект от изказването на известния с прякора си Ментата народен представител беше, че в \"бедна България\" всички сме знаели как стоят нещата с членския внос за партиите и какво непосилно бреме за хората е той.\r\nНе си спомням в референдума на Слави Трифонов да е ставало на въпрос как точно трябва да се финансират партиите, опонира бившият външен министър Кристиан Вигенин. Той напомни и, че пак се правят промени, които влияят директно на държавното управление, по-малко от 6 месеца преди избори. Това е пряка заплаха за националната сигурност, смята Вигенин и напомни, че ако офшорна компания регистрира дъщерно дружество в България, няма проблем да дарява за политически партии. Цонев обаче напомни, че в действащото законодателство си има редица забрани за финансиране на партии, включително от чуждестранни лица и те не се премахват с новите промени.   Малко лицемерна е тезата на президента, че субсидията трябва да е 1 лв., но да се забрани дарението от юридически лица. Това каза народният представител от ГЕРБ Тома Биков. \"Аз изслушах с интерес изказванията на колегите от БСП. Оставам с впечатление, че те повтарят това, което казаха и когато гласувахме закона. Всъщност ветото е по-особено от закона. Президентът казва своето мнение за това законодателство, което ние приехме. Президентът казва, че 1 лв. е абсолютно достатъчна субсидия за партиите. Това го казва президентът, не го казваме ние, със своето вето. Президентът не налага вето върху този текст. В този смисъл аз не виждам вие какво подкрепяте в това вето. То е точно обратното, което вие говорихте по време на дебата по приемане на закона\", заяви Биков. А колежката му Менда Стоянова цитира неназовано социологическо проучване, което показало, че само 11% от българите не искат партийната субсидия да стане 1 лев и че Румен Радев това не го оспорва. Стоянова попита и защо никой от противниците на финансирането не предложил как да се финансират партиите, като субсидията явно няма да им стигне. Тя застъпи тезата, че понеже в днешно време всеки има достъп до Facebook, лесно можело да се види кой кого финансира, без да обясни какво следва дори ако се види съответното финансиране.    Против смяната на системата се изказа Искрен Веселинов, от името на ВМРО. Той посочи, че новата система е изгодна единствено за ДПС, която може да си създаде политически проекти и да си ги финансира. Веселинов заяви, че всички в дебата лицемерничели – и БСП, и ГЕРБ, и ДПС, като добави, че му е трудно да каже, че ВМРО подкрепя президентското вето, но е против законовите промени. Колегата му Юлиян Ангелов пък директно заяви след вота, че с промяната партиите стават маша на олигарсите. ", "date": "2019.07.24", "title": "Депутатите окончателно позволиха неограничени дарения за партиите"}
{"url": "https://www.actualno.com/sciencelogy/v-sasht-zapochna-goljamo-razsledvane-izglejda-na-pricel-sa-facebook-amazon-google-i-apple-news_771090.html", "text": "      Министерството на правосъдието на САЩ стартира антитръстово разследване срещу големи технологични компании, предаде БГНЕС.      \"Министерството на правосъдието обяви днес, че неговата антимонополна комисия проучва как водещите онлайн платформи успяват да заемат доминираща позиция на пазара и дали участват в дейности, насочени към задушаване на конкуренцията, потискане на иновациите и причиняване на други вреди на потребителите - и по какъв начин\", се казва в официално изявление.   В съобщението се казва, че разследването ще се отнася до опасенията на потребителите, компаниите и предприемачите по отношение на платформите за търсене, социалните мрежи и доставчиците на услуги.\r\n\"Целта на разследването е оценка на конкурентните условия на онлайн пазара и предоставяне на достъп на американците до свободните пазари, в които компаниите се конкурират при предоставянето на услуги. Ако бъдат установени нарушения, министерството ще предприеме подходящи мерки за получаване на компенсации\", се казва още в изявлението.  Според The Wall Street Journal, разследването на Министерството на правосъдието \"създава нова заплаха за компании като Facebook, Google, Amazon и Apple\".\r\nПрез юни Съдебната комисия на Камарата на представителите на САЩ обяви, че ще започне да проверява спазването на антитръстовите закони на цифровите пазари. Редица американски медии съобщиха, че антитръстовото разследване ще засегне технологични гиганти като Facebook, Amazon, Google и Apple.   В същото време Reuters, позовавайки се на източници, заяви, че американските власти се готвят да започнат голямо разследване на Amazon, Apple, Facebook и Google за евентуални нарушения на антитръстовите закони. Разследването ще бъде разделено между Федералната търговска комисия на САЩ, която ще поеме под надзор Amazon и Facebook, и Министерството на правосъдието, което ще се заеме с Apple и Google.     ", "date": "2019.07.24", "title": "В САЩ започна голямо разследване, изглежда на прицел са Facebook, Amazon, Google и Apple"}
{"url": "https://www.actualno.com/cite/ne-mu-zavijdam-na-sledvashtija-glaven-prokuror-news_771115.html", "text": "       \"Не му завиждам на следващия главен прокурор.\" Това каза бившият министър на правосъдието Антон Станков в интервю за bTV във връзка с предстоящия избор на        ", "date": "2019.07.24", "title": "Не му завиждам на следващия главен прокурор"}
{"url": "https://www.actualno.com/analysis/vashington-prinujdava-zelenski-da-zaeme-jasna-pozicija-za-donbas-news_771077.html", "text": "      САЩ принуждават да заеме ясна позиция за Донбас, пише руският вестник „Независимая газета“ в материал, представен без редакторска намеса от агенция Фокус.      Тази седмица специалният представител на Държавния департамент на САЩ Кърт Волкър ще пристигне в Киев. По-рано този месец, той каза, че след изборите, Върховната Рада ще трябва да актуализира украинските закони, свързани с положението в Донбас. Предишният парламент прие няколко такива закона и почти всички те не работят.   Първите закони за разрешаване на конфликта бяха приети през есента на 2014 г. от Върховната Рада, избрана по време на президентството на Виктор Янукович. Основният е “За специалния ред на местното самоуправление в определени области на Изданието припомня, че документът предвижда значително разширяване на правомощията на местните власти в Донбас: правото да се създават правоохранителни органи, съдилища и прокуратурата от регионалните представители; да се вземат независими външноикономически решения и т.н. В този закон (който първоначално беше приет за период от три години) беше посочено, че местните власти, които трябва да бъдат избрани, ще получат широки правомощия. През септември 2014 г. Върховната Рада назначи местни избори в Донбас за декември същата година. Но през ноември, както е известно, първите избори на ръководители на самоппровъзгласените републики, които не бяха съгласувани с Киев, бяха проведени в ДНР и ЛНР.  В Донецк и Луганск се отказаха да се върнат под контрола на Киев и поискаха независимост (специален статут) - с включването на тази разпоредба в Конституцията на Украйна. Между другото, през лятото на 2015 г. настоява, че Върховната Рада, аргументирайки конституционните изменения на децентрализацията на властта, да спомене отделно Донбас. Гласуването на 31 август същата година беше придружено от улични сблъсъци, по време на които четирима души бяха убити от експлозия на граната на площада близо до парламента. Въпреки протестите, предишната управляваща партия успя да внесе изменение: към преходните (временни) разпоредби беше добавен кратък параграф, според който специалният ред на местното самоуправление в някои области на Донецк и Луганск е уреден с отделен закон. Това е законът, приет през 2014 г.\r\nНо към момента на изменението на Конституцията, този закон беше изяснен. Факт е, че през есента на 2014 г. в Украйна бяха проведени парламентарни избори. И новия състав на Върховната Рада въведе в текста, съставен от предшествениците, списък с условия, изпълнението на които е задължително за началото на действието на самия закон. Сред тези условия са прекратяването на огъня, изтеглянето на войски, осигуряването на режим за сигурност, възстановяването на украинската юрисдикция в региона.\r\nТъй като условията не бяха изпълнени, законът макар и валиден за три години, но не беше приложен на практика. Независимо от това, Върховната Рада, под натиска на президента Порошенко и западните партньори на Украйна, удължи валидността му няколко пъти. Миналата година Кърт Волкър убеди украинските депутати за необходимостта от подновяване.       Преди година Върховната Рада събра трудно 226 гласа, така че законът за специалната процедура за местно самоуправление в някои области на Донецк и Луганск да се счита за валиден до края на 2019 г. Придружителите на Порошенко увериха депутатите, че решението за удължаване на закона ще спомогне за ускоряване на преговорите за въвеждане на международна мироопазваща мисия в Донбас.\r\nВъпросът за миротворците е все още отворен. Още през януари 2018 г. Върховната Рада прие закон “За особеностите на държавната политика за гарантиране на държавния суверенитет на Украйна във временно окупираните територии в Донецка и Луганска област”, които пресата нарича закон “за деокупация” или “за реинтеграция”. В него се казва: \"Руската федерация извършва престъплението агресия срещу Украйна и извършва временна окупация на част от нейната територия.\" Според този закон ДПР и ЛНР са признати за „временни окупационни администрации“, а украинските действия в Донбас престават да се наричат антитерористична операция и се превръщат в операция на обединените сили „за осигуряване на национална сигурност и отбрана, възпиране и отблъскване на въоръжената агресия в Донецка и Луганска област“.\r\nТова означава, че украинската страна, по време на президентството на Петро Порошенко, твърдо защитава позицията, че не в Донбас няма вътрешен конфликт, а военни действия поради външна агресия. И урегулиране е възможно само след връщането на Украйна на контрола над границата с Руската федерация, елиминирането на ДНР / ЛНР и възстановяването на предвоенния ред. Всичко това трябва да стане с подкрепата и контрола на мироопазващата мисия на ООН.\r\nВ Донецк и Луганск не възприемат украинския подход за оценка на ситуацията и, съответно, отказват да признаят законите, приети от Върховната Рада под лозунга за прилагане на споразуменията от Минск. В Русия, основният недостатък на действията на украинската страна е бил посочен по-рано – несъгласуването на действията на Върховната Рада със становището на ДНР и ЛНР. Законът за деокупацията в Москва като цяло се смяташе за опит да се попречи на изпълнението на Минските споразумения. Говорителят на руския президент Дмитрий Песков, коментирайки решенията на украинския парламент (по времето, когато те бяха направени), заяви: „Той съдържа текст, в която Руската федерация се нарича агресор и няма споменаване на Минските споразумения. Изцяло от правна гледна точка, разбира се, такава формулировка нито de jure, нито de facto може да бъде приемлива за нас. \" Руският външен министър Сергей Лавров заяви, че украинското законодателство \"явно противоречи на Минските споразумения и подкопава мирното споразумение\".\r\nВсички тези закони са все още валидни. Въпреки това, те не позволяват да се реши проблема на Донбас. До края на мандата на предишния състав на Върховната Рада, група депутати заведе дело пред Конституционния съд, искайки да бъде обявен за неконституционен Закона за специален ред на местното самоуправление и амнистия на лицата, които не са извършили тежки престъпления “). Оксана Сироид, представител на партията „Самопомощ“, заместник-председател на Върховната Рада, заяви, че законите, приети за изпълнение на Минските споразумения, трябва да бъдат отменени: „Минските споразумения са класическа сделка с дявола. Защото за връщането на територията трябва да дадем душата си на Русия - независимост, суверенитет, език. \" Тя отбеляза, че след като Зеленски дойде на власт, „Русия твърди, че е правила отстъпки и е предлагала моркови - размяната на затворници и разрушаването на укрепления… Но в Страсбург камшикът веднага удари - Медведчук каза ясно цената, която Украйна трябваше да плати за концесии на Русия. Най-важното във фактурата за плащане е специалният статут на отделните области на Донецк и Луганск.      Сега в Киев се изразяват опасения, че ще бъде осигурен чрез предоставянето на специален статут на ДНР и ЛНР в Украйна. Това означава гарантиране на правата на регионите да развиват специални отношения с Русия и в същото време да влияят на външната и вътрешната политика на Киев. Какво мислят западните партньори на Украйна все още не е известно. Участниците в \"нормандския формат\" се споразумяха за среща на лидерите, но нейното провеждане беше отложено до момента, в който изборите за Върховната Рада приключат. В началото на юли Кърт Волкър заяви в интервю за Гласът на Америка: “Когато бъде избран новият парламент, ще е необходимо да се актуализират някои закони за изпълнението на Минските споразумения. Например, предложената децентрализация в рамките на Конституцията, въпросът за специалния статут и амнистия и възможността за провеждане на местни избори (в Донбас. - \"НГ\"), когато ситуацията позволява. \"\r\nКакто знаете, президентът Зеленски в своето видеопослание предложи лидерите на Украйна, Русия, Германия, Франция, Великобритания и Съединените щати да проведат среща в Минск, за да обсъдят всички въпроси, свързани със положението в Донбас. Владимир Путин коментира предложението на украинския президент: „Никога не сме отказвали нито един от предложените формати, включително разширяването на„ нормандския формат ”. Руският президент посочи важни нюанси за организиране на срещата. Първо, преговорите трябва да бъдат добре подготвени: “Второ, ще бъде възможно да се говори повече или по-малко за нещо след окончателното формиране на новото правителство на Украйна и провеждането на избори за парламента на страната. Трето, не знам как реагират други участници в предложения формат. \"\r\nСлед посещението на Волкър в Киев ще стане ясно дали САЩ са готови за такава среща. И какво точно препоръчват новите украински власти в подготовката за преговорите на „Нормандската четворка“. ", "date": "2019.07.24", "title": "Вашингтон принуждава Зеленски да заеме ясна позиция за Донбас"}
{"url": "https://www.actualno.com/crime/shofior-blysna-5-godishno-dete-v-haskovo-news_771166.html", "text": "      Шофьор блъсна 5-годишно дете в Хасково. Инцидентът е станал на 23 юли, съобщиха от МВР.      В жк \"Орфей\", 44-годишен водач на лек автомобил, е дал на заден ход без да се убеди, че пътя зад него е свободен и е ударил намиращият се зад него велосипед с 5-годишно момиченце   От удара, детето е с охлузване на ляв крак. Прегледано е и освободено за домашно лечение. Съставен е акт. ", "date": "2019.07.24", "title": "Шофьор блъсна 5-годишно дете в Хасково"}
{"url": "https://www.actualno.com/chronicles/rodena-e-amelija-eyrhart-news_771061.html", "text": "      Амелия Мери Еърхарт е американска авиаторка, сред първите жени пилоти и първата жена, прелетяла над Атлантическия океан.      Родена на 24 юли 1897 г. Изчезва безследно на 2 юли 1937 над Тихия океан по време на околосветски полет. Обявена е за мъртва на 5 януари 1939 г. Детство и ранни години Амелия Еърхарт е родена в Ачисън, Канзас в семейството на Самюъл Стентън Еърхарт и Амелия Оутис Еърхарт – евреи. С по-малката си сестра Грейс Мюриъл или Пидж получават необичайно възпитание, тъй като майка им не одобрявяла моделирането на дъщерите в „послушни момиченца“. В детството си Амелия и Пидж се занимават с нетипични за момичетата игри като стреляне по плъхове с пушка и катерене по дърветата. През 1904 г. от желание да има в дома си увеселително влакче Амелия закача стръмни релси за покрива на къщата и се спуска по тях в дървена кутия. Експериментът ѝ носи разцепена устна, скъсана рокля и невероятно въодушевление. „Все едно летях“ казва тя на Пидж.  За пръв път вижда самолет през 1907 г. на панаира на щата Айова в Де Мойн, но отклонява поканата на баща си да полетят с него, защото не изглеждал интересен.\r\nДо дванадесетата си година Амелия се обучава у дома с майка си, баба си и гувернантка. Когато семейството се мести в Де Мойн, Амелия и Пидж постъпват в държавно училище. По-късно семейството страда от алкохолизма на бащата, който води до уволнението му и конфискацията на имуществото им. Местят се в Сейнт Пол, но почти веднага след това момичетата са изпратени да живеят при приятели в Чикаго. Там Амелия завършва гимназията „Хайд Парк“ през 1916 г. Започва колеж в Пенсилвания, но скоро напуска.\r\nПрез 1917 г. Ерхарт получава сертификат за помощник-сестра от Червения кръст и започва работа във военна болница „Спадина“ в Торонто, Онтарио, която прекъсва след края на войната. През 1919 г. постъпва в Колумбийския университет, но и там не се задържа дълго. Заминава за Калифорния, за да живее при родителите си.     Първи опити в авиацията През декември 1920 г. Еърхарт за пръв път се качва на самолет. „Просто разбрах, че трябва да летя“ казва тя за десетминутния полет. Решена, че ще лети, тя се заема с каране на камион и работа в телефонна компания, за да спести хиляда долара, необходими за уроците по летене. През януари 1921 година постъпва на учение при Анита Снук, една от първите жени пилоти. След шест месеца си купува първия самолет – „Кинър Ърстър“ – който нарича „Канарчето“. На 22 октомври 1922 г. Еърхарт вдига Канарчето до 14 000 фута, световен рекорд за жените пилоти. На 15 май 1923 г. става шестнадесетата в света жена, получила пилотска книжка от Межународната федерация по аеронавтика.\r\nПрез 1927 г. Еърхарт вече има почти 500 часа самостоятелен полет без сериозни инциденти и отново се мести на източното крайбрежие. След няколко необмислени инвестиции наследството на баба ѝ, основен източник на средства за семейството ѝ, привършва. Еърхарт е принудена за втори път да изостави следването в „Колумбия“ и да си намери работа. Става учителка, а по-късно и социален работник в Медфорд, Масачузетс.\r\nВъпреки трудните времена Еърхарт не спира да се занимава с авиация. Става член, а по-късно и вицепрезидент на бостънския клон на Американското общество за аеронавтика. Работи и като търговски представител на „Кинър“, производител на самолети, и пише вестникарски колонки, посветени на летенето. Първи полет над Атлантика    След полета на Чарлз Линдберг над Атлантика през 1927 г. Еърхарт получава покана да бъде първата жена, изпълнила същия полет. Предложението идва от Ейми Фипс Гест от хайлайфа на Америка, която пожелала сама да бъде първата жена, прекосила Атлантика в самолет. Разбрала, че идеята ѝ не е никак безопасна, Гест търси жена-пилот, която да спонсорира и я намира в лицето на Еърхарт.\r\nСред координаторите на проекта е и бъдещият ѝ съпруг Джордж Путнам, публицист. Еърхарт придружава пилотите Уилмър Щулц и Луис Гордън като пасажер със задачата да води бордовия дневник. Тримата излитат от Трепъси Харбър, Нюфаундленд на 17 юни 1928 г. и 21 часа по-късно кацат в Бъри Порт, Уелс. Еърхарт не е пилотирала. При завръщането в САЩ екипажът е посрещнат от голям парад, завършил с прием при президента Кулидж.\r\nПолетът с Щулц и Гордън превръщат Еърхарт в знаменитост. Почти веднага след пристигането си в САЩ тя издава книга, заминава на турне лекции, а след това рекламира разнообразни продукти. Заема се сериозно с промоцията на модна линия дамско облекло и куфари, а с приходите финансира авиационните си проекти. Приема работа като втори редактор в списанието „Космополитън“ и използва и тази платформа, за да популяризира търговската авиация. Заедно с Линдберг инвестира пари и усилия в създаването на първия редовен рейс между градовете Ню Йорк и Вашингтон. Нови рекорди Еърхарт мечтае и за собствен рекорд. През август 1928 г. тя става първата жена, прелетяла сама над Северна Америка и обратно. През 1929 година се пробва и в авиационно състезание за жени (от Санта Моника до Кливланд) и печели трето място. През 1930 г. започва да работи за Националната асоциация по аеронавтика, където настоява за отделянето на женските рекорди. Скоро и Международната федерация по аеронавтика въвежда разделението. На следната година поставя нов световен рекорд за височина – достига 18 415 фута. По същото време започва да съдейства на организацията „Деветдесет и деветте“, създадена, за да подпомага жените авиатори. Името на организацията е измислено от нея – на първото събрание се събират точно 99 жени. Брак    Джордж Путнам получава развод през 1929 г. и предлага брак на Еърхарт. Тя се съгласява след няколко предложения и двамата сключват брак на 7 февруари 1931 г. В деня на сватбата Еърхарт праща на Путнам писмо по куриер, което гласи: „Искам да разбереш, че нито ти трябва да спазваш средновековни норми на преданост към мен, нито аз се чувствам обвързана с тях“. Възгледите на Еърхарт за брака са либерални за времето, тъй като вярва, че отговорността в семейството е разделена по равно. Отказва да смени името си или да откликва на „Г-жа Путнам“. Полетът от 1932 г. На 20 май 1932 г. 34-годишната Амелия Еърхарт излита сама от Харбър Грейс, Нюфаундленд с идеята да повтори презатлантическия полет на Чарлз Линдберг. След 14 часа и 56 минути каца на пасище в Кълмор, Северна Ирландия. Днес там се намира център „Амелия Еърхарт“.\r\nКато първата жена, прелетяла над Атлантическия океан сама, Еърхарт получава Distinguished Flying Cross (Орден за постижения в авиацията) от Конгреса на САЩ, орден на „Почетния легион“ от правителството на Франция и златен медал на Националното географско общество от президента Хърбърт Хувър. Други самостоятелни полети На 11 юли 1935-та Еърхарт става първият човек, летял сам от Хонолулу до Оукланд, Калифорния. По-късно същата година лети сама от Лос Анджелис до Мексико сити. Следващият ѝ рекорд е сама от Мексико сити до Ню Йорк.   Еърхарт участва и в състезания за жени като наградите ѝ са многобройни. През 1936 г. решава, че е време и за околосветски полет, за който ѝ е нужен нов самолет. Околосветски полет Полетът, който Еърхарт планира, няма да е първият около Земята, но ще е най-дългият – 47 000 км. За навигатори избира Фред Нунан и Хари Манинг. Тръгват на 17 март 1937 г. от Оукланд. В Хаваи самолетът минава през механик. Налага се да излетят от Пърл Харбър, но вместо да се издигне, самолетът се завърта. Причината не е изяснена, но полетът е отложен тъй като пораженията по машината са сериозни.\r\nЕърхарт решава да опита повторно само с Нунан и то от запад на изток поради метеорологични причини. Излитат на 1 юни 1937 г. Спират в Южна Америка, Африка, Индия и Югоизточна Азия. На 29 юни пристигат в Лае, Нова Гвинея. Остават им само 11 000 км над Тихия океан.\r\nНа 2 юли тръгват от Лае към остров Хауланд. Там корабът „Итаска“ на американската брегова охрана чака Еърхарт, за да ѝ помогне да се приземи. Поради серия от грешки, за които има много теории, радио навигацията от „Итаска“ не се получава. Екипажът на кораба чува Еърхарт (и така разбира, че координатите ѝ са неправилни), но тя не улавя тяхното предаване. След няколко часа опити да се свържат връзката прекъсва. Последвалите сигнали по радиото и по морзов код също не достигат до летците, но става ясно, че самолетът вече не е във въздуха. Сигналите му за помощ са засечени и от станции на авиокомпания Пан Американ, но и през последвалите пет дни никой не успява да получи достатъчно данни за координатите му.\r\n„Итаска“ започва търсене на север и запад от Хауланд. Скоро издирването се поема от американските военноморски сили, които се насочват към островите Финикс. Седмица след изчезването на самолета се получават данни, че на остров Гарднър има пресни следи от хора, но не се забелязват нито Еърхарт и Нунан, нито самолетът.   Издирването продължава девет дни и струва четири млн. долара. Но недоразвитите техники на търсене и липсата на координация в усилията на военноморските сили и бреговата охрана водят в задънена улица. Не са открити никакви физически останки. Теории за изчезването на Еърхарт Теории за изчезването на самолета и екипажа му има много. Една от тях, с много поддръжници, гласи, че горивото свършва и самолетът потъва в океана. Тази теория намира доказателства и в кореспонденция на Путнам, която показва, че в Лае самолетът не е зареден догоре. През 2002 и 2006 г. се провеждат изследвания с хидролокатор, но самолетът не е открит.\r\nДруга е теорията на Международната група за издирване на исторически летателни апарати (The International Group for Historic Aircraft Recovery). Според нея самолетът на Еърхарт пада при остров Гарднър и се разбива в останките на товарен кораб. През 1940 г. английски пилот съобщава, че е открил скелета на Еърхарт в югоизточния край на острова. Във Фиджи английски учени измерват костите и стигат до заключението, че са на едър мъж. През 1998 г. съдебни антрополози обявяват, че всъщност са на жена, но не могат да определят със сигурност дали са на Еърхарт. Групата открива и предмети – части от мъжки и женски токове, подобни на носените от Еърхарт и Нунан, алуминиево табло като от самолет и парче плексиглас с дебелина на прозореца на самолета.\r\nЕкспедиция през лятото на 2007 г. донася нови находки, но дали те са следи от Еърхарт и Нунан остава спорно. През 2010 година се подготвя нова експедиция, която твърди, че може да се докаже тяхната теория с изследване на ДНК.\r\nСъществува и теория за спасяването на Еърхарт и Нунан от японски кораб. По това време южната част на Тихия океан се патрулира редовно от японски войски и според теорията (в която силно вярва майката на Еърхарт) двамата летци са пленени. През 1966 г. журналистът Фред Гьорнер публикува книга, в която твърди, че самолетът се разбива в архипелага Сайпан, а Еърхарт и Нунан са заловени и екзекутирани. Книгата среща остри критики, но и поражда безчетни слухове и още теории, които не представят достатъчно доказателства. Между тях присъстват и твърденията, че Еърхарт е била американски шпионин и че не е мъртва, а живее в Ню Джърси под името Ирен Крегмил Болан. Болан отрича да е Ерхарт и дори завежда дело срещу писателя, който твърди това в книгата Amelia Earhart Lives. Издателите оттеглят книгата от пазара и сключват споразумение с Болан. ", "date": "2019.07.24", "title": "Родена е Амелия Еърхарт"}
{"url": "https://www.actualno.com/cars/kompanija-ot-kitaj-stana-akcioner-v-mercedes-news_771126.html", "text": "      Китайският автомобилен производител BAIC официално стана акционер в германския концерн Daimler AG. Към момента става дума за придобиване на 5% от акциите, като усилията на китайците ще бъдат насочени към създаване на електромобили и модернизация на системите за автономно движение.      \"За BAIC подобно сътрудничеството е огромна крачка напред и възможност за реализиране на идеите и проектите заедно с една от водещите автомобилни компании в света. В същото време Daimler AG ще получи възможност за намаляване на себестойността и производството на акумулаторни батерии\", се казва в прес-съобщението на германския производител.    Една от идеите на сътрудничеството е двата концерна да започнат мащабно производство на електромобили, чиято разработка ще стартира съвсем скоро. Превозните средства ще се правят в завод в Китай, като ще отговарят на всички изисквания и стандарти. Те трябва да се появят на пазара през 2022 г.\r\nВсъщност BAIC е вторият китайски производител, който придобива акции в Daimler. Още преди 2 години президентът на Geely - Ли Шуфу, който е един от най-богатите хора в Азия, стана собственик на 9,65% от акциите на германския концерн. Той купи пакета като частно лице, но обяви, че компанията му, която е собственик на Volvo и Lotus, ще стартира няколко съвместни проекта с Daimler.   ", "date": "2019.07.24", "title": "Компания от Китай стана акционер в Mercedes"}
{"url": "https://www.actualno.com/america/izglejda-semejstvata-na-jertvite-i-postradalite-ot-11-septemvri-shte-vzemat-pari-ot-dyrjavata-do-2090-godina-news_771081.html", "text": "      Американският Сенат гласува за удължаване на финансирането от страна на Фонда за компенсиране на жертвите от 11 септември, което гарантира, че семействата на жертвите и сериозно пострадалите ще продължат да получават обезщетения до 2090 година. Сега мярката се предоставя за одобрение от президента на САЩ Доналд Тръмп, предаде БГНЕС      Законопроектът, който премина в американската камара с 402 гласа \"за\" и 12 \"против\", продължи пътя си към Сената след като двустранният закон бе блокиран на 17 юли от сенатор Ранд Пол. Законопроектът беше приет с 97 на 2 гласа. Ранд и сенаторът Майк Лий бяха двамата сенатори, гласували против.   По-рано Пол отбеляза, че притесненията му по отношение на законопроекта са свързани с начина, по който средствата ще бъдат компенсирани чрез съответните съкращения. \"Всяко ново разходване, всяка нова програма с дълголетие от 70-80 години, трябва да се компенсира чрез намаляване на разходите с по-малка значимост\", каза той.\r\nРанд обаче не е единственият политик, който стоеше на пътя на законопроекта - Лий също е пречка. Той посочи, че в законопроекта трябва да бъдат приложени мерки за предотвратяване на измами и злоупотреби.  Според американското министерство на правосъдието, първоначалният фонд, който действаше от 2001 до 2004 година, разпредели повече от 7 милиарда долара, за да компенсира семействата на жертвите и на ранените. Финансирането беше възобновено през 2011 година и през 2016 година за петгодишни периоди. ", "date": "2019.07.24", "title": "Изглежда семействата на жертвите и пострадалите от 11 септември ще вземат пари от държавата до 2090 година"}
{"url": "https://www.actualno.com/politics/anton-stankov-izboryt-na-glavnija-prokuror-e-politicheski-news_771118.html", "text": "      \"Факт е, че номинирането на Иван Гешев с такова единодушие не е прецедент, но мен ме подразни тази безалтернативност. За мен следващия трябва да е реформатор. Прави впечатление, че в последните месеци прокуратурата активизира имиджово дейността си.  В същото време съм критично настроен към този избор, защото голяма част от упреците към съдебната власт са към прокуратурата.\" Това каза бившият министър на правосъдието Антон Станков в интервю за bTV.      Спорен Станков бъдещият главен прокурор ще има и политически задачи: \"За пример мога да дам влизането в Шенген, създаването на европейска прокуратура, отношенията със САЩ. Всичко това е политика. Не му завиждам на следващия главен прокурор. Категорично изборът на главния прокурор е политически.\"   Според бившият председател на Етичната комисия към ВСС Ясен Тодоров подобно единодушие не е прецедент.\r\n\"И преди е имало номиниране на главен прокурор, дори с повече гласове. В момента Иван Гешев е подкрепен от 11 души, което означава, че трябва да получи още 6 гласа и изборът му съвсем не е сигурен. Има още две заседания на ВСС, на които могат да се издигнат кандидатури. Няма гаранции, че \", каза Тодоров.  По думите му \"тази номинация идва от прокурорската колегия във ВСС. Аз я приветствам. Тя ще спомогне и за развитието на много млади прокурори, които ще имат за пример Гешев, който започва от най-ниските нива и сега може да бъде избран за главен прокурор. Изборът на главен прокурор е професионален и няма нищо политическо при него.\" ", "date": "2019.07.24", "title": "Антон Станков: Изборът на главния прокурор е политически"}
{"url": "https://www.actualno.com/society/12-godini-ot-osvobojdavaneto-na-bylgarskite-medici-v-libija-news_771104.html", "text": "      На 24 юли 2019 г. се навършват 12 години от освобождаването на българските медици, които прекараха повече от осем години в либийски затвори.       Кристияна Вълчева, Нася Ненова, Валентина Сиропуло, Валя Червеняшка и Снежана Димитрова, заедно със съпруга на Кристияна доктор Здравко Георгиев и палестинският студент по медицина Ашраф ал-Хаджудж, бяха арестувани в Бенгази на 9 февруари 1999 година и останаха в либийските затвори общо 2755 дни. Те бяха обвинени през 2000 година в умишлено причиняване на епидемия от СПИН в Бенгази с цел дестабилизация на Джамахирията.   Към процеса бяха задочно привлечени и още двама български граждани - Емануела Колева и Смилян Тачев, обвинени заедно с основната група подсъдими в нарушение на моралните норми и валутните закони на Либия. През 2002 година медиците бяха оправдани по обвинението в заговор срещу държавата, но междинна инстанция запази и продължи делото по останалите обвинения - умисъл, отровителство, прелюбодеяние, употреба на алкохол, незаконни трансфери на валута.\r\nНа 6 май 2004 година медицинските сестри и Ашраф получиха смъртни присъди чрез разстрел. Здравко Георгиев бе осъден само по по-леките обвинения, както Колева и Тачев, които бяха напуснали Либия преди началото на процеса. През 2005 година Върховният съд на Либия отмени постановените смъртни присъди и върна делото за ново разглеждане. През 2006 година присъдите бяха препотвърдени от Апелативния съд, а на 11 юли 2007 година - окончателно потвърдени от Върховния съд.  На 17 юли 2007 година смъртните присъди на българите бяха заменени с доживотен затвор от Висшия съдебен съвет на Либия. През юни 2007 година молбата на Ашраф ал-Хаджудж да получи българско гражданство бе удовлетворена.\r\nНа 24 юли 2007 година Вълчева, Ненова, Сиропуло, Червеняшка, Димитрова, Георгиев и Хаджудж се завърнаха със специален полет на летище София, след като преговорите по тяхното освобождаване, продължили над 8 години, завършиха с посредничеството на ЕС, Франция и Катар.    ", "date": "2019.07.24", "title": "12 години от освобождаването на българските медици в Либия "}
{"url": "https://www.actualno.com/balkani/arestuvaha-bivsh-sobstvenik-na-kremikovci-i-cska-v-bosna-zaradi-izmama-news_771083.html", "text": "      Индийският бизнесмен Прамод Митал, по-малкият брат на стоманения магнат Лакшми Митал, е арестуван в Босна по обвинения в измама и \"злоупотреба с власт\", предаде АФП.      Случаят е свързан със завод за коксуване в североизточния град Лукавац, който Прамод Митал е управлявал заедно със съдружник от 2003 година. Той има 1 000 служители, уточнява БГНЕС.   \"Полицията, която е действала по прокурорска заповед, арестува председателя на надзорния съвет на ГИКИЛ, Прамод Митал\", заяви прокурор Казим Серхатлич пред репортери.\r\nГИКИЛ е основан през 2003 година, а коуправител му е Global Steel Holdings на Прамод Митал.  Други двама служители на компанията - генералния мениджър Парамеш Бхаттачария и друг член на надзорния съвет - също са арестувани. Те са заподозрени в \"организирана престъпност, по-специално злоупотреба с власт и икономически престъпления\", каза прокурорът.\r\nАко бъдат признати за виновни, заподозрените могат да получат присъди до 45 години.   Издадена е заповед за арест и на четвърти човек, \"който се смята за член на въпросната организирана престъпна група с Прамод Митал на върха\". Заподозрените ще се явят пред съда в сряда.    Според уебсайта Zurnal.info, се предполага, че заподозрените са присвоили \"поне 5 милиона марки\" (2,5 милиона евро, 2,8 милиона долара). Лакшми Митал, главен изпълнителен директор на световния стоманен гигант ArcelorMittal, спасява парите, заграбени от брат му Прамод в Индия.\r\nПрамод Митал притежава няколко компании на Балканите. Global Steel Holding е най-големият производител на стомана в света.\r\nНа 15 август 2005 година Прамод Митал, заедно с брат си, Винод Митал, придобиват и 71% от \"Кремиковци АД\". Прамод има заводи в Босна и Херцеговина, Индия, Либия, Нигерия и Филипините. Добива кокс, минерали и метали, извършва дейности в инфраструктурата и енергетиката. На 4 декември, 2006 година Прамод Митал стана мажоритарен собственик на ПФК ЦСКА, купувайки го от Васил Божков, но в момента не притежава акции в клуба. ", "date": "2019.07.24", "title": "Арестуваха бивш собственик на \"Кремиковци\" и ЦСКА в Босна - заради измама"}
{"url": "https://www.actualno.com/society/novini-ili-novini-kartinata-na-pechata-za-24-uli-news_771059.html", "text": "      Редакционният екип на представя кратък преглед на печата от днешния 19 юли.        Прокуратурата вижда заговор срещу държавата с кибер атаките, твърди \"Сега\", цитирайки думите на кандидадът за нов главен прокурор Иван Гешев, след неговото куриозно интервю, което обобщихме Часове по-късно ГДБОП нахлу в офисите на ТАД Груп, където работи заподозреният за хакерската атака Кристиян Бойков. Накрая излезе така, че една страна, която не може да поддържа собствената си киберсигурност, започна да вижда заговори срещу нея. Еми заговор е - заговор да я направиш поне малко отговорна за има-няма 5 милиона ЕГН-та и лични данни на собствените ѝ граждани.    Нов имплант дава надежда срещу заразяването с ХИВ, пише \"24 часа\". Оказва се, че той е 10 пъти по-мощен от досегашните използвани лекарства. Това наистина е много хубаво, лошото е единствено, че импланта се забави с към 30 години от смъртта на Фреди Меркюри. И също така - трябва ни и имплант срещу други вируси - като например този, с който започнахме прегледа на печата.      \"Прокопиев\" и \"Биволъ\" лъснаха срещу атаката, свързана с НАП, мониторва Монитор. Че и направили готино колажче, при което от лаптоп се показва пистолет и лицата на двама от най-важните разследващи журналисти в сайта. Нещата започват да загрубяват, но и всички почнахме да свикваме. Любовният бизнес цъфри на Север, на Юг - джендъри, пише \"Труд\". И прави един твърде забавен от към нескопосана гледна точка репортаж, в който опитен редактор е сложил още по-нескопосано заглавие. Става дума за това как са намалели постъплението на проститутките, а на всичкото отгоре било пълно с \"джендъри\", които също пречели на стандартните и платени съвокупления на противоположни полове.    ", "date": "2019.07.24", "title": "Новини или Novini – картината на печата за 24 юли"}
{"url": "https://www.actualno.com/society/preduprejdenie-za-sutreshni-buri-v-chetiri-oblasti-v-severna-bylgarija-news_771102.html", "text": "      Жълт код е обявен за 24 юли в 4 области на Северна България за очаквани интензивни валежи и гръмотевични бури, предаде БГНЕС.      Става въпрос за Плевен, Ловеч, Габрово и Велико Търново. В тези области преди обяд ще има краткотрайни валежи от дъжд, на места интензивни и значителни по количества. Ще има гръмотевици и условия за градушки. Очакваните количества валежи са 25-30 л/кв.м, на места и повече.   В следобедните часове над по-голямата част от страната ще се изясни и ще бъде слънчево. Дневните температури ще бъдат между 25 и 30 градуса, в Сандански до около 33 градуса. По Черноморието температурите ще достигнат около 26-27 градуса, в района на София около 25 градуса. ", "date": "2019.07.24", "title": "Предупреждение за сутрешни бури в четири области в Северна България"}
{"url": "https://www.actualno.com/education/oshte-ima-svobodni-mesta-daje-v-naj-elitnite-gimnazii-v-sofija-news_771106.html", "text": "      1578 свободни места има в София за гимназисти. Това показаха данните след второто класиране, което значи, че ще има още - вероятно още две, пише в. \" \". План-приемът беше за 383 паралелки с 9958 ученици.      Статистиката показва, че свободни места има и в най-елитните софийски училища. Например в Немската гимназия незапълнени са 4 места, също по толкова има в Испанската гимназия и във Френската гимназия, както и в СМГ. В Първа английска гимназия свободни след второто класиране са останали 9 места, а в ТУЕС 1. Във Втора английска има 4 места. В Търговско-банковата гимназия има 10 места.   Третото класиране ще излезе на 29 юли. Заявления се подават на 24 и 25 юли, обясни Кастрева.\r\nУчениците, които досега не са приети на първо и второ класиране или изобщо не са кандидатствали, могат да си подадат заявление за участие в третото класиране онлайн. Тези, които до този момент са се записали на първо или второ класиране, но имат желание да участват за свободните места на трето, трябва да си изтеглят оригиналите от училището, в което са записани. С тях те могат да подадат заявление за третото класиране. След като изтеглят документите си, те не запазват местата си.  За трето класиране се обявяват само незаетите места, останали след втория етап на класиране. Вероятно след изтеглянето на документите ще има места и за четвъртото класиране, което вече е децентрализирано. ", "date": "2019.07.24", "title": "Още има свободни места даже в най-елитните гимназии в София"}
{"url": "https://www.actualno.com/sofia/skele-za-sanirane-na-blok-v-kvartal-goce-delchev-za-malko-da-ruhne-snimki-news_771124.html", "text": "      Сигнал за проблем със скеле, използвано за саниране на блок в столичния квартал \"Гоце Делчев\", се появи във Facebook.      Става въпрос за висок блок до бензиностанция \"Лукойл\" в квартала. От публикуваните снимки се вижда, че скелето буквално е готово да се откъсне от едната страна, като не е ясно защо се е получил инцидентът.  Снимка:    Няма информация за пострадали хора, но вече е вдигнат кран, който да оправи нещата.  Снимка:       ", "date": "2019.07.24", "title": "Скеле за саниране на блок в квартал \"Гоце Делчев\" за малко да рухне (СНИМКИ)"}
{"url": "https://www.actualno.com/asia/severna-koreja-zadyrja-ruski-riboloven-korab-news_771087.html", "text": "      Севернокорейската гранична охрана задържа руския риболовен кораб Сянхайлин-8, собственост на Североизточната рибарска компания. За това съобщи руският вестник \"Комерсант\", позовавайки се на заместник-директора на компанията Сергей Седлер, предаде БГНЕС.      Отбелязва се, че инцидентът е станал в нощта на 17 юли в 4:00 часа сутринта. Според Седлер задържането е извършено на 55 морски мили от територията на КНДР. Той добави, че представители на правителството на Северна Корея са завзели кораба \"в движение\" и са прекъснали всички средства за комуникация, след което са го ескортирали до пристанището на Уонсан.   Заместник-директорът на компанията изясни, че все още няма връзка с моряците, а представител на руското посолство в Пхенян едва вчера е успял да посети заловения кораб. В същото време моряците все още не се освобождават, с изключение на капитана, неговия помощник и двама южнокорейски специалисти, които са били настанени в хотел под арест.\r\nОсвен това Седлер се оплака от условията на задържане. Той съобщи, че на кораба няма вентилация и температурата е около 30-35 градуса. Също така, нито руската дипломатическа служба, нито компанията, са наясно кога ще бъде стартиран процес по инцидента.   Заглавна снимка:   ", "date": "2019.07.24", "title": "Северна Корея задържа руски риболовен кораб"}
{"url": "https://www.actualno.com/society/silni-dyjdove-navodniha-kyshti-i-ostaviha-sela-bez-tok-news_771085.html", "text": "      Проливни дъждове, гръмотевични бури и градушки се изляха над много райони в Централна и Източна България, информира bTV, цитирана от БГНЕС.      Наводнени къщи има в бургаските села Ливада и Русикастро, след като река Русокастренска преля. Села в Ямболско останаха без ток. Дърво се стовари в един от централните квартали на Ямбол, но за щастие няма пострадали.\r\nСиноптиците обявиха жълт код в Централна Северна България за още интензивни валежи и гръмотевични бури до утре на обяд. ", "date": "2019.07.24", "title": "Силни дъждове наводниха къщи и оставиха села без ток"}
{"url": "https://www.actualno.com/europe/rusija-se-trevoji-zaradi-potencialen-himicheski-chernobil-news_771091.html", "text": "      Едно от химическите предприятия в Иркутска област изисква рекултивация, без която може да настъпи глобална екологична катастрофа, съизмерима с инцидента в атомната електроцентрала в Чернобил. Това заяви в интервю за вестник \"Известия\" ръководителят на \"Росприроднадзор\" Светлана Радионова, предаде БГНЕС.      Става дума за компанията Usoliekhimprom, която произвежда хлор и други химически вещества. Според Радионова собствениците са изпомпали всичко възможно от нея и са я оставили на произвола на съдбата. По-специално, предприятието изисква мерки поради тежко замърсяване с живак.   \"В сградите на централата се съхраняват контейнери с химически опасни вещества, някои от тях са под налягане. Никой не знае какво има там. В кладенците има отпадъци от петрол. В близост тече река, която има опасност да бъде замърсена\", предупреди Радионова.\r\n\"Всъщност, това е територия на екологична катастрофа. Трябва да действаме сега, в противен случай ще се сблъскаме с \"екологичен Чернобил\", обясни ръководителят на руския надзорен орган.  Според оценката на Радионова, ще са необходими 2 млрд. рубли, за да може да бъдат решени проблемите. А в района на завода в Иркутск е въведен специален режим още от февруари, 2019 година. Изнесени са 1000 контейнера с живак от някои от складовете, работи се за почистване на кладенци с високо токсични вещества и засега руските власти твърдят, че положението е под контрол. ", "date": "2019.07.24", "title": "Русия се тревожи заради потенциален химически Чернобил"}
{"url": "https://www.actualno.com/curious/tozi-chaj-uvelichava-gyrdite-news_771071.html", "text": "      Сутиенът не помага да се запази формата на бюста, а физическите упражнения няма да го направят по-свеж. Това твърди естетичния хирург Жаклин Луис за Daily Mail.      Тя е категорична, че поддържащото бельо не спасява гърдите от гравитацията, като и че няма смисъл да се спи със сутиен.   Луис допълва още, че гърдите при жените не спират да растат след 17 години, тъй като нараства по време на бременност и кърмене, но губят еластичността ви по време на климакса.\r\nВсе пак е възможно да се подобри тонусът им и да се постигне известно увеличение с помощта на чай от див копър (резене). Той има естрогенен ефект върху тъканите на млечните жлези, което води до тяхното временно увеличаване.   ", "date": "2019.07.24", "title": "Този чай увеличава гърдите"}
{"url": "https://www.actualno.com/america/sasht-veche-e-s-nov-ministyr-na-otbranata-news_771107.html", "text": "      Марк Еспър официално стана новият американски министър на отбраната, като положи клетва в присъствието на номиниралия го Доналд Тръмп, съобщава Белият дом, предаде БГНЕС.      Във вторник кандидатурата на Еспър беше одобрена от Сената. По този начин, за първи път от повече от шест месеца, Пентагонът се сдоби с действащ главнокомандващ - без префикса „изпълняващ длъжността“.   Еспер, който преди това е бил министър на сухопътните войски в структурата на Пентагона, е назначен за действащ началник на отдела в края на юни. Преди това задълженията на министъра на отбраната се изпълняваха от Патрик Шанахан, когото Тръмп в крайна сметка реши да не номинира за одобрение в Сената.\r\nПредишният пълномощен министър на отбраната Джеймс Матис, който заемаше поста от началото на администрацията на Тръмп през януари 2017 г., подаде оставка на 31 декември 2018 г.  От 1986 до 2007 г. Еспер служи в армията, участва във войната в Персийския залив през 1991 г. като част от 101-ата десантна дивизия. След като се оттегля като подполковник, той работи в търговски структури, лобирайки за отбранителни предприятия. През ноември 2017 г. той е одобрен от Сената на САЩ като министър на сухопътните сили. ", "date": "2019.07.24", "title": "САЩ вече е с нов министър на отбраната"}
{"url": "https://www.actualno.com/society/prognoza-za-vremeto-24-uli-srjada-news_771060.html", "text": "      Днес преди обяд все още в много райони ще има валежи, но постепенно дъждът ще спира и облачността ще се разкъсва и намалява. Следобед над по-голямата част от страната ще е предимно слънчево. Ще духа слаб до умерен вятър от север-североизток. Максималните температури ще са между 25° и 30°. Атмосферното налягане е близко до средното за месеца и ще остане без съществена промяна. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ).       По Черноморието преди обяд облачността ще е значителна и главно по южното крайбрежие все още ще има валежи с гръмотевици. По-късно валежите ще спрат и облачността ще намалее до предимно слънчево време. Ще духа до умерен север-североизточен вятър. Максималните температури ще са 26°-28°. Температурата на морската вода е 26°-27°. Вълнението на морето ще бъде около 2 бала.\r\nНад планините преди обяд ще се развива купесто-дъждовна облачност и ще има краткотрайни валежи с гръмотевици. През деня явленията ще отслабват и облачността ще се разкъсва. Ще духа умерен север-северозападен вятър. Максималната температура на височина 1200 метра ще е около 18°, на 2000 метра - около 12°.  В четвъртък и петък ще е почти без валежи, с повече слънчеви часове. Отначало в Западна България, после и на изток, вятърът ще отслабне. Температурите ще се повишат и максималните на много места в низините отново ще надхвърлят 30°, в отделни райони там – до 33°-34°. В събота ще преобладава слънчево време, по-късно след обяд с купеста облачност, по-значителна над планините и планинските райони в северозападната половина от страната, където, на отделни места ще превали и прегърми. Температурите ще се повишат с още градус-два. ", "date": "2019.07.24", "title": "Прогноза за времето - 24 юли (сряда)"}
{"url": "https://www.actualno.com/tennis/grigor-dimitrov-uspja-da-zagubi-ot-nomer-405-v-ranglistata-video-news_771112.html", "text": "      Ужасяващият сезон на първата ни ракета при мъжете Григор Димитров продължава, след като той загуби в два сета на старта на турнира в Атланта от номер 405 в света Кевин Кинг. Димитров падна с 5:7, 4:6.      Показателно за нивото на Димитров в мача беше, че той допусна срещу себе си 23 точки за пробив, но беше пробит само 6 пъти на фона на огромното число възможности за противника му. Според Tenniskafe Григор е страдал отново от болки в рамото - българинът е взел медицински таймаут между двата сета, а самият той успя да пробие непретенциозния съперник 3 пъти от общо 7 шанса.\r\nЗа класата на Кинг говори и факта, че той направи цели 8 двойни грешки за само 22 гейма. Американецът има само 25% вкаран първи сервис в първата половина на първия сет, а Григор водеше с 5:3 гейма, преди да загуби 4 поредни.       ", "date": "2019.07.24", "title": "Григор Димитров успя да загуби от номер 405 в ранглистата (ВИДЕО)"}
{"url": "https://www.actualno.com/curious/otkriha-neochakvano-svojstvo-na-djina-news_771097.html", "text": "      Литовски учени доказаха, че джинът е полезен за здравето и ускорява изгарянето на калории, пише Арт Кухня.      Основната съставка на джина е плодът хвойна, поради което той има полезни свойства. Само 1 час след изпиване на , тялото започва да изгаря калориите благодарение на ускорения метаболизъм.   Плодовете от хвойна са богати на антиоксиданти и действат като естествен диуретик. В една чаша джин има само 67 калории, изгаряни бързо след стимулиране от него на метаболизма, предаде БГНЕС.\r\nТой е сред универсалните средства, използвани срещу подуване на стомаха. Намалява също така възпалението на артериите. Най-интересното обаче е, че тази напитка ускорява метаболизма до 17%. Плодовете от хвойна са известни и като естествено средство срещу инфекции, кашлица, запек и бъбречни проблеми. Антиоксидантите в нея също помагат за запълване на бръчките. Някои твърдят, че джинът може да помогне в борбата срещу рака.  За да не загубите полезните му свойства обаче, не трябва да го смесвате с тоник, съдържащ много хинин или захари. Най-добре е да пиете джина, разреден с диетична напитка, а за да получите уникален аромат и още по-полезни свойства, добавете към коктейла розмарин, босилек или парченце краставица. ", "date": "2019.07.24", "title": "Откриха неочаквано свойство на джина"}
{"url": "https://www.actualno.com/politics/arbanasi-i-melnik-ne-mogat-samostojatelno-da-si-izberat-kmet-news_771108.html", "text": "      Села с под 350 жители все още по закон се водят кметства, но на местните избори на 27 октомври няма да си избират пряко кмет. За това разминаване в закона, което трябва да бъде решено от депутатите, предупреди изпълнителният директор на Националното сдружение на общините (НСОРБ) Силвия Георгиева на форум за местните избори, организиран от сдружението на общините и ЦИК, предаде в. \" \".      Такива кметства например са Арбанаси и Мелник. Като тях са общо около 1965 населени места. А Георгиева предупреди, че процедурата по закриване на кметства е дълга и сложна, което значи, че до местният вот на 27 октомври няма да има време да бъде приложена.   Общините обаче няма да получат достатъчно средства за подготовка на изборите през тази година, предупреди още Силвия Георгиева. За провеждане на избори в последните години са отпуснати 218,7 млн. лв., като за организационно-техническа подготовка и възнаграждения на членовете на секционните комисии са отишли 127,2 млн. лв. За логистика на предстоящия местен вот обаче били заделени само 20%, или 44,5 млн. лв., подчерта Георгиева.\r\nВторият проблем са амортизираните копирни машини, които вече били използвани в осем избора. НСОРБ е сигнализирало Министерския съвет за проблема и е изпратило писмо до Министерството на финансите.  Има и идея да се увеличи заплащането на членовете на секционните избирателни комисии - почти двойно, т.е. да стане 100 лева. Председателите пък да вземат 120 лева.\r\nДо 11 септември партиите и коалициите подават документи за регистрация в ЦИК, а до 16 септември е срокът за регистрация в ОИК. Кандидатските листи за съветници трябва да са ясни до 24 септември. На 25 септември ще се проведе жребият за номерата в бюлетините. Предизборната кампания започва на 27 септември.    ", "date": "2019.07.24", "title": "Арбанаси и Мелник не могат самостоятелно да си изберат кмет"}
{"url": "https://www.actualno.com/asia/pak-informacija-za-izraelska-ataka-v-sirijska-provincija-news_771096.html", "text": "      Сирийската национална агенция САНА съобщи, че Израел е ударил обекти в областта Тел Хара в сирийската провинция Дераа, причинявайки материални щети, предаде БГНЕС.      \"Има съобщения за израелска агресия срещу Тел Хара в Дераа\", се казва в съобщението.   \"Ракетите, вероятно израелски\", са били изстреляни в южния регион близо до Голанските възвишения, област, окупирана и анексирана от Израел“, съобщи базираната във Великобритания сирийска Обсерватория за правата на човека. Обсерваторията съобщава също и за \"загуба на живот\", без да дава допълнителни подробности. ", "date": "2019.07.24", "title": "Пак информация за израелска атака в сирийска провинция"}
{"url": "https://www.actualno.com/society/eto-kakvi-globi-se-gotvjat-za-nerednosti-pri-registracija-na-kola-news_771079.html", "text": "      Какви наказания се предвиждат по пуснатия за обществено обсъждане проект за Закон за пътните превозни средства, който трябва да урегулира рамките относно законното ползване на моторни превозни средства в България? Обобщение от проектозакона прави в. \" \".      5000 лв. е глобата, ако не бъде уведомено МВР за заличен идентификационен номер на колата или пък за манипулиран километропоказател. Глобата е за лицата в пунктовете за идентификация, които ще са частни , и за първоначален технически преглед на пътните превозни средства. Според проекта първоначалният преглед на автомобила се прави от частни пунктове, а не в КАТ.\r\nПак 5000 лв. е глобата, ако автомобилът мине този преглед на база на неверни документи или без да е бил в пункта.   3000 лв. е наказанието, ако лицето, което извършва преглед, не уведоми МВР за недостоверност или подправяне на регистрационните документи при първоначалния преглед, или пък го направи за категория превозно средство, за което пунктът няма разрешение.  10 000 лв. пък ще плати лице, което извършва идентификация на автомобила и/или преглед за техническа изправност, без да има разрешение.\r\nГлоба от 7000 лв. се налага лице, което търгува с употребявани части за коли, без да отговаря на условията за първоначалната му регистрация. 4000 лв. пък ще плати търговец, ако прави сделките извън обектите, които са записани в удостоверението за регистрация, а 3000 лв. е санкцията, ако не издаде документ за извършената дейност.\r\nПредвидени са и наказания за нарушения при извършване на периодичните технически прегледи на колите. 2000 лв. е глобата за служител в пункта, който издаде документ, че колата е минала преглед, без това да е станало.    Проектът вкарва в разрешителен режим и автосервизите . От 1000 до 5000 лв. е санкцията са майстори, които правят ремонт на коли без да са регистрирани.   5000 лв. е глобата, ако ремонтът е извън автосервиза, ако не бъдат допуснати контролни органи в него или пък в него се извършват дейности, които ги няма в документите за регистрация.\r\n5000 лв. е глобата, ако сервизът не отговаря на условията на  регистрацията си. 4000 лв. е наказанието, ако извършва ремонт, който не е  вписан в документите и сервизът няма право да го извършва. 1000 лв. е  санкцията, когато не издава документ. Ако лице, да кажем автомонтьор,  извършва ремонт и техническо обслужване в нарушение на изискванията на  закона и подзаконовите нормативни актове, издадени въз основа на него,  се наказва с глоба в размер на 500 лв.\r\nПо-малки са санкциите за собствениците на коли .\r\n200 лв. ще плати нов собственик на кола, ако не я регистрира в едномесечен срок. Толкова е глобата и ако не бъдат върнати в МВР временните номера, след като изтече срокът от 3 г., в който могат да бъдат ползвани. Същата санкция е и когато в едномесечен срок не се нанесе промяна в регистрацията на автомобила, когато собственикът има нов документ за самоличност или е сменил адрес, а за фирмите – един месец след вписване на промяната в Търговския регистър.   Има близо месец, в който да се правят предложения в общественото обсъждане на новия закон. ", "date": "2019.07.24", "title": "Ето какви глоби се готвят за нередности при регистрация на кола"}
{"url": "https://www.actualno.com/education/20-ot-mestata-za-pyrvokursnici-ostavat-prazni-news_771062.html", "text": "      Университетите са запълнили около 80% от местата, отпуснати им за държавно субсидирани студенти. Това показва проверка на на приетите кандидат-студенти във висши училища в страната към момента, когато на повечето места са минали първите две класирания. Кампанията обаче продължава и през август и септември, когато се очаква да кандидатстват и учениците, които са били скъсани на матурите и са се явили на поправителната сесия. Най-престижният университет у нас според рейтинга на висшите училища - СУ, е запълнил около 83% от планирания план-прием на първокурсници. Около 17% от местата там останаха незапълнени след обявяване на второто класиране, показват данните на висшето училище за приетите до момента кандидат-висшисти за академичната 2019/2020 г.      За следващата академична година СУ получи възможност да приеме 5925 първокурсници, което е с 9.2% по-малко в сравнение с настоящата година (приетите т.г. бяха 5714 при възможност за 6526 души). 4377 новоприети студенти са се записали още след първото класиране. На втория етап на класиране бяха приети още 566 студенти. Общо бройката на приетите до момента младежи е 4943 студенти, което означава, че 982 места, или 16.5% от тях, все още чакат да бъдат попълнени. Днес се очаква да бъде обявен третият етап на класирането. Записването за него е окончателно и трябва да бъде направено в периода 24-26 юли включително.   От Техническия университет–София припомниха, че продължават да приемат документи \"за попълване на ограничен брой места след първи и втори етап на класирането за образователно-квалификационна степен „Бакалавър“. Към момента държавната поръчка там е запълнена на 87%, като приетите студенти са разпределени равномерно по професионални направления, коментира пред \"Сега\" шефът на пресслужбата на ТУ–София Владислав Прелезов. По думите му, ако м.г. интересът е бил преобладаващ към информационните технологии, то тази година студентите все повече избират и по-сложни специалности като енергетика, автоматика, ядрена енергетика и др. \"На фона на липсата на достатъчно студенти кампанията върви добре. Към момента 75% от план-приема ни е запълнен, но има още време\", заяви и проф. Любен Тотев, ректор на Минно-геоложкия университет и шеф на Съвета на ректорите.\r\n\"Добре върви кампанията, дори по-добре от миналата година\", коментира ректорът на Великотърновския университет проф. Христо Бонджолов. В момента във вуза в старопрестолния град са приети около 80% от планираните бройки, като приетите за степен магистратура са със 120 повече от м.г. В Пловдивския университет \"П. Хилендарски\" след второто класиране са приети 2745 студенти, което е 85% от държавния план-прием, коментира зам.-ректорът доц. Мария Стоянова, която се надява до края на кампанията висшето училище да достигне нивото от м.г. - 97% запълнен прием. Още 445 младежи са приети в Пловдивския университет в платена форма на обучение.  7148 бяха кандидатите, подали документи за прием в СУ. Тази година имаше любопитни размествания в техните предпочитания. За пръв път от години правото се изкачи до третата най-желана специалност. За пръв път софтуерното инженерство стигна второ място по кандидати след традиционния първенец от последните години - психология. Също така в Топ 10 попадна предучилищна и начална училищна педагогика. Някои от желаните програми като правото и журналистиката са изцяло запълнени след първия етап на класирането в СУ, както и специалностите графичен дизайн, музикални медийни технологии и тонрежисура, стопанско управление, китаистика, японистика и скандинавистика. ", "date": "2019.07.24", "title": "20% от местата за първокурсници остават празни"}
{"url": "https://www.actualno.com/politics/volen-siderov-sdelkata-za-f-16-ne-e-dobra-za-bylgarija-news_771128.html", "text": "      \"Тази сделка не е добра за България. За пореден път водим васална и колониална политика. Няма как доходите в България да растат по този начин. Това съм го казвал и обяснявал много пъти. В момента отворихме нови 4 000 работни места в САЩ, вместо да направим това в България. Подпомагаме икономиката на САЩ с , който още е на чертожната дъска. Империята ни е наредила да платим веднага, а те кога ще доставят самолетите - не се знае, защото така е записано в договора. Чух ген. Попов да казва, че ако не се купят сега самолетите, това ще е пагубно за военновъздушните сили. Това е смешно. Вижте турците какви хубави ракети си купиха от Русия. На нас ни трябва нещо такова, за да пазим небето си, а не , които между другото могат да носят и ядрено оръжие. Това е много опасно, но така са ни наредили и ние плащаме милиарди.\" Това каза в интервю за bTV лидерът на партия  \"Атака\" Волен Сидеров.      По думите му Русия няма нищо общо със СССР : \"В момента България може да черпи само ползи от Русия. Ще дам пример - ако бяхме направили \"Южен поток\" през 2015 година, сега щяхме да имаме 2 млрд. в хазната. Сега тези милиарди ги даваме на САЩ. Нека хората сами да преценят кое е по-дбре за България.\"   Помолен да коментира отношенията в малката коалиция Сидеров заяви:\r\n\"Мен ми е интересно какво промени мнението на моя скъп колега и партньор Красимир Каракачанов, който преди 4 години е защитавал моите тези? Аз нямам проблем с него и Валери Симеонов. Тук не говорим за личностни конфликти. Говоря за защита на интересите на България. В Обединени патриоти си говорим. Днес има коалиционен съвет и аз смятам да отида. Там ще попитам как с фалшификация беше променено ръководството на парламентарната група. Те направиха измама. се възползваха от \"Атака\" и сега искат да ни отстранят. Благодарение на мен Каракачанов е вицепремиер, а Симеонов беше такъв. Сега те се опитват да остържат \"Атака\". Аз почвам да се чудя дали има смисъл въобще да оставаме в този парламент.\"  Той допълни, че не иска да лъже хората:\r\n\"Те гласуваха за Обединени патриоти заради определени идеи. Аз питам къде са минималните пенсии от 300 лева? Няма как да работя с тези измамници, защото те извършиха измама и подмениха ръководството на ПГ. Все още не съм взел решение. Ще го взема. Но се обръщам към скъпите си колеги - хайде колеги, дайте да вдигнем доходите и пенсиите. Това сме обещали. Не е мъжко да се събереш на тъмно и да ме изключат от комсомола\", каза още той.   Относно Сидеров заяви, че такива атаки има навсякъде по света.    \"Ако бяхме нормална държава, тази атака нямаше да се отразява така и нямаше всеки да дава акъл по студиата, а органите щяха да си свършат работата тихо и както трябва. За мен такива хора, които извършват атаките, трябва да работят за държавата, да я предпазват от подобни и да получават високи заплати. Чувам, че се казва, че няма пари за това, но същевременно изливаме милиарди за F-16.\", обясни позицията си Сидеров. ", "date": "2019.07.24", "title": "Волен Сидеров: Сделката за F-16 не е добра за България"}
{"url": "https://www.actualno.com/showbusiness/kak-ed-shijran-reshava-problemite-sys-sysedite-si-news_771088.html", "text": "       След като съседите му се оплакали от шума, който вдига, музикантът и певец Ед Шийран решил да купи всички имоти около себе си.       По този начин той добавил към имота си още две къщи, които обграждат имота му в Лондон на стойност 19,8 милиона паунда. Младият певец вече има 22 имота на стойност 47 милиона паунда.    28-годишният певец купил също и апартамента, който се намира над ресторанта му.\r\nЕд решил да направи това, след като съседите съобщили за партита и силна музика, идваща от неговата собственост, пише The Sun. Ед също имал проблеми с несъгласието на хората със силата на музиката в неговото заведение, което той решил по свой начин - премахвайки възможността някой да бъде наблизо, за да се оплаче.   ", "date": "2019.07.24", "title": "Как Ед Шийран решава проблемите със съседите си?"}
{"url": "https://www.actualno.com/showbusiness/uesli-snajps-veche-njama-da-e-blejd-news_771099.html", "text": "      Филмовото студио Marvel реши да смени актьора, играещ боеца срещу вампири Блейд. Мястото на Уесли Снайпс в предстоящите филми ще бъде заето от Махершала Али.      За рестартирането на франчайза \"Блейд\" бе съобщено на фестивала Comic-con 2019 от ръководителя на Марвел Кевин Файги. Той съобщи, че главната роля в римейка на култовата лента ще бъде изпълнена от двойния носител на \"Оскар\" Махершала Али.\r\nСтудиото показа на феновете логото на новия филм, а те направиха различни предложения как да изглежда Махершала в ролята на Блейд. Известният с рисунки към играта „Мортал Комбат“ художник BossLogic публикува арт идеи на своята страница в Индтаграм. Той представи Али под формата на усмихнат вампир с дълги зъби и татуировки.\r\nПървият филм за Блейд е реализиран през 1998 година, а последният - през 2004 година. Филмът беше създаден без участието на Marvel, но сега студиото получи правата върху персонажа и е настроено за кардинален рестарт.  Блейд традиционно се свързва с актьора Уесли Снайпс. Актьорът многократно е казвал, че е готов да продължи да играе ловеца на вампири, ако получи такава оферта. ", "date": "2019.07.24", "title": "Уесли Снайпс вече няма да е Блейд"}
{"url": "https://www.actualno.com/healthy/dyrjavata-se-podkova-zakonovo-da-moje-da-zadyrja-na-rabota-mladi-lekari-news_771109.html", "text": "      До два месеца държавата официално ще може да задържа младите медицински кадри в България. Това стана възможно, след като в Държавен вестник беше обнародвана специална наредба, според която здравното министерство ще плаща заплатите на специализантите по медицина, но те ще са длъжни да останат 3 година на работа в болница по избор.      Всъщност, до 60 дни трябва да бъде обявено колко специализанти ще бъдат \"дотирани\" като заплата от държавата. Става въпрос за 2019 и 2020 година, пише в. \" \".   Първоначалната идея беше медицинските специализанти да работят толкова, колкото е продължила специализацията им, но в окончателния вариант срокът е променен на 3 години. Специализациите са обикновено 4-5 години, а през това време държавата ще плаща две минимални заплати (1120 лв. към момента) и осигуровките. Специализантите по \"Обща медицина\" ще получават два пъти минималния осигурителен доход за съответната професия и икономическа дейност (668 лв., или 1336 лв. ) плюс осигуровки. Министърът на здравеопазването ще може занапред да определя и специалности с по-високо заплащане, но не повече от три минимални заплати, т.е. специализантите в дефицитни специалности ще могат да получават до 1680 лв. по данни към нея. \r\nВ окончателния вариант на наредбата е оставен избор на специализантите къде да работят, макар че те ще могат да избират само лечебни заведения, посочени в списък от министъра на здравеопазването, а той ще ги определя по предложение на директора на Центъра за обществено здраве. След придобиването на права на специалист, младият медик разполага с 6 месеца да започне работа в България. В случай че не изпълни задължението си, той дължи обезщетение на здравното министерство в размер на изплатената субсидия за срока на неговото обучение. Ако специализантът е отработил част от тригодишния срок, обезщетението се изчислява пропорционално.  В момента заплатите на лекарите, които се обучават за придобиване на специализация, се плащат от болниците, в които се обучават. За т.нар. дефицитни специалности - патоанатомия, педиатрия, анестезиолия и т.н., държавата поема таксата за обучение на лекаря. Тя е 230 лв. месечно.\r\nМедиците, които вече специализират на места, за които държавата покрива таксата, ще завършат специализацията си по стария ред. Тези, които са избрали \"Обща медицина\", имат право на избор - да останат по стария ред или да се прехвърлят по новата наредба.    ", "date": "2019.07.24", "title": "Държавата се подкова законово да може да задържа на работа млади лекари"}
{"url": "https://www.actualno.com/curious/reakcijata-na-andrea-kato-razbra-za-tajnata-vryzka-na-kobrata-news_771182.html", "text": "      Жесток удар е понесла певицата Андреа от бившата си половинка . Новината, че той я мами и я е заменил с по-млада от нея жена е хвърлила блондинката в жестока депресия, . Според сайта, след като научила за тайната връзка на боксьора, фолкаджийката дори загубила съня си и не спирала да плаче.      B нaчaлoтo Андреа дopи нe пoдoзиpaла ĸaĸвo ce cлyчвa зaд гъpбa ѝ, тъй ĸaтo бoĸcьopът и изгopaтa мy ĸpиели вpъзĸaтa cи oт вcичĸи. Eдинcтвeнo cecтpaтa нa Cтeлиaнa – Ивaйлa, ĸoятo e c 4 гoдини пo-мaлĸa oт нeя, знaeла иcтинaтa.   Ha няĸoлĸo пъти мaлĸaтa Ивaйлa e ĸapaнa дo yнивepcитeтa, в ĸoйтo yчи, личнo oт Koбpaтa, нo oтнoвo нe paзбиpa нищo.   Hoвинaтa ce cтoвapвa въpxy глaвaтa й дocтa пo-ĸъcнo и тя e cъcипaнa. B ĸpaйнa cмeтĸa Kyбpaт гoвopи c нeя и двaмaтa ce дoгoвapят дa ĸpият paздялaтa cи oт мeдиитe. Фapcът пpoдължaвa eднa гoдинa.\r\nДори на мача срещу Хюи Фюри в \"Apeнa Apмeeц\" poдитeлитe нa Cтeлиaнa пpиcъcтвaли в зaлaтa и виĸaли зa Koбpaтa, нo ниĸoй нe ги е cнимaл. Πpocтo зaщoтo ниĸoй нe пoдoзиpa зa cлyчвaщoтo ce.         ", "date": "2019.07.24", "title": "Реакцията на Андреа като разбра за тайната връзка на Кобрата"}
{"url": "https://www.actualno.com/analysis/the-independent-bydeshteto-pred-boris-djonsyn-e-ujasjavashto-news_771064.html", "text": "      Бъдещето при Борис Джонсън е ужсяващо, пише британският ляв вестник The Independent. Ето какво гласи още публикацията, свързана с Джонсън, който       \"Не мога да си представя Борис да ръководи дори конюшня, камо ли пък  икономика и ядрени оръжия!\" - така Дейвид Лоус, бивш либералдемократ се  изказа за налудничавата идея Борис Джонсън да стане министър-председател  един ден. Седем години след като написа тази шега в дневника си, шегата  стана истина за г-н Лоус и за останалата част от Великобритания.\r\nРезултатите от изборът с предрешен изход най-накрая стана ясен. Резултатът беше неизбежен и все пак ужасната реалност на издигането на Борис Джонсън до ролята на премиер предизвиква дълбоки чувства на неудовлетвореност и гняв, както и страх и недоверие. Въпреки уж прозрачното състезание за лидер на торите, който е запазен за малка част от британското население се превърна в кампания за националистическо единовластие. Днешният резултат ще има дълбоки последици за живота на всеки гражданин и всяка общност в Обединеното кралство.   Три години след референдума за Brexit, Великобритания, в която нарастват престъпленията от омраза, нараства неравенството и хаосът от строгите икономии - особено в живота на тези, които най-много се нуждаят от помощ.  Обединеното кралство се нуждае от лидер с дръзка визия и всеобхватен план за преодоляване на широко разпространеното неравенство и предстоящата климатична катастрофа. Лидер, който стои пред очите на милиони и сочи бъдеще в което никой не е изключен. Нека бъдем ясни, Джонсън не е и никога няма да бъде този лидер.\r\nКакто се подразбира от историята му на реч на омраза, расови обиди и участие в повтарящи се срамни постъпки, станали обществено достояние, Джонсън е олицетворение на привилегията, на която се радва малък и силно надценен елит в Обединеното кралство. В света на Джонсън рядко става дума за компромис. Не защото вярва, че преговорите трябва да завършат с поражение на едната страна, а защото той не се интересува от подробности. През 2018 г. той се оттегли като министър на външните работи, за да се противопостави на сделката на Мей. В писмото му за оставката се твърди, че Великобритания е постигнала лоша сделка заради \"ненужното си съмнение\". Комбинацията от велики твърдения и погрешни факти е типична за човешките същества.\r\nВ допълнение към отхвърлянето на опита на хора, които не приличат на него, многократното използване на омразна реч отблъсква дори основните съюзници на консервативната партия - бизнеса , той се застъпва за Brexit без споразумение, който би бил катастрофален за хората, индустрията и околната среда. Не е чудно, че единствената му явна политическа стратегия изглежда е да се присъедини към Доналд Тръмп с надеждата да осигури търговска сделка за унищожаване на националната здравноосигурителна система.       В най-добрия случай следващите няколко седмици и месеци ще бъдат бурни. В най-лошия случай Великобритания е изправена пред конституционна криза на управлението и по-нататъшното затвърждаване на разделението в британския живот. С Джонсън начело, бъдещето е страшно.\r\nЗа да се противопостави на това, трябва да бъде изграден алтернативен политически проект, който обединява хората. Трябва да се направи нещо повече, отколкото да се обединят желаещите да останат в ЕС.\r\nТрябва да се изгради нов начин на чуваемост – британците да се изслушват един друг на улицата, в кръчмата, в кафенето и около кухненската маса. Разговорът е в основата на британските и европейски ценности и именно чрез разговор ще бъде изградено едно сплотено движение с широко послание, което представлява пълното и богато разнообразие на Обединеното кралство, пише The Independent. Превод:   ", "date": "2019.07.24", "title": "The Indеpendent: Бъдещето пред Борис Джонсън е ужасяващо"}
{"url": "https://www.actualno.com/curious/zodiite-koito-shte-vi-iztrijat-ot-jivota-si-news_771183.html", "text": "      Понякога, колкото и да не ви се иска, е нужно да кажете сбогом на някои хора. Нужно е да ги изтриете от живота си, защото са го заслужили. Трябва да го направите, тъй като иначе те ще продължат .      Това понякога наистина може да се окаже изключително трудно. Трябва да се научите да следвате примера на представителите на някои зодиакални знаци. Те умеят да правят това с лекота, без дори да се замислят.     Те са здраво стъпили на земята и успяват да отсяват хората, които не им мислят доброто. Веднага усещат, когато около тях се навъртат лицемерни хора, които ги лъжат. С лекота успяват да премахнат всички тях от живота си. Те навреме осъзнават, че не трябва да прекарват време с определен човек и просто му казват чао. Приятелите им обикновено се броят на пръсти. Когато някой ги нарани, той автоматично вече не съществува за тях. Прекратяват всякакви взаимоотношения с него. Никога не биха се унижили, продължавайки отношения с хора, които не са достойни за уважение.   Тези хора само изглеждат добри и наивни.  Всъщност анализират всяка ситуация. Внимателно премислят всяко  действие на хората, които ги заобикалят. Трудно стигат до решението да  прекратят дадени отношения, но направят ли го, това е краят. Няма връщане  назад. Телците са  търпеливи и обикновено не взимат прибързани решения. Готови са да  изчакат, за да се убедят, че ще вземат правилното решение. Направят ли  го обаче, не дават втори шанс. Изключително горди са и не прощават грешки. Предпочитат да извървят пътя си сами, пред това да вървят рамо до рамо с хора, които не заслужават . Те са много общителни, но усетят ли нещо нередно, веднага си тръгват. Лъвовете слагат край на всякакви отношения без дори да се замислят. Те са достатъчно самостоятелни и уверени в себе си, че нямат проблем да изтриват хора от живота си.         Те много внимателно подбират хората, с които да контактуват. Ако сте в обкръжението им, определено сте специални. Прекратяват отношения, ако се почувстват наранени или предадени. Ако направите това, бъдете готови за жестоко отмъщение. Те са изключително и отмъстителни и няма да се спрат пред нищо, докато не наранят човека, който ги е наранил. Стрелците са най-веселите зодии в зодиака. Ето защо, когато те изтриват някого от живота си, е защото този човек ги натоварва и изпива позитивизма им. За тях е много важно да им бъде весело и да се забавляват. Ето защо нямат проблем да премахват хора от живота си, ако те не покриват тези изисквания. Те не биха прекратили отношения с даден човек,  без да дадат никакво обяснение. Чувстват се длъжни да кажат точно какъв е  проблемът. Имат приключенски дух и краят на отношения изобщо не ги плаши. Наясно са, че ще срещнат още много хора и дори не се замислят,  когато  премахват някого от живота си. Водолеите не харесват скучните  хора и е напълно възможно да не искат да контактуват с вас точно поради  тази причина.    ", "date": "2019.07.24", "title": "Зодиите, които ще ви изтрият от живота си"}
{"url": "https://www.actualno.com/celebrate/svv-mychenici-blagoverni-knjaze-boris-i-gleb-news_686434.html", "text": "      Едни от най-почитаните светци на Руската православна църква са светите страстотерпци, братята Борис и Глеб. Те са и първите канонизирани светци на Руската църква, първите увенчани избраници, първите чудотворци, небесни молитвеници и застъпници \"за новия християнски народ\" - руския. Още след първите години на своята мъченическа смърт и много преди официална им канонизация те се радват на огромна народна почит. Самата канонизация на светците е плод на това всенародното почитание - факт, който принуждава висшата руска църковна йерархия (състояща се в тези години от гръцки митрополити), въпреки несъгласието и съмненията си в светостта на новите чудотворци, да пристъпят към канонизацията им.      Повод за написването на тази статия е един малко известен исторически факт, че майката на светците е българка.\r\nВ българската историография този факт е останал без необходимото внимание и като изключим няколко кратки упоменавания, че майката на св. страстотерпци Борис и Глеб е незвестна българка, нищо повече не ни е известно. И все пак, коя е тази незвестна българка, майка на светите Борис и Глеб?\r\nОт първото столетие на тяхната мъченическа смърт до нас са достигнали три житийни паметника:  \"Летописная повестъ\" от 1015 година,   \"Чтение о житии и погублении бл. страстотерцев Бориса и Глеба\",  написана от Нестор Летописец в края на XI век и\r\n\"Сказание, страсть и похвала св. мучеников Бориса и Глеба\" написано от неизвестен автор и датирано също XI век.    Летописната повест ляга в основата на почти всички по-късни жития. От тях научаваме, че самодържецът и покръстител на Русия св. княз Владимир имал дванадесет синове от различни жени. В \"Сказание, страсть и похвала св. мучеников Бориса и Глеба\", където се изреждат имената на синовете на св. княз Владимир и техните майки, за св. Борис и Глеб е изрично записано, че са синове на Владимир \"от българката\". За съжаление нейното име не е упоменато. Настоящата статия няма за цел да изясни причините, по които то не е упоменато, въпреки че би се получила доста интересна тема. Тук само ще се опитаме да възстановим по други летописни източници историческите събития, за да узнаем името на неизвестната българка, майка на князете Борис и Глеб.\r\nС цел да направим по-ясна историческата картина на онова време, ще направим една кратка ретроспекция.\r\nАко се доверим на \"Именник на българските канове\", българите се появяват на европейската сцена през 165 г., като преди това създават няколко държавни образувания в Азия в периода от І хил. преди Христа. От периода ІV–VІ век имаме доста сведения за присъствието на българите в района между Черно и Каспийско море, на Балканите и в Източна Европа като цяло. При своето управление кан Кубрат (632-655) успява да постигне обединение на много от българските племена, продължавайки усвояването на нови земи на запад. Това разширение при кан Кубрат влиза в аналите като \"Велика България\". (Умишлено употребявам думата разширение, а не образуване на държава, защото в случая \"Велика\" (magna, μεγαλη) има значение не толкова на политическо величие, колкото на указване посоката на усвояване на нови земи). Това идва да покаже, че Кубрат не основава, както се приема и утвърждава от повечето изследователи досега, а по-скоро разширява съществуваща вече държава.   След смъртта на Кубрат властта преминава в ръцете на старшия му син Бат Баян. Вероятно недоволство от политиката на Бат Баян предизвиква гражданска война в България скоро след идването му на власт. В резултат на тази война от Велика България се отделят южните българи и начело с династията Афшин образуват Хазарското царство. Третият син на Кубрат – Аспарух, продължава настъплението на запад и завладявайки Онгъла, населява района между реките Дунав, Днепър и Днестър, а впоследствие и земите между Дунав и Стара планина. Най-малкият син Кубер, след като напуска Панония (дн. Унгария) се настанява в Керамисийското поле (област северозападно от Солун), където създава паралелна на Аспаруховата държава – Куберова България, която работи в тясно сътрудничество с Дунавска България. Вторият син на Кубрат, кан Котраг според Г.Литаврин и други историци се отделя с друга част от българите и се заселва по средното течение на р. Волга. За тях свидетелства арабският учен Ал Фазари, указвайки на факта, че те съхранявали своята независимост през VІІІ век. През този период те влезли в съюз с някои от по-рано дошлите тук родствени им племена като суварите например и, преминавайки, както ще видим впоследствие на левия бряг на р.Волга, овладели и територията на р. Кама.\r\nВ края на VІІ век Хазарското царство, в което както споменахме, българите били основен етнос, влиза в конфликт с продължаващия своята експанзия Арабски халифат. В 692 г. арабският управител на Армения Мохамед Ибн Огбай превзема хазарската погранична крепост Дервент в Албания (Азърбайджан). Българите скоро след това си я отвоювали, но през 708 г. арабите отново я превземат. Две години по-късно българите отново я отвоюват, но това послужило като предтекст за война и известният арабски пълководец Хабиб ибн Маслама в 713 г. предприел поход и прогонил българите от Азърбайджан. В 721 г. българите предприели контранастъпление и унищожили арабските войски на територията на Армения. Това принудило новият управител на Армения, Джеррах Ибн Абдуллах ал-Хакам с голяма войска да предприеме голямо настъпление при което били опожарени и ограбени голяма част от южните предели на Хазария, населени предимно с българи. Войната продължила няколко десетилетия с променлив успех. Тук можем да отворим една скоба и потърсим отговор на въпроса, който вълнува вече няколко поколения историци, защо кан Тервел през 717 г. без повод решава да помогне на обречения Константинопол и разбивайки 200 000 арабска армия завинаги отстранява арабската заплаха от Балканите и сърцето на Византия? През 735-736 г. арабският пълководец Мерван Ибн Мухаммед със 150 000 армия предприел широко настъпление срещу Хазария, при което били нанесени нови тежки поражения на българите (основно на племената савир /сувар/ и т.н сребърни българи), при което били взети в плен 20 000 савир българи.   Въпреки този си успех арабите не могли да удържат завзетите територии и били принудени да се отстъпят. Тази многогодишна война, в която основния удар бил поет от българите, принудило болшинството от тях да търсят по- безопасно място на север. Те достигнали средното течение на р. Волга, където по-рано, както споменахме, тук се били заселили българите на Котраг. В средата на ІХ век българите под предводителството на кан Айдар преминали на левия бряг на р. Волга, където разбили по-рано заселилите се тук маджари и това дало начало на нова българска експанзия към р. Кама, която положила основите на поредната България, останалата днес в историографията като Волжско-Камска България (Волжска България).\r\nПрез 922 г. Волжско-Камска България приема официално исляма. Тази България до 1552 г. ще играе огромна роля в утвърждаването, развитието и укрепването на Руската държава, когато Казан е превзет от цар Иван ІV Грозни. (Всъщност, влиянието й продължава и днес, като се има предвид умишленото политическо и историческо заменяне на името \"българи\" с \"татари\". Татари е технически термин, такъв етнос никога не е съществувал – Кримските, Казанските, и Сибирските и други татари са в болшинството си остатъци от някогашното величие на многобройните български държавни образувания).\r\nМалкоизвестен факт е между впрочем, че след превземането на Казан през 1487 г. великият княз Иван ІІІ приема титула \"княз Български\", титул употребяван дори и от първия руски цар от династията Романови - Михаил Романов. Веднага след превземането на Казан там е образувана Казанска и Българска архиепископия, впоследствие преобразувана на митрополия. Тоест, княз Иван ІІІ и по-късно неговият славен внук Иван ІV Грозни отлично са знаели, че воюват не с монголи, не с татари, а с българи. Затова и в техните документи ясно и точно е упоменат само един етноним – българи. Впоследствие обаче недобросъвестни историци ще създадат мита за покоряването на Казанското ханство – последния опорен пункт на татарските завоеватели. Мит, който и до днес безпринципно се употребява и утвърждава.   Но да се върнем към събитията, непосредствено следващи приемането на исляма във Волжска България. Варяжкият княз на Киевска Рус – Светослав е известен у нас преди всичко с успешния си поход срещу България през 968 г., довел до унищожаването на Мизийската част от Дунавска България. Малко известно е обаче, че той успешно воюва и с Волжска България и с Хазария. На връщане от България през 972 г. Светослав е убит от печенезите, чийто хан, по подобие на кан Крум прави от черепа на Светослав чаша. Наследник на Светослав става първородният му син Ярополк, който е принуден да води дълги войни със своя брат Олег и със своя полубрат (син на Светослав от наложница) Владимир, бъдещия покръстител на Русия. В тези междуособни войни от армията на Ярополк загива Олег, а Владимир е принуден да бяга и за кратко Ярополк установява пълен контрол над Киевска Рус.\r\nПрез 978 г. Владимир се завръща с многобройна варяжка армия, превзема Киев и с хитрост успява да убие Ярополк през 980 г. Според А. М. Членов една от съпругите на Ярополк е била княгиня от славянското племе на вятичите (ветичи). Самите вятичи до разгрома на хазарите от княз Светослав дълго време се намирали в тясно сътрудничество с българите, първоначално в пределите на Хазария, а в последствие като гранично племе на Волжска България. Тази вятическа княгиня след смъртта на Ярополк се завръща със своята малолетна дъщеря в пределите на вятичите, където дъщеря й се венчава за български принц и това обстоятелство служи като повод за общи действия на българи и вятичи срещу узурпатора Владимир в интерес на истинското наследие на Ярополк.\r\nБългарите се надявали, че помагайки на дъщерята на Ярополк да си възвърне престола, чрез нейния съпруг българския принц дефакто ще станат пълноправни господари на Киевска Рус. Към този съюз се присъединило и племето на славяните - радимичи. Това е най-вероятното обяснение за заповедта на българския емир Мумин Ибн Талиб българските войски да навлязат в територията на вятичите и радимичите и да започнат съвместни действия срещу Владимир.\r\nТака се слага началото на петгодишната война между България и княз Владимир за наследството на Ярополк. През 985 г. княз Владимир предприема контранастъпление, т.н. хилядоверстен поход към Биляр, тогавашната столицата на Волжска България. Интересно е, че този поход не е завоевателен, не е свързан с налагане плащането на дан. Княз Владимир просто демонстрира своята сила, принуждавайки Мумин Ибн Талиб да се откаже от своите династични претенции и да изтегли българските войски от Рус. Целта била постигната и подписан \"вечен мир\",  подпечатан с женитбата на Владимир с българската принцеса Милолике (прабългарското Бизяк), която след кръщението на Рус 980 г. получава името Анна. Тази именно принцеса Анна (Милолике, Бизяк) се явява неизвестната българка, съпруга на св. княз покръстител Владимир и майка на първите руски светци, св. страстотерпци Борис и Глеб.  ", "date": "2019.07.24", "title": "Свв. мъченици благоверни князе Борис и Глеб"}
{"url": "https://www.actualno.com/curious/4-te-zodii-koito-sa-obrecheni-na-neshtastna-lubov-news_771189.html", "text": "      За някои хора намирането на спътник в живота е лесна задача. Те бързо откриват човека, с когото искат да прекарат живота си. Сякаш при тях всичко се случва като в приказка. За съжаление не при всички е така.      Има такива, които дълго време се лутат и не могат да открият правилния човек. При тях намирането му е истинско мъчение поради редица причини. Ако искат да имат , определено трябва да поработят върху себе си.     Най-голямата пречка при тези хора е огромния инат, който е причина на  тях просто да не им се получава в любовта. Също така имат доста ниско  самочувствие, въпреки че на пръв поглед изобщо не си личи. Това им пречи  да повярват, че някой е възможно да приеме всичките им недостатъци.  Също така се сърдят прекалено често. Дори не виждат смисъл да обяснят  каква е причината поради която са сърдити. Това много често води до  проблеми и отблъсква хората срещу тях. Те трябва да се научат да  споделят повече с половинката си.   Те наистина много трудно допускат хора до себе си. Неуверени и несигурни са. Трудно се доверяват. Вярват в истинската любов и са готови на всичко, за да я намерят. Имат много , в която понякога трябва да се вслушват. Но пък са и много големи инати, което често им пречи да открият щастието. Раците са изключително всеотдайни и отдадени на любовта, които обаче срещат огромни пречки докато открият правилния за тях човек. Проблемът при тях е, че прекалено много критикуват. Ровят се в миналото и искат да изкарат наяве всички мръсни тайни на хората. Разберат ли, че човекът срещу тях има срамно минало, не са способни да му дадат шанс. Директно прекратяват всякакви отношения с него. Това наистина много ограничава избора им. Те съдят всички и не са готови да приемат, че никой не е безгрешен. Точно поради тази причина, флиртовете при тях рядко прерастват във връзка. Дори не предполагат, че всеки човек може да ги изненада приятно, независимо какво е миналото му. Никога не се поставят на мястото на другия. Дори когато говорят с някого и изказват своето мнение, не се замислят по какъв начин го правят и дали не са груби към човека срещу тях.    Те са прекалено критични не само към себе си, но и към околните. Винаги откриват нещо, което не им харесва. Прекалено големи перфекционисти, които не могат да приемат недостатъците на хората. Премислят прекалено много ситуациите и случващото се и това доста често ги кара да се откажат от даден човек. Те трябва да подобрят самооценката си. Ако успеят да направят това, намирането на правилния човек няма да бъде проблем. Ако се научат да обичат себе си и да приемат недостатъците си, ще намерят човек, който е готов да направи същото. В същото време, имат задачата да се отпуснат и да спрат да се опитват да контролират ситуацията. В противен случай винаги ще намират нещо в другия, което не им харесва.     ", "date": "2019.07.24", "title": "4-те зодии, които са обречени на НЕЩАСТНА ЛЮБОВ"}
{"url": "https://www.actualno.com/europe/turskijat-vynshen-ministyr-zaplashi-sys-spirane-na-sporazumenieto-za-readmisija-s-es-news_771157.html", "text": "      Турция ще отмени споразумението за реадмисия на мигранти с Европейския съюз, докато ЕС не изпълни обещанието си за безвизово пътуване за турски граждани. Това заяви външният министър на страната Мевлют Чавушоглу в телевизионно интервю, предаде БГНЕС.      \"Няма да чакаме пред  вратата на ЕС. Споразумението за реадмисия и безвизовото споразумение ще бъдат приложени по едно и също време\", каза Чавушоглу, цитиран от телевизионния оператор TGRT Haber.   През 2013 година Анкара се съгласи да приема обратно  мигрантите, които незаконно влизат в ЕС в замяна на обещанието за безвизово пътуване. От тогава периодично има обвинения от страна на турски политици, че ЕС не спазва ангажиментите си по отпускане на средства за Турция в рамките на това споразумение. ", "date": "2019.07.24", "title": "Турският външен министър заплаши със спиране на споразумението за реадмисия с ЕС"}
{"url": "https://www.actualno.com/kustendil/zapochva-festivalyt-srebyrna-pafta-v-kustendil-news_771175.html", "text": "      За 15-та поредна година, в дните от 25-ти до 27-ми юли 2019г., ще се проведе Международният фолклорен фестивал „Сребърна пафта“ в гр. Кюстендил. Организатори на събитието са община Кюстендил и НЧ „Пауталия-2008” .      Фестивалът ще започне утре - на 25-ти юли от 17.00 часа с дефиле на участниците от хотел „Велбъжд” до централния площад „Велбъжд\". Фестивалната програма ще продължи от 18:00ч. с изпълненията на ФТА „Пауталия” - гр.Кюстендил , КУД „ф Р А“ гр. Чачак - Сърбия, ДЮТА –„Кюстендилче“ - гр. Кюстендил, ФТА - Индия, ФТА - Армения, ФДЮШ гр.Сапарева баня и ще завърши с представянето на ДЮФА – „Зорница“- гр. Русе.\r\nФестивалът няма конкурсен характер, а цели да запази българския фолклор, бит и култура. МФФ „Сребърна пафта” се утвърди като едно от важните събития в културния календар на град Кюстендил и за поредна година дава възможност на хората да се докоснат до красотата и магията на фолклора на различните народи. Директор на фестивала е Валентин Кенов, а целта на международния форум е да запази традиционната култура и образците на фолклора на балканските народи. Фестивалът всяка година разширява своите граници и приема все повече посланици на фолклора от различни точки на планетата.\r\nПрез дните 26-ти и 27-ми юли фестивалът ще продължи както следва:   26-ти юли – пл.”Велбъжд”: 18.30 ч. - ФТА „Веселие“ - гр. Симитли 18.50 ч. - ФГ НЧ „Васил Левски“- с.Нова Камена 19.10 ч. – ГНА с. Бистрица – с.Бистрица 19.30 ч. – ФТА- Индия 19.50 ч. – ТС „Бобошевско веселие“- гр. Бобошево 20.10 ч. - КУД „Карпош“ - Северна Македония 20.30 ч. - ТС „Партньори“ – гр. Кюстендил 27-ми юли – пл.”Велбъжд”:     18.30ч. - ГНА с.Бистрица – с. Бистрица 18.50ч. – ФА „Сребърна пафта“ - гр. София 19.10ч. - КУД „ф Р А“ гр. Чачак - Сърбия 19.30ч. - ДЮФА – „Зорница“- гр. Русе 19.50ч. - ФТА- Индия 20.10ч. - ФТА „Южняци“ - гр. Хасково 20.30ч. - ФТА - Армения 21.00ч. –ФТА „Пауталия” -  гр. Кюстендил ", "date": "2019.07.24", "title": "Започва фестивалът “Сребърна пафта“ в Кюстендил"}
{"url": "https://www.actualno.com/music/the-chemical-brothers-idvat-v-bylgarija-news_771235.html", "text": "       Само няколко месеца след разтърсващо хедлайн шоу на легендарния британски фестивал Гластънбъри, световноизвестната електронна формация the Chemical Brothers ще стъпи за първи път и на българска земя. Дуото, което заедно с групи като Prodigy и Fatboy Slim наложи big beat, електро и техно жанра като едни от най-обичаните съвременни музикални течения, ще изнесе първия си концерт в България, в Арена Армеец на 10 октомври 2019 г.       Чакани от години у нас, The Chemical Brothers най-после ще зарадват хилядите си верни български фенове благодарение на Продуцентска компания АРТ БГ, която успя да договори първото самостоятелно шоу на британците у нас. The Chemical Brothers, Том Роуландс и Ед Саймъндс, се събират в Манчестър през 1989 г. Те постигат световна слава, когато вторият им албум оглавява британските класации през 1997 г.  Само в Обединеното Кралство музикантите бележат 6 първи места с албумите си  и 13 топ 20 сингли, между които и две първи места.  Освен новия си албум No Geography музикантите ще представят пред българска публика и най-обичаните си композиции от цялата си дискография като Hey Girl Hey Boy, Block Rockin’ Beats, Galvanize и много други.\r\nThe Chemical Brothers пристигат у нас с пълната си нова продукция, включваща зашеметяващо 3D светлинно шоу и още множество спиращи дъха сценични ефекти, които наелектризираха до червено феновете при премиерата си на Гластънбъри в края на юни. Цялата сценична техника ще пътува до Арена Армеец от Великобритания в 7 ТИР- а, тъй като няма как да бъдат набавени нейни аналози у нас като качество и ефекти.     По условие на мениджмънта на The Chemical Brothers залата в Арена Армеец ще бъде лимитирана до точно 9500 места, чиито цени ще бъдат както следва: 59, 69, 79, 89 и ВИП места от 100 лв, които от утре, 25 юни,  са в продажба от 10 ч. Първите 1000 билета са на промоционална цена с 10 лв отстъпка.\r\nНачалният час на шоуто ще бъде 21 ч, когато специално DJ шоу ще подгрява парти атмосферата до излизането на The Chemical Brothers на сцената в Арена Армеец.\r\nВидео трейлър на актуалния No Geography Tour:  ", "date": "2019.07.24", "title": "The Chemical Brothers идват в България"}
{"url": "https://www.actualno.com/burgas/ima-proverka-zaradi-rialitito-na-nova-televizija-igri-na-voljata-news_771159.html", "text": "      Още една екоорганизация реагира на изсечените дървета в защитената местност \"Силистар\".      По случая, потърси инж. Станимир Божанов, който е директор  на Регионална дирекция на горите (РДГ) Бургас. Оказа се, че в този момент той и екип от специалисти  пътува към мястото, където се снима предаването на Нова телевизия \"Игри на волята\", за да  установи има ли нарушения. Резултатите от проверката ще станат ясни  съвсем скоро.\r\nМеждувременно, членове на сдружението „Зелена Странджа\" са се натъкнали на и повалените заради прокарването му дървета. Това е станало по време на поход по маршрута Синеморец – Силистар. Хората от организацията познават ивицата, защото нееднократно са я почиствали и се е налагало да носят на ръце чувалите с боклук по стария път.\r\nОт организацията са реагирали веднага. Изпратено е писмо до отговорните институции. То е адресирано до Областна администрация Бургас, Дирекциите по горите в Бургас и Царево, РИОСВ Бургас, Община Царево и ДПП \"Странджа“. В него се казва следното:  \" \". В писмото природозащитниците обясняват още, че дърветата в тази част на гората са изключително ценни, защото представляват буфер за вътрешността на гората и придават уникалност на бреговете на Странджа планина. Те добавят: \" \"      разговаря с вносителя на писмото Владимир Димитров, който е председател на СНЦ \"Зелена Странджа\":\r\n\" \".  - припомнете си в !    ", "date": "2019.07.24", "title": "Има проверка заради риалитито на Нова телевизия \"Игри на волята\""}
{"url": "https://www.actualno.com/books/10-te-naj-veliki-nachala-na-knigi-news_771177.html", "text": "              Габриел Гарсия Маркес, \" Сто години самота\"      Лев Толстой, \"Ана Каренина\"     Достоевски, \"Престъпление и наказание\"          Селинджър, \"Спасителят в ръжта\"   Набоков, \"Лолита\"     !  ", "date": "2019.07.24", "title": "10-те най-велики начала на книги"}
{"url": "https://www.actualno.com/society/bedstveno-polojenie-i-v-razgradska-oblast-news_771224.html", "text": "      Областният управител на Разград Гюнай Хюсмен със своя заповед обяви бедствено положение поради реалната опасност от възникване на огнища на африканска чума по свинете в региона. Това съобщиха от пресцентъра на областната администрация.       Координацията по изпълнението на заповедта ще се извършва от директора на Областната дирекция по безопасност на храните. От Областната дирекция на МВР имат ангажимент да организират охраната на входно-изходните  пътища на населените места, които са гранични зони на огнища на заболяването и да подпомагат ОДБХ с информация за наличието на свине в дворовете на стопани в населените места в област Разград. Съвместните проверки на ветеринари и полиция по имоти с информация за наличие на нерегламентирано отглеждане на прасета от типа \"заден двор\" стартират от община Исперих, като целта е унищожаване на нерегистрираните животни.   Със заповедта се забранява достъпа на дървосекачи, на хора, които събират трюфели, гъби, билки и други горски продукти, тъй като могат да се превърнат в евентуални преносители на заболяването, пише още в съобщението.\r\nБедствено положение вече бе обявено в Русе и .  Вируса на африканска чума бе установен в още една индустриална свинеферма в село Бръшлен, Русенско. Вчера вечерта са излезли резултатите от пробите, и там по примера на свинекомплекса в с. Николово предстои умъртвяване на всички животни. ", "date": "2019.07.24", "title": "Бедствено положение и в Разградска област"}
{"url": "https://www.actualno.com/politics/mashinnoto-glasuvane-se-otmenja-za-predstojashtite-mestni-izbori-news_771232.html", "text": "      Няма да има машинно гласуване само на местните избори. Засега опцията за на парламентарни, президентски и европейски избори не се премахва. Това реши парламентът на второ четене с промяна на Изборния кодекс – в параграф 39 на преходните и заключителни разпоредби. Предложението мина със 129 гласа \"за\", 69 \"против\" и 1 \"въздържал се\".      Изрично преди гласуването беше упоменато, че не са приети предложения на депутата от ДПС Хамид Хамид софтуерът за машините за гласуване да се прави само от \"Информационно обслужване\", машините да са държавна собственост и да се сертифицират от Държавна агенция \"Електронно управление\" и одитират от ДАНС. При гласуването се чу как Анна Александрова от ГЕРБ командва депутатите от партията на Бойко Борисов да гласуват или \"против\", или \"въздържал се\".    Дебатът Вносителят на промяната и лидер на парламентарната група на ГЕРБ Дарина Дариткова призова да бъде отменено машинното гласуване за местните избори, което трябва да стане с 6000 машини и след това да има сериозен дебат има ли бъдеще машинният вот или не.  Депутатът от БСП Крум Зарков обяви, че социалистите ще приемат протегнатата ръка на Дариткова, но я разкритикува, че ГЕРБ първо искаше да няма машинно гласуване и на парламентарните избори, а сега се отметна и това показва липса на отговорност. Зарков заяви и, че не може Изборният кодекс да се превръща в книга-игра и през месец-два да се връщаш да го поправяш. Колегата на Зарков Филип Попов пък каза, че България 6 години опитва да въведе машинното гласуване и чак сега ГЕРБ се сетили, че не може да бъде въведено – точно преди местните избори. А бившият икономически и енергиен министър Драгомир Стойнев обвини ГЕРБ, че търси служебна победа на изборите – от местните избори да се кове победа и на парламентарните, и че щом не може да има машинно гласуване, защо въвеждаме например тол система.\r\nБеше застъпена и тезата, отново от БСП, че с машинното гласуване много по-трудно може да има манипулации с протоколите. А Хамид Хамид от ДПС предупреди, че движението няма да приеме пълна отмяна на машинното гласуване на местните избори и прави компромис за сегашните избори. Той каза и, че ако машинното гласуване отпадне окончателно, ДПС ще настоява за машинно броене на хартиения вот.   В крайна сметка се стигна до предложение на Красимир Ципов да се спре дебата, като Антон Кутев от БСП възрази, цитирайки текстове от правилника на парламента.     ", "date": "2019.07.24", "title": "Машинното гласуване се отменя за предстоящите местни избори"}
{"url": "https://www.actualno.com/society/okonchatelno-opredelen-e-redyt-po-kojto-obshtinski-jazoviri-stavat-dyrjavni-news_771237.html", "text": "      Парламентът прие окончателно на второ четене промени в Закона за водите, като основата касае язовирите.      Беше прието, че язовир, който е общинска собственост, може да стане безвъзмездно държавна собственост с решение на съответния Общински съвет, като съответният кмет прави мотивирано предложение. Има само едно изключение – такова прехвърляне не може да стане, ако язовирът е отдаден на концесия. А прехвърлени от общините язовири на държавата стават публична държавна собственост. Имоти, които са публично-държавна собственост, може да бъдат давани безвъзмездно за управление от страна на Министерския съвет, по предложение на земеделския министър.   Органът, който де факто одобрява прехвърлянето, е областният управител. Той може да спре прехвърлянето, ако става въпрос за концесия или ако няма акт за общинска собственост за съответния язовир. ", "date": "2019.07.24", "title": "Окончателно - определен е редът, по който общински язовири стават държавни"}
{"url": "https://www.actualno.com/starazagora/razchistvat-dvora-na-hanchevata-kyshta-v-stara-zagora-snimki-news_770982.html", "text": "      В двора на родната къща на поета Веселин Ханчев започна разчистване на избуялите с години треви и храсти, за да може през септември къщата да стане част от арт улицата, за която преди време оповестиха група ентусиасти, кукленият театър и операта в града. Идеята за инициативата с разчистването на двора на Ханчевата къща е на Мирчо Христов.       Самият той е сред ентусиастите за оформянето на арт пространството в участъка на ул. \"Сава Силов\" от \"Цар Симеон Велики\" до \"Гурко\". В Града на липите няма толкова голямо пространство като Капана в Пловдив и Таляна във Варна, инициативната група ще води разговори с общината да се изгради мрежа от такива локации в Стара Загора. Според Мирчо Христов е хубаво, че част от тях са около три големи православни храма, а Старозагорският митрополит Киприан вече е изградил готовност митрополията и черквите да се включат с културни събития на тези места.   В днешното разчистване участват представители на старозагорския куклен театър начело с директора Дарин Петков, доброволци. Сред разчистващите са и сегашните собственици на имота, които са възприели ентусиазирано идеята дворът да стане открито арт пространство за различни културни събития - изложби, пленери, детски работилници.\r\nВече са факт идеите за първите събития в новото пространство. Те ще се проведат между 8 и 22 септември по време на тазгодишното издание на Международния куклено-театрален фестивал за възрастни “ПИЕРО”, създаден през 2000 г.     Тази година се навършиха 100 години от рождението на Веселин Ханчев и разчистването на двора на родния му дом е знаково. Вратите към двора не са отваряни поне десетина години. Триетажната постройка е изградена през 1928-а по проект на старозагорския архитект Христо Димов. И тази къща на Димов е с изключително модерен за времето си облик. В огромното мазе има 4 помещения, както и на двата етажа над него. Стените на сградата са тухлени, а плочите между етажите са стоманобетонени, рядкост за онзи период. Дворът е бил оформен в стила на старозагорските дворни градини - с чемшир, смокини, нарове. Постройката има нужда от сериозен ремонт, който обаче изцяло зависи от волята и намеренията на собствениците. Засега проект за такъв няма. От двете й страни са две сгради, които са в списъка на недвижимите паметници на културата - домът на арх. Димов,известна повече като Къщата на архитекта,   и болницата на родителите на Ханчев и д-р Симеон Ханчев и д-р Невена Азманова. Домът на поета също е бил в този списък, но през 1998-а по неизвестни причини е изваден от него. Този факт е евентуална заплаха да бъде съборен и на негово място да се издигне нова сграда, тъй като не са ясни докрай намеренията на собствениците на имота. Преди почти една година община Стара Загора отправила питане към Министерството на културата защо къщато е извадена от списъка на паметниците на културата, но отговор все още няма. \r\nДо 1991 г. в сградата на болницата на родителите на Веселин Ханчев се намираше музеят \"Дом Литературна Стара Загора\", в чийто фонд пазят и около 2500 тома от личната библиотека на поета. Те бяха дарени от дъщеря му Елка Ханчева на родния му град през 2000 г. Очаква се новият дом на музея да отвори врати на 5 октомври. Стихът от Ханчевото \"Посвещение\": „За да останеш, за да си потребен, за да те има и след теб дори…“ пък е избран да се монтира във водното огледало на пешеходната зона на централния булевард на Стара Загора. Дано разчистването на двора да е тласък и за успешен финал и на останалите инициативи, свързани с името на Веселин Ханчев, в годината на 100-годишнината от рождението му. ", "date": "2019.07.24", "title": "Разчистват двора на Ханчевата къща в Стара Загора (СНИМКИ)"}
{"url": "https://www.actualno.com/asia/v-istanbul-pochnaha-da-arestuvat-nezakonni-migranti-news_771231.html", "text": "      Предприетите строги мерки срещу  нерегистрирани мигранти в Истанбул  доведоха до  6 000 ареста, включително на сирийци, през последните две  седмици, предаде БГНЕС.      През последните дни се появи притеснение поради съобщенията, че  стотици сирийски бежанци са изпратени обратно в Сирия, след като са били  принудени да подпишат формуляри за съгласие на турски, които не  разбират.   \"Извършваме операция от 12 юли ... Уловихме 6122 души в Истанбул,  включително 2600 афганистанци\", каза вътрешният министър Сюлейман Сойлу  пред телевизията НТВ. Той каза, че сирийците са част от групата, без да  дава конкретни числа.\r\n\"Когато хванем сирийци, които не са регистрирани, ги изпращаме в  бежански лагери\", заяви той, имайки предвид лагера в турската гранична  провинция Хатай.  Сойлу обаче каза, че някои сирийци са избрали да се върнат в  родната си страна \"доброволно\" в райони, където интензивността на  конфликта е намаляла.\r\nТурция има повече от 3,5 милиона сирийски бежанци - най-големият  брой в света. Повечето имат разрешение за „временна закрила“, но те са  ограничени до провинцията, в която са били регистрирани. Настоящите  мерки са насочени към онези, които живеят в Истанбул без разрешение за  пребиваване в града.   Коалиция от сирийски НПО съобщи в понеделник, че повече от 600  сирийци - предимно с разрешителни за защита, издадени в други провинции -  са били арестувани в Истанбул миналата седмица и депортирани обратно в  Сирия. Мерките се организират от офиса на губернатора на Истанбул, който  се контролира от централното правителство в Анкара. От канцеларията на  губернатора казват, че в мегаполиса край Босфора са регистрирани 547 000  сирийци.     ", "date": "2019.07.24", "title": "В Истанбул почнаха да арестуват незаконни мигранти"}
{"url": "https://www.actualno.com/politics/ms-prie-promeni-otnosno-taksite-za-kandidatstvane-i-obuchenie-vyv-vuz-news_771251.html", "text": "      Правителството одобри допълнение на свое решение за утвърждаване на таксите за кандидатстване и за обучение в държавните висши училища за учебната 2019/2020 година.      С Решение №233/2019 през април бяха утвърдени таксите за кандидатстване и за обучение на студентите и докторантите - граждани на Република България, на друга държава членка на Европейския съюз или на друга държава - страна по Споразумението за Европейското икономическо пространство, или на Конфедерация Швейцария, в държавните висши училища през следващата академична година.\r\nСлед приемането му в Министерството на образованието и науката постъпи предложение от проф. д-р Магдалена Миткова - ректор на Университета „Проф. д-р Асен Златаров“ - Бургас, за допълнение на таксите за кандидатстване и обучение във връзка с откриването на Медицински факултет в структурата на Университета.\r\nВ Решението за утвърждаване на броя на приеманите за обучение студенти и докторанти във висшите училища и научните организации на Република България през учебната 2019-2020 година определеният брой студенти за Университета „Проф. д-р Асен Златаров“ - Бургас, по специалността „Медицина“ е 40 (четиридесет). С допълнението се предвижда размерът на годишната такса за обучение за един студент да е 1100,00 лв., а таксата за кандидат-студентските изпити по биология и по химия - по 70,00 лв. на изпит.       Министерският съвет прие и изменение и допълнение в списъка на регулираните професии в Република България.    По предложение на Министерството на туризма и въз основа на решение на Комисията за осъществяване на процедура по изготвяне на предложения за включване или изключване на професии от Списъка на регулираните професии в Република България, създадена със заповед на министъра на образованието и науката, бяха включени в Списъка на регулираните професии в Република България професията „Екскурзовод“ и професията „Планински водач“.\r\nСпазени са условията и изискванията за регулирана професия, съгласно Закона за туризма и Закона за признаване на професионални квалификации по отношение на професията „Екскурзовод“ и професията „Планински водач“. ", "date": "2019.07.24", "title": "МС прие промени относно таксите за кандидатстване и обучение във ВУЗ"}
{"url": "https://www.actualno.com/asenovgrad/petoklasnicite-tatjana-i-ismail-sa-mini-mis-i-mini-mistyr-biblioteka-v-asenovgrad-snimki-news_771092.html", "text": "      Най-красивите и талантливи момичета и момчета на Асеновград се конкурираха в конкурса \"Мини и Мини Мистър Библиотека 2019\". Интересната надпревара се провежда за втора година в библиотечната институция в града. За Мини Мис Библиотека бе избрана Татяна Коройчева , която тази есен ще бъде ученичка в 5-ти клас в СУ „Свети свети Кирил и Методий”. Нейни подгласнички станаха четвъртокласничката Ванеса Тачева от ОУ „Христо Ботев” и Ивайла Младенова, която ще бъде ученичка във 2-ри клас на ОУ „Петко Каравелов”.       Титлата на Мини Мистър Библиотека пък си заслужи Исмаил Йовков , който през септември ще бъде ученик в 5-ти клас също в ОУ „Петко Каравелов”. Негови подгласници са Емре Емурлах от същото училище и Васил Примов от СУ „Свети свети Кирил и Методий”. Общо 11 момичета и седем момчета се впуснаха в приключението на конкурса, който се проведе в Градска библиотека \"Паисий Хилендарски\" в Асеновград. За победителите бяха осигурени традиционната конкурсна лента, грамота и предметни награди.    Председателското място в тежката задача да бъдат жури на конкурса бе възложено на Таня Александрова, която стана първа подгласничка на Мис Асеновград за 2019 г. и лице на публиката в конкурсната надпревара по красота. Сред членовете бяха Атанаска Маджарова - преподавател по испански език, Лора Тоскова - танцьорка, представила града в Китай, както и Атанаска Йорданова - управителят на пощенския клон в Асеновград.   Малките кандидати бяха оценявани три кръга. В първия децата трябваше да дефилират, облечени в официално облекло. Във втори кръг от най-голямо значение бе талантът, който притежава участникът (пеене, танцуване, скеч, рецитиране на стихотворение и други). А в третия етап малчуганите трябваше да отговарят на въпроси, свързани с родния Асеновград. Те трябваше да посочат имена на видни личности, които са прославили града. Да обяснят с какво е известен Асеновград. Трябваше да посочат любим български детски писател и негова творба, народен обичай характерен само за града, както и с какво ни помага четенето.   Основната идея на конкурса е да внесе повече радост в ежедневието на децата, като им дава възможност да разкрият артистичния си потенциал на \"голямата сцена\", посочват организаторите. Целта на инициативата е да се акцентира върху детската артистичност, уменията и обаянието на най-малките.     \"Особено важно е самото излъчване на човека. Неговата усмивка. Когато човек се усмихва е по-красив\", каза за Таня Александрова. Тя посъветва децата да вярват в себе си, да продължават да сбъдват своите цели и да не спират да мечтаят, каквото е и посланието на конкурса \"Мини Мис и Мини мистър Библиотека 2019\". \"Библиотеката обичайно се свързва с книгите, четенето, знанието. Всички писатели, поети и художници за изписвали красотата, съвършенството, изяществото и затова ние искаме да покажем на малките читатели, че красотата е навсякъде около нас. И целта на конкурса е да покаже, че тя има много начини за изразяване. Започваме от Достоевски, който казва, че \" красотата ще спаси света \" и стигаме до \"Малкият принц\" на Екзюпери с изказването, че \" красотата е невидима за очите \".\r\nЖеланието ни е да насърчим децата да се развиват и усъвършенстват. А с въпросите, на които отговориха участниците, искаме да покажем, че не е достатъчно да наблягаме само на физическата красота, защото тя не е най-важната\", обясни в заключение каква е идеята на конкурса, Милена Марковска - директор на Градска библиотека \"Паисий Хилендарски\" в Асеновград.    ", "date": "2019.07.24", "title": "Петокласниците Татяна и Исмаил са \"Мини Мис и Мини Мистър Библиотека\" в Асеновград (СНИМКИ)"}
{"url": "https://www.actualno.com/business/septemvri-shte-byde-maj-za-bylgarskata-chast-na-turski-potok-news_771244.html", "text": "      Вместо още през май да е ясно кой ще изпълнява една от най-големите поръчки в България - за т.нар. българска част на \"Турски поток\", това ще стане в края на септември. За тогава е насрочено делото по същество за променения изпълнител на поръчката за 2,3 милиарда лева, обявена от \"Булгартрансгаз\". Тя е за доставка на материали и оборудване, проектиране и въвеждане в експлоатация на обект \"Разширение на газопреносната инфраструктура на \"Булгартрансгаз\" ЕАД паралелно на северния (магистрален) газопровод до българо-сръбската граница\", етап: \"Линейна част\".      През април за изпълнител бе избран , чиито членове са \"Аркад Енджиниъринг енд Констракшънс Къмпъни\" от Саудитска Арабия (с 88% дял) и Аркад Ей Би Би С.п.А. – Италия (с 12%). Заради ненавременно подаване на документите за сключване на договор от \"Аркад\" обаче, с международния консорциум, класиран на второ място – \"Газово развитие и разширение на България\" (ГРРБ). В него с 50% дял е руската компания \"Комплишънс дивелъпмънт С.А.Р.Л. – клон България\", останалите 50% са поделени поравно в \"Консорцио Варна 1\", учреден от Бонатти С.П.А (Италия) и Макс Щрайхер С.П.А.   \"Аркад\" обжалва пред Комисията за защита на конкуренцията тази подмяна и с нея се блокира подписването на договор с конкурента му. От \"Булгартрансгаз\" пък поискаха предварително изпълнение на решението, но КЗК отказа да го даде. Определението бе обжалвано пред ВАС, но бе потвърдено. Тоест, \"Булгартрансгаз\" не получи зелена светлина да сключи договор с класирания на второ място.\r\nВпоследствие излезе и решение по съществото на спора. Консорциум \"Аркад\" не е отказвал да сключи договора за изграждане на 474-километровото трасе до българо-сръбската граница, категорична е Антимонополната комисия и отхвърли решението за избор на ГРРБ за изпълнител. В становището ѝ се сочи, че възложителят е загубил повече време с решението си да подпише договор с втория участник, отколкото ако беше удължил срока до 31-ви май, поискан от първия.  Паралелно с отмененото решение преписката бе върната на \"Булгартрансгаз\" с указания да продължи действията по сключване на договор със спечелилия търга. Но и това не стана, защото последва друго обжалване пред Върховния административен съд.\r\nДелото по съществото на този спор в касационната инстанция е насрочено за 24-ти септември. Тогава се чака окончателно да се реши в чия полза е спорът – на \"Булгартрансгаз\" и ГРРБ или на \"Аркад\".    ", "date": "2019.07.24", "title": "Септември ще бъде май – за българската част на \"Турски поток\""}
{"url": "https://www.actualno.com/politics/prekratjavat-koncesiite-za-stroitelni-materiali-v-zimnica-i-venelin-news_771256.html", "text": "      Концесионният договор за добив на строителни материали пясъци и чакъли от находище „Зимница“ ще бъде прекратен по взаимно съгласие на страните. Това реши Министерският съвет, одобрявайки поисканото от концесионера прекратяване. Находище „Зимница” се намира на територията на община Мъглиж, област Стара Загора. През месец юни 2006 г. за него е сключен концесионен договор с „Инермат“ АД, гр. Стара Загора. В искането си за прекратяване на договора дружеството посочва, че бъдещото разработване на находището е икономически неизгодно.      Също по взаимно съгласие ще бъде прекратен концесионният договор за добив на строителни материали - пясъци, от находище „Венелин“. Находището се намира на територията на община Долни чифлик, област Варна. През месец юли 2011 г. за него е сключен концесионен договор с варненското дружество „Ескана“ АД. В искането си за прекратяване на договора дружеството посочва, че пазарната конюнктура, характеризираща се с изключително свито потребление на естествени пясъци за строителство, налага преструктуриране на активите на концесионера и ограничаване на разходите за поддържането им.   Съгласно друго правителствено решение, с 15 години ще бъде удължен концесионният договор за находище „Овчарово“, разположено на територията на област Хасково. Промяната е по искане на концесионера - „Ватия Холдинг“ АД. От дружеството мотивират искането си с наличието на запаси в находището, които биха останали неиззети. Концесионният договор за находище „Овчарово“ е сключен през 2006 г. за срок от 20 години, но е влязъл в сила от датата на прехвърляне на собствеността по приватизационния договор - 8 декември 1998 г. От находището се добиват неметални полезни изкопаеми - индустриални минерали.   ", "date": "2019.07.24", "title": "Прекратяват концесиите за строителни материали в \"Зимница\" и \"Венелин\""}
{"url": "https://www.actualno.com/sofia/i-v-lagera-trygnaha-da-pazjat-zastrashena-gradinka-tozi-pyt-ot-obshtinata-news_771298.html", "text": "      Десетки жители в столичния квартал \"Лагера\" негодуват срещу желанието на Столичната община да превърне междублоково пространство в място за паркиране, предаде БНР.      Повече от 20 години въпросното място е обособено от живеещите там като градинка, където садят борчета (с пресаждане на коледни елхи), правят пясъчник за децата и монтират маса за тенис. Преди дни обаче багери разкопават тревната площ. Причината - от 2001 година по регулация на мястото трябва да има джобове за безплатно паркиране.   Живущите около градинката се включват в протестна подписка. \"Ние се грижим да си направим зеленина и да има чист въздух, поне малко, някъде\", обясни пред \"Хоризонт\" Десислава Брайкова, която е инициатор на подписката.\r\nХората подозират, че зад действията на общината стоят по-дълбоки мотиви, а именно бъдещо разширяване на зоната за платено паркиране. Те са готови да се борят за зеленото си пространство. И си спомнят къде е началото - времето на управлението на Стефан Софиянски.  Кметът на район \"Красно село\" Христо Апостолов изрази учудване от реакцията и определи за спекулация опасението, че паркингът ще стане платен - нямало как, тъй като си има регулация. А причината сега да се започва реализация е, че сега има пари за паркинг. Дървета няма да бъдат закачани за сметка на няколко паркоместа, увери още Апостолов. Заглавна снимка:   ", "date": "2019.07.24", "title": "И в \"Лагера\" тръгнаха да пазят застрашена градинка - този път от общината"}
{"url": "https://www.actualno.com/pleven/njama-otkriti-novi-ognishta-na-afrikanska-chuma-po-svinete-v-plevensko-news_771269.html", "text": "      През последната седмица в Плевенска област няма регистрирани нови случаи на заболяването по свинете /АЧС/ при домашни или диви прасета. Това съобщи днес пред областната епизоотична комисия д-р Иван Йорданов, директор на ОДБХ в Плевен. Заседанието на комисията се проведе няколко часа след като плевенският областен управител Мирослав Петров обяви бедствено положение заради разпространението на заразата в региона.      Д-р Йорданов поясни, че през отминалата седмица са постъпили няколко сигнала за заболели прасета в лични стопанства . Ветеринарните служители са реагирали веднага на всеки от сигналите. Изследванията на взетите проби до момента са с отрицателен резултат. Все още не са готови резултатите от проби, взети в лично стопанство в град Искър. Екипите на ОДБХ – Плевен почти са приключили дезинфекциите във всички огнища на АЧС в региона.   „За пореден път искам да подчертая, че предвид характера на заболяването и начина на неговото разпространение в региона няма достатъчно отдалечени и безопасни зони . Това в особена степен важи за общините, в които все още не са констатирани случаи – те не са застраховани. Единственият начин за момента да ограничим разпространението на заболяването е като намалим до минимум отглеждането на прасета в лични стопанства при лоши условия за биосигурност\", каза още д-р Йорданов.\r\nСпоред него постигнатото през последните седмици ограничаване на заболяването само до вече установените огнища до голяма степен се дължи на предприетите мерки. Колкото и да са непопулярни  те, няма друг начин да се спре АЧС, защото за нея няма лечение, няма и ваксина.  На заседанието на епизоотичната комисия присъстваха и селски кметове от Плевенска област, и стопани, чиито домашни прасета са били евтаназирани от екипите на ОДБХ. Участваха и трима преподаватели от Факултет „Ветеринарна медицина“ на Лесотехническия университет /ЛТУ/.\r\n„Не случайно казваме, че проблемът с АЧС не е ветеринарно-медицински. Той става изключително значим социален и икономически проблем. България има огромен опит в борбата с инфекциозни заболявания по различни видове животни през годините. Но това заболяване – АЧС, е ново за страната ни. Епидемиологията, взаимовръзките, начините на предаване, ние ги установяваме в момента. Взетите мерки трябва да се прилагат с цялата строгост на закона. В епидемиологията, в развитието на заболяването човешкият фактор играе най-голяма роля. Този вирус не се предава с комари, с мухи или птици,“ поясни пред присъстващите доц. Чавдар Филипов от ЛТУ. ", "date": "2019.07.24", "title": "Няма открити нови огнища на Африканска чума по свинете в Плевенско"}
{"url": "https://www.actualno.com/books/zvezda-na-cheloto-novo-zaglavie-ot-boris-akunin-news_771067.html", "text": "      Историята на рода, чиито потомци имат малко петънце на челото, продължава във времената на татаро-монголското нашествие.      Разпокъсаните и враждуващи помежду си княжества са лесна плячка за ордите на монголските ханове и техните васали и съюзници. Кървавата картина се рисува с огън и меч както от завоеватели, така и от победени.   Самотникът Манул, дете на монголските степи, преминава през живота с едно-единствено живо същество, което обича повече от всичко на света - звездочелата си кобила. Когато взема в плен дъщерята на победения руски княз Ингвар, която също е белязана със звезда на челото, животът на Манул се променя изцяло…\r\nРус е подчинена почти докрай, но на места съпротивата срещу нашествениците все още продължава. Някои от княжествата вече са съюзници на ордата, други остават настрана от конфликта. Малцина са готови да потеглят на бран срещу страховитата войска на хан Мамай.  В тези смутни времена веселият крадец и пройдоха Яшка, белязан по челото и по рождение, и заради провинение, живее от ден за ден на гърба на лековерните и мечтае за голямото богатство. Съдбата го среща с всезнаещия, невъзмутим и загадъчен ханзейски търговец Бох и неговата неотлъчна сянка, страховития Габриел. Срещите с тях ще научат хитроумния Яшка на много неща и ще го въвлекат в съдбоносния сблъсък между армиите на княз Дмитрий Донски и хан Мамай на Куликово поле.\r\nБорис Акунин е творческият псевдоним на Григорий Чхартишвили, филолог, литературен критик, преводач и журналист, японист с международна известност. Работил като заместник главен редактор на списание \"Иностранния литература”, главен редактор на двайсеттомната \"Антология на японската литература”, председател на мегапроекта \"Пушкинска библиотека”, през 1998 година Акунин започва реализацията на своя литературен проект под общия надслов “Приключенията на Ераст Фандорин”, чиято цел е във всяко заглавие да бъде представена една от разновидностите на класическия криминален роман.   За кратко време поредицата прави Акунин един от най-четените автори в Русия, придобил едва ли не легендарна популярност, негови произведения се екранизират (”Азазел”, \"Статски съветник”, \"Турски гамбит”). Неговите блестящи исторически мистериии от поредиците \"Приключенията на Ераст Фандорин”, \"Приключенията на сестра Пелагия” и \"Приключенията на магистъра” възвръщат доброто име на популярната литература. През 2000 г. Акунин е обявен за Писател на годината в Русия, номиниран за наградата \"Смирноф-Букър”. Романите на Акунин се превеждат и издават във Великобритания, Италия, Франция, Япония, Германия и други страни.     ", "date": "2019.07.24", "title": "\"Звезда на челото\" - ново заглавие от Борис Акунин"}
{"url": "https://www.actualno.com/ruse/naroden-buditel-ot-ruse-shte-poluchava-pojiznena-parichna-nagrada-ot-dyrjavata-news_771343.html", "text": "      Министерският съвет внася предложение до Народното събрание за отпускане на държавна парична награда на Стоянка Настева - детска музикална учителка, за изключителни постижения и цялостния й принос в областта на образованието.      Предложението за награждаването е постъпило от инициативен комитет от Русе, съставен от народни представители, ректор и преподаватели във висши училища, директори на училища и детски градини и други дейци в сферата на образованието.\r\nСтоянка Настева работи в областта на народното творчество, издирва произведения, подходящи за децата, включително по темата „Народни игри за деца“. Активно прилага експериментирането и приемането на програми за обучение и възпитание на децата от предучилищна възраст. Изнася множество открити уроци и работи по експерименталната тема „Детското творчество“.\r\nЗаедно с ученици от Националното училище по изкуствата „Проф. Веселин Стоянов“ в гр. Русе Стоянка Настева поставя на сцена спектакли за деца като „Лешникотрошачката“ – балът на цветята“, „Спящата красавица“, „Цар Лъв“ и др. Превежда и адаптира за деца песни от световния фестивал за детски песни „Златната монета“ в Италия.  За професионалната си и всеотдайна педагогическа дейност Стоянка Настева получава много награди, сред които орден „Св. Св. Кирил и Методий“ – втора степен, „Отличник на Министерството на образованието и науката“, наградата „Русе“ – за образование. ", "date": "2019.07.24", "title": "Народен будител от Русе ще получава пожизнена парична награда от държавата "}
{"url": "https://www.actualno.com/society/nap-tvyrdi-che-samo-189-bylgari-shte-trjabva-da-si-smenjat-lichnite-karti-zaradi-hakerskija-probiv-news_771280.html", "text": "      Няма необходимост близо 4 млн. българи, чиито данни бяха противозаконно огласени, да сменят личните си карти. Практически съвети за тях ще бъдат публикувани в сайта на НАП до края на днешния ден, пише на официалния сайт на НАП.      След допълнителни проверки се установи, че данните на 189 души от незаконно разпространените през миналата седмица, включват комбинация от имена, ЕГН, адрес, номер, валидност и издател на валидна лична карта. За тези граждани съществува по-голям риск от потенциални злоупотреби и те ще бъдат персонално уведомени от Националната агенция за приходите веднага по телефон или имейл .   От НАП съобщават, че тяхното приложениетза проверка за незаконно разпространени лични данни ще работи с ЕГН, като ще изпраща резултатите от обработката на въведен от потребителя мобилен номер. Проверката ще е еднократна - само за един човек и ще дава отговор единствено дали има незаконно разкрита информация. Това е необходимо, за да се гарантира, че няма да се злоупотребява с чужди лични данни, допълват от НАП.\r\nВ момента в агенцията съпоставят незаконно разпространената данъчно-осигурителна информация с тази в реалните си бази данни, за да се провери дали няма дописване или манипулация, съобщиха от приходното ведомство. След приключване на проверките, агенцията ще може да предостави на лицата и информация за конкретния тип данни, които са били разпространени.   ", "date": "2019.07.24", "title": "НАП твърди, че само 189 българи ще трябва да си сменят личните карти заради хакерския пробив"}
{"url": "https://www.actualno.com/tips/kvalifikacii-v-shampionska-liga-na-kakvo-da-zalojim-v-dneshnite-machove-2407-news_771299.html", "text": "      Вторият квалификационен кръг в Шампионска лига стартира във вторник, а пет мача вече бяха изиграни. Програмата в сряда на най-големия европейски клубен турнир ни предлага още седем мача, които няма как да не привлекат вниманието на зрителите, а и на любителите на футболните залози.      Нашият екип от типстъри ще постави акцент на три мача, които считаме за подходящи за залози в днешната богата програма на европейски футбол. ЧФР Клуж - Макаби Тел Авив, Марибор - АИК и Дъндолк - Карабах са сблъсъци, към които ще насочим вашето внимание. Ето и нашите прогнози:  21:00 часа: ЧФР Клуж - Макаби Тел Авив   Румънският тим приема у дома хегемона на израелския футбол Макаби Тел Авив. Очертава се този двубой да се превърне в един от най-равностойните от тази фаза на турнира. Отборът на Клуж се намира в серия от пет мача, в които неизменно допуска попадение във вратата си, което показва, че изпитват известни проблеми в отбрана. Макаби Тел Авив от своя страна разполага с добро нападение и се очаква да търси гол на чужд терен. Все пак Клуж едва ли ще допусне да загуби на свой терен, с което да загуби и почти всякакви шансове за класиране, преди реванша в Израел.  21:15 часа: Марибор - АИК     Шведският гранд АИК гостува в Словения на местния Марибор, като целта и пред двата отбора е само една - продължаване към следващата фаза на турнира. Това е поредния сблъсък, в който можем да кажем, че силите са изравнени, но все пак аз давам лек превес на шведите, които смятам, че ще успеят да се класират за следващия кръг, макар и с известни трудности. Марибор демонстрира добра форма в атака, където в последните си десет мача неизменно вкарва гол. От друга страна АИК показва добри по-голяма успеваемост по отношение на победите, като очаквам двата отбора да играят открит футбол и да паднат попадения - противно на очакванията на букмейкърите.   21:45 часа: Дъндолк - Карабах Шампионът на Ирландия срещу шампиона на Азербайджан в първи сблъсък от втория кръг на квалификациите за Шампионска лига. Карабах, който допусна загуба с 2:0 от Лудогорец в приятелски мач миналия месец, е определян за фаворит в сблъсъка срещу Дъндолк, но ирландците разполагат с качествени футболисти, за да се противопоставят на своя съперник. Ирландският гранд не познава вкуса на загубата в последните си пет срещи, а това едва ли ще се промени на шестата - в толкова важен момент от сезона.     ", "date": "2019.07.24", "title": "Квалификации в Шампионска лига: На какво да заложим в днешните мачове? (24.07)"}
{"url": "https://www.actualno.com/vidin/letni-vecheri-na-operata-i-baleta-prez-avgust-vyv-vidin-news_771221.html", "text": "      Организирането на предстоящия трети сезон на фестивала „Летни вечери на операта и балета „Баба Вида 2019“ бяха основната тема на месечната пресконференция на Община Видин.      Средновековната крепост ще се превърне в основна сцена на фестивалните събития и за първи път на нейната територия ще бъдат представени грандиозни музикално-сценични продукции. Секретарят на Общината Иванела Андреева заяви, че за тази цел се изгражда сценична конструкция, която ще бъде над 300 квадратни метра и амфитеатрална трибуна за публиката с около 800 седящи места.\r\nВ рамките на три дни и вечери – от 2 август до 4 август Държавна опера - Стара Загора, заедно със Симфониета - Видин ще представи програма от атрактивни спектакли в различни жанрове, както и безплатни представления за най-малките зрители.\r\nАндреева коментира подробно и програмата на фестивала. Официалното откриване е на 2 август, от 21.00 часа, с грандиозния спектакъл „Набуко“ на Джузепе Верди. Суперподукцията е подготвена специално за тазгодишното издание, което ще бъде официално открито от кмета Огнян Ценков. Най-дългият фестивален ден - 3 август, стартира със специалния подарък на Държавна опера – Стара Загора за малчуганите на град Видин. От 11.00 часа, в Крайдунавския парк ще бъде проведен един от най-успешните проекти за деца от 0 до 3 години на Старозагорската опера – „Музикално приключение“. Новата версия на спектакъла ще се играе за първи път.  От 16.00 часа залата на Общински съвет – Видин ще се превърне в сцена на камерната опера  „Процесът Мерилин Монро\" от Роланд Баумгартнер, а от 21.00 часа ще бъде представена „Нестинарка“ - танцова драма по музика на Марин Големинов, на сцената пред крепостта „Баба Вида“.\r\nПоследният фестивален ден – 4 август ще завърши с „Хубавата Елена“ - опера от Жак Офенбах. Началото е 21.00 часа, отново на фона на крепостта. Една от изненадите в третото издание на фестивалаще бъде участието на известната актриса и певица Антоанета Добрева-Нети, която ще се превъплъти в ролята на Елена.\r\nГражданите могат да си закупят билети за представленията на касите на Симфониетата и в МОЛ - Видин, а от понеделник - и в сградата на Общината. Билети ще могат да се закупят и на място, в дните, когато ще се играят спектаклите.     ", "date": "2019.07.24", "title": "Летни вечери на операта и балета през август във Видин"}
{"url": "https://www.actualno.com/europe/mej-napusna-premierskija-post-s-vjara-v-svetloto-bydeshte-news_771347.html", "text": "      С благодарности към британците за полученото доверие и подкрепа и вяра в светлото бъдеще, Тереза Мей напусна премиерския пост на Великобритания.      След 3 тежки години начело на Обединеното кралство и неясна развръзка на предстоящия Brexit, Мей се оттегля, за , с когото имаха остри противоречия за посоката на Brexit, в която да се насочи страната.\r\nВъпреки това в прощалната си реч на \"Даунинг стрийт\" №10 Мей подкрепи Джонсън и пожела успех и късмет на него и екипа му. \"Техните успехи ще са успехи и на нашата страна\", каза Мей, но припомни, че все още има много работа за вършене.\r\n\"Brexit трябва да бъде завършен по начин, който работи за цяла Великобритания. Тогава Великобритания може да премине към светлото бъдеще\", заяви оттеглящият се лидер малко преди да отиде при кралицата и официално да подаде оставка като министър-председател на Обединеното кралство.    Впоследствие от Бъкингамския дворец обявиха, че Елизабет II е приела оставката ѝ.   Мей определи заемането на премиерския пост като голяма чест и отговорност и искрено благодари за подкрепата на екипа си, на депутатите, на държавните служители и на всички британци, които работят усилено в името на бъдещето на децата си. \"Благодаря ви, че имахте вяра в мен и ми дадохте възможност да служа\", каза развълнувано Мей.    Тя смята, че е била добър пример и за младите момичета, които да повярват в себе си.\r\nПо-рано днес министърът на финансите Филип Хамънд , заради несъгласие с политиката на бъдещия премиер Борис Джонсън.  \r\nМинистърът, който отговаря за правителствената администрацията и е де факто заместник на Мей - Дейвид Лидингтън също подаде оставка, съобщи самият той в Twitter.  ", "date": "2019.07.24", "title": "Мей напусна премиерския пост с вяра в светлото бъдеще"}
{"url": "https://www.actualno.com/dobrich/zadyrjan-e-avtor-na-grabej-na-valuta-na-stojnost-55-000-leva-v-kavarna-news_771349.html", "text": "      Обвиняемият за грабеж в големи размери от обменно бюро в Каварна 24-годишен Адриан А. е задържан за 72 часа, съобщават от Апелативна прокуратура – Варна. Младият мъж е причакал служителката на обменното бюро, която носела две чанти с валута на стойност 55 хил. лв.      Докато отключвала вратата на помещението, тя е напръскана със спрей от маскиран мъж, след което нападателят издърпал чантите с пари и опитал да избяга.\r\nСлучайни минувачи, станали очевидци на грабежа, младия мъж и сигнализирани в полицията.\r\nОчаква се Окръжната прокуратура в Добрич да внесе искане в съда за налагане мярка за неотклонение „задържане под стража“ на Адриан.   ", "date": "2019.07.24", "title": "Задържан е автор на грабеж на валута на стойност 55 000 лева в Каварна"}
{"url": "https://www.actualno.com/curious/nov-udar-za-andrea-kubrat-iska-brak-i-deca-sys-steliana-news_771301.html", "text": "      Новата връзка на - с младата Стелиана Янкова, е повече от сериозна. С неизвестната досега дама от Попово боксьорът е готов дори да стигне дотам, докъдето не стигна с дългогодишната си приятелка Андреа.      Според изданието kliuki.bg, което се позовава на близки до спортиста, Пулев планира да има деца от новата си приятелка.    , посочва сайтът.\r\nПрипомняме, че според разкритие на Кобрата поддържа паралелна връзка със Стелиана от 2 години.   , която е . ", "date": "2019.07.24", "title": "Нов удар за Андреа: Кубрат иска брак и деца със Стелиана?"}
{"url": "https://www.actualno.com/politics/syvetyt-na-patriotite-se-provali-karakachanov-schita-che-koalicijata-ja-njama-news_771346.html", "text": "      Коалицията \"Обединени патриоти\" я няма! Не го ли разбрахте? Това каза пред журналисти лидерът на ВМРО вицепремиер и министър на отбраната Красимир Каракачанов, предаде агенция \"Фокус\". Попитан защо си тръгва от коалиционния съвет, Каракачанов заяви: \"То няма такъв. Първо, чакаме \"Атака\" 30 минути, идват и започват скандали и обструкции. Няма смисъл\", заяви още Каракачанов. На въпрос как ще продължи да бъде , Каракачанов отговори: \"Ще разберете\".       Напуснахме коалиционния съвет, защото нямаше нормални условия за провеждането му, отбеляза и лидерът на НФСБ Валери Симеонов след като представителите на партията му напуснаха заседанието. По думите му съветът е имал да решава тежки проблеми с бездействието на групата .    \"Това е точка, която внесоха колегите от \"Атака\". Ние приехме да я разглеждаме тази точка. Решихме, че това ще бъде първа точка. В един момент в самото начало на дискусиите, докато избираме водещ на заседанието, не знам кой, но под разпореждането на г-н Сидеров, ви покани вас. Станахте свидетели на тази унизителна сценка, на това блъскане. Не мисля, че по този начин има нормални условия за провеждането на коалиционен съвет в това помещение с толкова камери\", заяви още Симеонов.\r\nПрипомняме, че по-рано представители на НФСБ напуснаха коалиционния съвет на \"Обединени патриоти\", а това се случи след като медиите бяха поканени на съвета в кабинета на Борис Ячев.        Колегите от ВМРО и НФСБ напуснаха коалиционния съвет, защото се уплашиха от камерите, каза пред журналистите лидерът на \"Атака\" . \"Атака\" сме тук и сме последните, които напускаме коалиционния съвет. Колегите от ВМРО и НФСБ не знам защо напуснаха. Уплашиха се от камерите. Ние поканихме вас, медиите, да присъствате, защото искаме всичко това да е прозрачно. Те се уплашиха, скочиха и казаха, че това е недопустимо\", посочи още Сидеров.  Според него това е цялата истина. \"Никой никого не е обиждал. Ние просто пожелахме от \"Атака\" вие, медиите, които стоите така или иначе толкова време тук, да заснемете нашата среща. Толкова много се интересувате от това как вървят отношенията в тройната коалиция. Ние искахме да заснемете\", заяви още Сидеров.    ", "date": "2019.07.24", "title": "Съветът на патриотите се провали, Каракачанов счита, че коалицията \"я няма\""}
{"url": "https://www.actualno.com/europe/bylgarka-poluchi-vissh-post-v-evropejskata-komisija-news_771302.html", "text": "      Българката Живка Петкова е назначена временно за директор на отдел \"Стратегия, по-добра регулация и корпоративно управление\" към генералния секретариат на Европейската комисия. Тя ще встъпи в длъжност от 1 август, съобщава БНР.      Тя е българката с една от най-високите позиции в европейската институция. Живка Петкова е майка на три деца и от години работата и е свързана с европейските институции.   Петкова има богат опит в Комисията, където е започнала работа през 2007 г., като преди това е ръководила преговорния екип по присъединяването на България към ЕС към офиса на българския премиер.\r\nБила е заместник-ръководител на кабинета на първия български еврокомисар, отговарящ за защитата на потребителите Меглена Кунева, а също така и в кабинета на върховния представител на външната политика Катрин Аштън.  В момента Петкова е член на преходния екип на новоизбрания председател на ЕК Урсула фон дер Лайен.\r\nМина Андреева пък оглави временно службата на говорителите на ЕК.  ", "date": "2019.07.24", "title": "Българка получи висш пост в Европейската комисия"}
{"url": "https://www.actualno.com/burgas/selata-livada-i-rusokastro-sa-naj-postradali-ot-burjata-v-burgaski-region-news_771196.html", "text": "      „Това беше едно малко торнадо“ – твърдят очевидци на вчерашната буря, която се разрази на територията на Община Камено. Падналият дъжд е над сто литра на квадратен метър. Екипи на община Камено и БКС от снощи са на място, за да помагат на хората.      Най-наводнено е село Ливада. Там са пострадали осем къщи. Те са били отводнени от пожарната. Днес екипи от Община Камено продължават да почистват, отводнява и изхвърлят тинята, след което измиват приземните етажи на къщите.  разговаря с заместник кмета на общината Радостина Кирязова, която заедно с кмета Жельо Вардунски и служителите е в пострадалите селища: “С наши сили и работници помагаме на хората. Имаме цистерна, помпи и всичко необходимо. Най-много дъжд е паднал и е залял Ливада, защото водата от село Русокастро се оттича през канала, през нивите и отива в Ливада. И там са повечето наводнени къщи.     В Русокастро положението е по-добро. Виелицата е съборила клони на дървета, но няма пострадали и наводнени къщи. Самата инфраструктура на едно място е пострадала и изпратихме чакъл за да отстрани повредата. Тук има само клони от бурята, която е била като малко торнадо. Няма пострадали хора и животни. Работата в наводнените села ще продължи днес през целия ден“.     Не са подадени сигнали в кризисните центрове за други наводнени помещения в селища, на територията на Бургаски регион. ", "date": "2019.07.24", "title": "Селата Ливада и Русокастро са най-пострадали от бурята в Бургаски регион"}
{"url": "https://www.actualno.com/society/krajbata-na-tok-za-dobivane-na-kriptovaluta-nabira-populjarnost-v-evropa-news_771353.html", "text": "      Минимум 6000 лева на месец са инкасираните загуби на електроразпределителното дружество EVN от кражбите на ток за добиване на криптовалута край Пловдив. Преди дни, в околността на селата Марково, Йоаким Груево и Скобелево служители на енергото се натъкнаха на този вид нова кражба, която се оказва, че е модерна в цяла Европа.      Фургоните са били монтирани в покрайнините на селищата, за да не бъдат забелязани от местните жители, и са присъединени незаконно към трафопостове на ЕР Юг. Заради мощното потребление на ток в село Йоаким Груево се е стигнало до авария на трафопоста, която е спомогнала за разкриване на нелегалното свързване към електрическата мрежа.   Според експерти от EVN, във фургоните е имало много мощна сървърна и компютърна система, като цялата конфигурация е била с много видеокарти. Тези компютри са се нуждаели от огромна енергия, за да работят и да се охлаждат. „Очевидно става въпрос за много добра схема, защото се оказа, че тези фургони имат СОТ, камери. Тоест техниката вътре е достатъчно ценна, за да си я подсигурят. Организацията е била много добра – в два от случаите са използвали капсулован фургон, който се мести. Те се присъединяват директно с подземни кабели към трафопоста, за да ползват по-голяма енергия“, разказа пред журналисти Петър Костадинов от EVN – България. Според него, случаят у нас не е изолиран, като напоследък са засечени кражби на електричество с подобна цел из цяла Европа. Изчисленията на дружеството сочат, че загубите за месец от кражбата на ток са около 6000 лева, което прави по минимум 200 лева на ден.\r\nКъм момента кражбата на ток е установена само в Пловдивско. Дружеството обаче е засилило обходите край малките населени места, където има по-отдалечени трафопостове. От EVN апелираха към гражданите да бъдат бдителни и да сигнализират, ако забележат подобни инсталации покрай трафопостове в други краища на страната.   ", "date": "2019.07.24", "title": "Кражбата на ток за добиване на криптовалута набира популярност в Европа"}
{"url": "https://www.actualno.com/kustendil/zapochva-zadyljitelno-anketirane-na-sobstvenici-i-polzvateli-na-zemi-v-oblast-kustendil-news_771289.html", "text": "      Започва изработването на помощен план и план на новообразуваните имоти за земите, предоставени за ползване на граждани в територии по параграф 4 от Предходните заключителни разпоредби на Закона за собствеността и ползването на земеделските земи, предадоха днес от Областна администрация - Кюстендил. Дейностите ще се извършат на база сключен договор между Областна администрация – Кюстендил и „Геомера“ ЕООД – град София.      Изработването на плановете се отнася за землищата на селата Берсин, Горно Уйно, Гърляно, Гюешево, Дворище, Долно Уйно, Каменичка Скакавица, Полска Скакавица, Радловци, Скриняно, Лелинци, Драговищица – по съдебно решение, в община Кюстендил; Блатино, Крайници, Крайни дол, Грамаде и Джерман – в община Дупница; Бараково, Мурсалево, Бураново и Драгодан – община Кочериново.\r\nСобствениците и ползвателите на имоти са длъжни да посочат на фирмата-изпълнител, границите на същите, да осигурят достъп за геодезически измервания, както и за поставяне на геодезични знаци; да предоставят документи за собственост или ползване, както и данни за собствениците или ползвателите.\r\nАнкетирането на собствениците и ползвателите започва по графици от 29-ти юли 2019 г., които ще бъдат оповестени в кметството на съответното землище, общината, както и на информационното табло и сайта на Областна администрация – Кюстендил, предаде кореспондент от града, за Actualno.com   ", "date": "2019.07.24", "title": "Започва задължително анкетиране на собственици и ползватели на земи в област Кюстендил"}
