{"url": "https://www.actualno.com/europe/v-genua-objaviha-dvudneven-traur-news_689904.html", "text": "  Двудневен траур беше обявен в Генуа заради рухването на моста, при което, по последни данни, загинаха 35 души, предаде БГНЕС.     „В израз на скръб, солидарност и подкрепа на всички жители на Генуа за роднините на загиналите в резултат на срутването на моста „Моранди“, градската управа обявява сряда (15 август) и четвъртък (16 август) за дни на траур“, съобщават от местната администрация.   Към момента се съобщава за 35 жертви, сред които и едно дете. Ранени са 14 души, пет от които се намират в критично състояние.", "date": "2018.08.14", "title": "В Генуа обявиха двудневен траур"}
{"url": "https://www.actualno.com/curious/dneven-horoskop-za-15-avgust-news_689876.html", "text": "        Днес работата ви ще спори, както рядко ви се случва. Винаги може да си намерите допълнителни занимания, но вечерта определено заслужавате време за себе си. Поглезете се. Това е ден, в който да се порадвате на свободата си. Няма да ви се налага да се съобразявате с ничие мнение. Побързайте да реализирате всичко, което сте замислили.   Това е ден за концентрация. Не се разпилявайте в дреболии и меланхолия. Всякакъв вид компромиси само ще попречат на плановете ви.     Днес ще сте късметлиите на Зодиака. Затова се опитайте да свършите колкото се може повече неща и не отлагайте нищо за утре. Важното е да не прекалявате със самохвалството. Днес трябва да сте здраво стъпили на земята. Емоциите не са любимото ви нещо, но сега някой ще се опита да ви извади извън релси. Това е ден за психическо разтоварване. Не се товарете с проблемите на другите и се опитайте поне за малко да забравите и за своите.   Това е ден за шеги. Погледнете на всичко с насмешка и не се задълбочавайте в сериозни теми. Имате нужда от почивка. Това е ден за искреност. Сега може да си кажете всичко, каквото ви е на сърцето, иначе ще се мъчите цяла нощ.    Страховете ви са прекалено големи. Не се  вкарвайте във филми, чиято роля не ви подхожда по никакъв начин. По-добри сте, отколкото си мислите. Това е ден за непланирани срещи. Няма да е лошо да вложите повече усилия за външния ви вид. Всичко останало ще зависи от вас и вашето обаяние. Не забравяйте и за усмивката.    Това е ден, в който да повишите самочувствието си. Изправете гордо глава, спомнете си кой сте и действайте наперено. Не правете компромиси със задълженията си, т.е. не поемайте чужди. Смело раздавайте задачи и се наслаждавайте на лекотата.", "date": "2018.08.14", "title": "Дневен хороскоп за 15 август "}
{"url": "https://www.actualno.com/analysis/moje-li-turcija-vse-oshte-da-byde-spasena-news_689760.html", "text": "        Последните няколко седмици бяха трудни за Турция. От началото на годината националната валута загуби повече от 45% от стойността си. Инвеститорите се паникьосват. Търговията с акции на големи банки като Yapi Kredi, Akbank и Isbank бе временно спряна. „Инвеститорите все още се опитват да изтеглят парите си\", заяви ръководителят на Института за икономически изследвания Ifo, Клеменс Фуест след поредното съобщение за спад в цената на лирата.   Мерките на Централната банка на Турция за успокояване на ситуацията бяха обявени в понеделник сутринта. Органът увери, че ще „предприеме всички необходими мерки за поддържане на финансовата стабилност\". Предвижда се намаляване на задължителните резерви за сделки с чуждестранна валута, което трябва да освободи около шест милиарда долара. Анализаторите обаче са скептични, че мярката е достатъчна за обрат в ситуацията.\r\n„Това не е достатъчно\", уверен е Гюнтер Дойбер, главен икономист на виенския клон на водеща европейска банка. Пред лицето на инфлационния шок Централната банка на Турция ще трябва да възстанови паричната политика и да повиши лихвените проценти. Той изчислява, че инфлацията скоро ще се повиши до над 20% поради девалвацията на лирата. Ключовият процент в момента е около 18%, който е твърде нисък.  Въпреки това президентът Реджеп Тайип Ердоган поясни, че не иска по-високи, а по-ниски лихвени проценти. В предишни изказвания той обвини „лихвеното лоби\" за икономическите и финансови проблеми на страната. Наблюдателите виждат това като антисемитска алюзия. С оглед на новите американски санкции, наложени след отказа на Турция да освободи пастор Андрю Брънсън, Ердоган заговори за „подъл заговор\".   ", "date": "2018.08.14", "title": "Може ли Турция все още да бъде спасена?"}
{"url": "https://www.actualno.com/business/oshte-ne-sa-opravili-tyrgovskija-registyr-no-spravki-shte-mogat-da-se-pravjat-ot-15-avgust-news_689877.html", "text": "   Това съобщиха от пресцентъра на Агенцията по вписванията пред \"Фокус\".     Търговският регистър все още не работи, работата по него ще се  възобновява поетапно. От 15 август ще могат да се правят само справки на  фирмите. Агенцията по вписванията гарантира, че за времето на  нарушаване на достъпа до регистрите, действия спрямо данните в тях не са  извършвани и възможности за злоупотреби не съществуват.   Припомняме, че на 10 август беше преустановен достъпът до Търговския  регистър и регистъра на юридическите лица с нестопанска цел. От  Агенцията по вписванията уточниха, че причините за възникналия проблем  са изцяло технически и не са резултат от злонамерена външна намеса.\r\nМинистърът на правосъдието Цецка Цачева сезира за проблема  прокуратурата, ДАНС и МВР. Приложен е авариен План за действие за  възстановяване на пълната функционалност на регистъра. Всички останали  регистри на Агенция по вписванията са достъпни и функционират нормално.  ", "date": "2018.08.14", "title": "Още не са оправили Търговския регистър, но справки ще могат да се правят от 15 август"}
{"url": "https://www.actualno.com/business/zalichavat-37-turisticheski-sdrujenija-news_689881.html", "text": "  Министерството на туризма започва процедура по заличаване на 37 нередовни туристически сдружения от Националния туристически регистър (НТР). Причината е, че . Според Закона за туризма организациите са задължени да предоставят тези данни всяка година до края на месец май, съобщиха от Ведомството.     Всички сдружения ще бъдат информирани за началото на процедурата, след уведомяването ще имат 3 дневен срок да изпратят декларациите си. Ако това условие не бъде спазено, ще бъдат заличени от НТР и ще им бъде отнето издаденото от ведомството удостоверение.   В момента вписаните туристически сдружения в регистъра са общо 191.\r\nПри заличаване на сдруженията имената им ще бъдат премахнати от НТР, но ще съществуват като юридически лица с нестопанска цел.      \"Ще сезираме Комисията за защита на потребителите (КЗП) да предприеме действия относно апартаментен хотел „Бяла бийчризорт“ в Бяла (Варненска област), който работи без категоризация\". Това заяви министърът на туризма Николина Ангелкова, на която експертите докладваха резултатите от инспекцията на място. Проверката бе съвместна с НАП.\r\nДо 2015 г. хотелът е имал валидна категоризация от две звезди, определена от община Бяла. По закон категоризацията до две звезди се издава от съответната община, Министерството на туризма категоризира обектите от 3 звезди нагоре. От две години обаче хотелът е упражнявал дейност в нарушение на Закона за туризма (ЗТ). Подадено е искане за повишаване на категорията му през 2016, но то не било одобрено от Министерството на туризма заради несъответствия на документите към изискванията на ЗТ. Освен налагане на максималната в случая санкция от 10 хил. лв., ще препоръчаме спиране на обекта, докато не се приведе в съответствие. Важно е незабавно да стартира и процедура по категоризация на хотела, за да може да упражнява дейността, каза Николина Ангелкова. В министерството е получена колективна жалба от собствениците на апартаментите в комплекса.     .", "date": "2018.08.14", "title": "Заличават 37 туристически сдружения"}
{"url": "https://www.actualno.com/europe/raste-brojat-na-jertvite-na-tragedijata-v-genua-news_689885.html", "text": "  Броят на загиналите в резултат на срутването на мост на автомагистрала край Генуа стана 30 души, съобщи агенция France Presse, позовавайки се на вицепремиера и вътрешен министър на Италия Матео Салвини. „Около 30 са загиналите и множество други сериозно са пострадали“, каза министърът.     По-рано губернаторът на Лигурия Джовани Тоти съобщи, че жертвите на трагедията са 22, но отбеляза, че числото може да се увеличи.   Най-вероятната причината за е удар от мълния, твърдят очевидци, цитирани от италианските медии. „Мълния удари моста и ние видяхме как той се срути“, заяви един от свидетелите.\r\nОколо 13:00 часа българско време се срути мостът „Моранди“, който е част от автомагистрала А10. При срутването му са пострадали десетки коли. Под отломките са затрупани хора. В резултат на инцидента са повредени газови тръби и има изтичане на газ.  На мястото на трагедията работят спасители с кучета, които издирват затрупаните хора. Има линейки и пожарникари. В момента на срутването на моста е имало около 20 автомобила. Спасителната операция продължава, отбелязва още БГНЕС.   На фотографиите и видеото от мястото на събитието се вижда, че сред бетонните отломки има смачкани коли. Срутването е станало над железопътна линия, но има засегнати жилищни сгради, които се намират по съседство. Бетонният мост се е срутил от 100 метра височина.\r\nЦентралната част на моста, който е кръстен на един от най-прочутите италиански архитекти Рикардо Моранди, фактически липсва. Времето в Генуа е много лошо, вали проливен дъжд.  Движението по моста „Моранди“ винаги е много натоварено. Той играе важна роля за осъществяване на транспортните връзки с Франция и с летището на Генуа. Мостът е построен през 60-те години на миналия век и е ремонтиран за последно през 2016 г.    ", "date": "2018.08.14", "title": "Расте броят на жертвите на трагедията в Генуа"}
{"url": "https://www.actualno.com/plovdiv/njama-da-zakrivat-ag-otdelenieto-v-karlovo-news_689891.html", "text": "  Акушеро-гинекологичното отделение (АГ) на болницата в Карлово няма да бъде закривано, предаде БНР.     Това стана ясно на среща на кмета Емил Кабаиванов и управителя на болницата д-р Христо Пелов с управителя на Здравната каса Дечо Дечев и заместник-министъра на здравеопазването Жени Начева.\r\nВчера (13 август) жители на подбалканския град и близките населени места протестираха срещу съкращаването на 12 клинични пътеки на отделението, заради недостиг на анестезиолози.   От Община Карлово информират и за подписано споразумение между НЗОК и БЛС, с което се гарантира, че подобни проблеми в общинските болници в бъдеще ще бъдат решавани в полза на здравните заведения.  Кметът Емил Кабаиванов, който вчера призова за адекватно финансиране от страна на държавата на общинските болници, определи днешното решение като справедливо. \"Когато сме заедно и подкрепяме каузи в интерес на гражданите и обществото, се постигат положителни резултати\", заяви Кабаиванов. ", "date": "2018.08.14", "title": "Няма да закриват АГ отделението в Карлово "}
{"url": "https://www.actualno.com/business/biznesyt-shte-poluchi-blizo-20-mln-lv-ako-naeme-hora-s-trajni-uvrejdanija-news_689887.html", "text": "  Дават на бизнеса почти 20 милиона лева, за да наеме хора с трайни увреждания. Парите са по европрограма, а кандидатстването започва от утре (15 август), предаде .     Средствата се отпускат по два проекта, а заявките на работодателите ще се приемат в бюрата по труда. Парите се дават за обучение и заетост на хора с трайни увреждания, тоест с ТЕЛК 50% и над 50%. Поема се минималното възнаграждение за длъжността и осигуровките за 2 години. Има и допълнителен бонус за работодателите, които след този период оставят за поне още 6 месеца човека с увреждане – бонусът е 6 минимални заплати накуп.   Стефан Виет е на 23. Завършил е гимназия за приложни изкуства. В ТЕЛК-а му пише, че е 100% неработоспособен, но работи благодарение на компания, която има своя програма за наемане на хора с увреждания. Фирмата е изпълнила едно от най-важните и скъпи за реализация условия – сградата да е достъпна за хора като него. „Също така проблем на работодателя е, че когато наеме човек с увреждане, той няма право да го уволни, което е нож с две остриета и по-скоро е в ущърб на човека с увреждане”, заяви Стефан.\r\nПо новата европрограма освен заплата и осигуровки ще се дава и допълнителен бонус. Шефът ще получи 6 минимални заплати накуп, ако задържи човека с увреждане поне 6 месеца след края на програмата. Няма условие за какво ще похарчи бонуса. Преди да му го даде, Агенцията по заетостта ще провери дали работникът наистина е работил по-дълго. „Идеята е да се стимулира работодателят да задържи все пак още поне 6 месеца, да не го освободи”, обясни Мария Петрова от Агенцията по заетостта.  Фокусът според икономисти трябва да е върху повишаването на квалификацията на хората с увреждания, за да може те да намират работа и извън програмите. Затова със средствата от Европа на работодателя се дава възможност, ако прецени, преди да наеме човека с увреждане, да го изпрати на обучение. За целта ще се дават ваучери за курсове. „Рано или късно, трябва да си научим урока, а той е, че само субсидирането на заетост създава грешните стимули у работодателите и в общия случай тези хора остават без работа след приключването на субсидията”, отбеляза Десислава Николова от Института за пазарна икономика.   Стефан е скептичен за поредната „евроинжекция”. „Тези програми са до 2 г. максимум и след това оставаш в изходна позиция”, заяви той.\r\nДържавата очаква да 1000 души да намерят работа по новата програма. Заявките на работодателите се приемат от утре в бюрата по труда. Възможност за кандидатстване по електронен път няма.    ", "date": "2018.08.14", "title": "Бизнесът ще получи близо 20 млн. лв., ако наеме хора с трайни увреждания"}
{"url": "https://www.actualno.com/motosport/fernando-alonso-se-otteglja-ot-formula-1-sled-kraja-na-sezona-news_689900.html", "text": "  Пилотът на Макларън Фернандо Алонсо обяви, че слага край на кариерата си във Формула 1, предаде .     Става ясно, че испанецът смята да се отдаде на други предизвикатества.   Кариерата на Алонсо започва в Минарди, като дебютът му е през 2001 година в Гран при на Австралия. Следва престоят му в Рено, когато два пъти става шампион - 2005 и 2006 година - след което кара за Макларън, Рено, Ферари и отново Макларън.  В кариерата си Алонсо има 97 подиума и 32 победи.   ", "date": "2018.08.14", "title": "Фернандо Алонсо се оттегля от Формула 1 след края на сезона"}
{"url": "https://www.actualno.com/sofia/turskite-liri-izcheznaha-ot-sofija-news_689886.html", "text": "  Турските лири станаха най-трудно откриваемата валута в България. Парите на нашите югоизточни съседи буквално се „изпариха“ от обменните бюра в столицата, предаде агенция БГНЕС.      .   В едно от бюрата беше обявен само курс \"купува\", а курс \"продава\" не бе посочен. Друго бюро направо посреща с надпис „няма“ на мястото на курс \"продава\". Най-любопитна практика предлага трето бюро. \"Там любезно ни помолиха да си запишем данните и когато имат лири обещаха да ни се обадят, за да си купим така желаната валута\", отбелязва още агенцията.        ", "date": "2018.08.14", "title": "Турските лири изчезнаха от София "}
{"url": "https://www.actualno.com/europe/zapodozrenijat-za-teroristichnija-akt-v-london-e-britanski-grajdanin-news_689903.html", "text": "  Мъжът, заподозрян за терористическата атака в Лондон във вторник, е британски гражданин, роден в друга страна, пише The Hill, цитиран от агенция \"Фокус\".     „Той е британски гражданин“, заяви министърът по сигурността на Великобритания Бен Уолъс пред BBC. „Той обаче е роден в друга държава\", добави министърът.\r\nПрипомняме, че заподозреният се заби с колата си в пешеходци и колоездачи в близост до парламента в Лондон, ранявайки трима души. Инцидентът се смята за тероризъм, но полицията все още не е изяснила причината.   От Българското външно министерство по-рано съобщиха, че няма данни за пострадали български граждани.    ", "date": "2018.08.14", "title": "Заподозреният за терористичния акт в Лондон е британски гражданин"}
{"url": "https://www.actualno.com/balkani/cipras-privetstva-osvobojdavaneto-na-dvamata-grycki-vojnici-v-turcija-news_689905.html", "text": "  Министър-председателят на Гърция Алексис Ципрас приветства решението на турски съд да освободи двамата гръцки войници от предварителния арест в Турция, предаде ТАСС, цитирана от БГНЕС.     Задържаните през март по обвинения в шпионаж и незаконно преминаване на границата Ангелос Митретодис и Димитрис Куклацис ще изчакат на свобода окончателното решение на съда по делото.   „Освобождаването от затвора на двамата гръцки войници е акт на справедливост, който ще допринесе за укрепване на приятелството, добросъседството и стабилността в региона“, заяви премиерът Гърция. „Искам да поздравя и да благодаря на двамата наши офицери и на техните семейства за проявеното мъжество, търпение и доверие в нашите усилия, които в края на краищата доведоха до резултат“, подчерта още Ципрас.\r\nДвамата гръцки военнослужещи са освободени от предварителния арест в Одрин без никакви ограничителни условия. По всяка вероятност те ще се завърнат в Гърция още тази вечер.  ", "date": "2018.08.14", "title": "Ципрас приветства освобождаването на двамата гръцки войници в Турция"}
{"url": "https://www.actualno.com/politics/rumen-radev-izprati-syboleznovanija-do-italianskija-si-kolega-serdjo-matarela-news_689882.html", "text": "  Държавният глава Румен Радев изпрати съболезнователно писмо до италианския си колега президента Серджо Матарела по повод трагичния инцидент с рухналия мост в град Генуа, съобщиха от прессекретариата на президента.     „С покруса посрещнах новината за рухването на моста Моранди в Генуа, причинил загубата на десетки човешки животи и значителни материални щети”, заявява в писмото си до Серджо Матарела българският президент.   Румен Радев изразява своите и на българския народ искрени съболезнования към гражданите на Италия, близките и семействата на загиналите.", "date": "2018.08.14", "title": "Румен Радев изпрати съболезнования до италианския си колега Серджо Матарела"}
{"url": "https://www.actualno.com/europe/proverjava-se-zapitvane-ot-bylgarski-grajdanin-vyv-vryzka-s-incidenta-v-genua-news_689897.html", "text": "   . Това каза за генералният ни консул в Милано Росен Руфев във връзка с инцидента със срутения мост в Генуа, при който загинаха повече от 30 души.     „Активно търсим доказателства в противното, но в момента не разполагаме с точна информация дали сред ранените или загиналите има български граждани. Имаме над 35 загинали и около 20 ранени. Те все още не са идентифицирани. Много се надяваме сред тях да нямаме български граждани. Следим ситуацията, която е достатъчно драматична. Неочаквано се случи днес, както и предишният случай в Болоня, преди една седмица“, коментира Руфев, цитиран от агенция \"Фокус\".   По думите му досега на телефоните, които по-рано бяха оповестени, . „Държим отворени всички линии, както от страна на българските граждани, така и от органите на реда в самата Генуа, които участват в спасителни операции. Следим постъпващата информация и сме готови да реагираме адекватно“, увери Руфев.\r\nЗа срутения мост  той обясни, че става дума за съоръжение, построено през 1968 година. „Дължината му е 1200 метра, пропадането е в средата, има три ТИР-а, които са паднали, над 30 автомобила също. Под самия мост има жилищни сгради, малка рекичка, която е като канал. Мостът е централен от типа виадукти, по които движението се насочва от Северна Италия в посока Френската Ривиера. Оттам минават страшно много автомобили. Изходът към крайбрежието се осъществява по две основни магистрали. Това е едната опция – между магистралата А10, която се влива през Генуа и този мост, в основната магистрала А7, която стига чак до Франция. Тя се нарича „Магистрала на цветята“, допълни Руфев.  По думите му другата основна артерия, по която минава целият трафик, е около 20 км по на север. „Има подобни мостове, изградени на големи височини. Все пак този мост се намира в центъра на града и там трагедията наистина е много голяма. Там днес би трябвало да дойде министър-председателя на Италия. Там са всички органи на реда, които имат отношение. Спасителните екипи са активни“, каза още Росен Руфев.   ", "date": "2018.08.14", "title": "Проверява се запитване от български гражданин във връзка с инцидента в Генуа"}
{"url": "https://www.actualno.com/business/200-000-koli-ostavat-bez-grajdanska-zaradi-otnetija-licenz-na-zastrahovatelja-olimpik-news_689806.html", "text": "   , предава bTV.     По-рано от съобщение на сайта на \"Олимпик\" стана ясно, че    В него се казва, че Павлос Накузи от Mazars Limited е назначен като временен ликвидатор. В него се цитира и законът, според който всички застрахователни полици издадени от дружеството се прекратяват едновременно с публикуването на назначаването на Временния ликвидатор в Държавен вестник на Кипър. Тази публикация ще се извърши в петък (17 август).\r\n\"Всички притежатели на такива полици трябва да предприемат спешни действия, за да осигурят своевременно алтернативно застрахователно покритие\", пише още в сайта на \"Олимпик\".   По информация на bTV А всяко искане за плащане е спряно от назначения ликвидатор в Кипър.\r\nВъпреки че по закон процент от всяка застраховка „Гражданска отговорност” се насочва към , който изплаща щети когато се случват катастрофи с автомобили без застраховка,    Припомняме, че кипърската компания, която има клон и у нас,     Няколко дни по-късно (на 14 май) застрахователната компания обяви, че до тази ситуация се е стигнало заради недостатъчната информация по подадения от одитната им фирма отчет, в частта за гарантиране на капиталовите възможности. Това се е случило въпреки предоставените доказателства от страна на \"Олимпик\", че активите ѝ са обезпечени, твърди застрахователят.\r\nСъгласно практиката в Кипър на това застрахователно дружество бе даден специален лиценз. Той включваше само възможност за продължаване на дейността по вече сключени договори, за уреждане на висящи претенции и събиране на дължими към дружеството премии. Този лиценз изтече на 8 юни 2018-а.\r\nЗаради изложените съображения КФН забрани на дружеството сключването на нови застрахователни или презастрахователни договори по всички класове застраховки, както и удължаването на срока на сключените вече договори и разширяването на покритието по тях за срок от шест месеца. Регулаторът забрани и свободното разпореждане с активи на застрахователната компания.   Сега обаче от съобщение на интернет страницата на става ясно, че Експерти от бранша заявиха пред , че парите на гражданите ще могат да се изплатят от Гаранционния фонд, което на практика означава, че фондът ще плаща за задължения, натрупани от чуждо дружество.   ", "date": "2018.08.14", "title": "200 000 коли остават без \"Гражданска\" заради отнетия лиценз на застрахователя \"Олимпик\""}
{"url": "https://www.actualno.com/balkani/dokato-rumyncite-protestirat-upravljavashtite-ne-misljat-za-ostavki-news_689894.html", "text": "  Продължава недоволството срещу правителството в Румъния. Управляващите, които са обвинявани в корупция, отговарят на протестиращите, недоволстващи от съдебните реформи.     Депутатът от управляващата партия Каталин Радулеску обаче е категоричен, че правителството няма да подаде оставка. „Протестите не са срещу корупцията, никой не знае за какво са”, подчерта той, цитиран от .   Радулеску е прочут в Румъния като „депутатът с калашника”, тъй като при миналогодишното антиправителствено недоволство заплаши, че ще излезе на площада с оръжие и ще започне да стреля. .\r\nПрез годините антикорупционната агенция на Румъния е успяла да уличи в злоупотреба с власт , много от които след това са получили ефективни присъди.  Според Каталин Радулеску „Не знам какво мислят от моята партия и какво решение биха взели, но аз смятам, че няма нужда от нея”, изтъкна той.   Според Freedom House, които провеждат обучения на румънски съдии и прокурори в европейски институции, в последната година масово магистратите отказвали поканите им. „Получихме писмо от Висшия съвет на магистратите на Румъния, в което ни уведомяват, че конкурентното право не е приоритет за съдебната система в страната”, посочи Кристина Гусет, директор на организацията в Румъния.\r\nМеждувременно . На площадите обаче може отново да започнат да се събират много хора  в зависимост от поведението на управляващите, твърдят политическите експерти.    ", "date": "2018.08.14", "title": "Докато румънците протестират, управляващите не мислят за оставки"}
{"url": "https://www.actualno.com/society/novinite-naj-vajnoto-za-denja-14-avgust-news_689875.html", "text": "          Близо 200 000 автомобила у нас ще останат без задължителната застраховка \"Гражданска отговорност\" от петък. А причината е отнетият лиценз на застрахователната компания \"Олимпик\", която е регистрирана в Кипър, а в България действа нейна клонова мрежа.   Българският гаранционен фонд не покрива дейността на застрахователи от други държави от Европейския съюз, които извършват дейност у нас при правото на установяване. Това се казва в позиция на Фонда относно информацията, че лицензът на застрахователната компания \"Олимпик\" е отнет.     Застраховките на клиентите на \"Олимпик\" ще бъдат прекратени на 17 август, обяви Комисията за финансов надзор. Тогава се очаква в кипърския държавен вестник да бъде публикувано обявление за назначаване на ликвидатор на компанията. Към момента се съобщава за 35 жертви, сред които и едно дете. Ранени са 14 души, пет от които се намират в критично състояние. Очевидци, които са били в близост до моста Моранди в Генуа разказват, че съоръжението е било ударено от мълния. По време на трагедията времето е било лошо, валял е дъжд с гръмотевици. По непотвърдена инфрмация срутването е причинено от проблеми с конструкцията.   Заподозреният се заби с колата си в пешеходци и колоездачи в близост до парламента в Лондон, ранявайки трима души. Инцидентът се смята за тероризъм, но полицията все още не е изяснила причината. МВР цялостно ще реорганизира дейността на структурите си, за да повиши ефективността им. Това става ясно от обществена поръчка на прогнозна стойност от 1 150 000 лева, публикувана на ведомствения сайт в понеделник. Продължава недоволството срещу правителството в Румъния. Управляващите, които са обвинявани в корупция, отговарят на протестиращите, недоволстващи от съдебните реформи. Депутатът от управляващата партия Каталин Радулеску обаче е категоричен, че правителството няма да подаде оставка. GPS система ще определя маршрута, който трябва да измине кандидат-шофьорът. Това се прави с цел инструкторите да не определят пътя, по който трябва да мине водачът, защото съществува хипотезата, че с цел да бъде „скъсан” даден водач, се определя по-дълъг и по-труден път. На 12 юни Николай Колев-Босия обяви началото на гладната си стачка с декларация, с която поиска оставката на министъра на транспорта Ивайло Московски и разпускане на Народното събрание. Страните-членки на Европейския съюз вече броят потенциалните разходи от Brexit без споразумение преди преговорите, които продължават след кратката лятна почивка, в която двете страни вярват че могат да отблъснат това, което ще се превърне в катастрофално за Брюксел членство, пише британският евроскептичен ежедневник The Daily Express. Турските лири станаха най-трудно откриваемата валута в България. Парите на нашите югоизточни съседи буквално се „изпариха“ от обменните бюра в столицата. ", "date": "2018.08.14", "title": "Новините: Най-важното за деня, 14 август"}
{"url": "https://www.actualno.com/smolyan/sled-2-meseca-jalbi-razblokiraha-porychkata-za-gkpp-rudozem-ksanti-news_689879.html", "text": "        С днешна дата тя е рестартирана.\r\nПрипомняме, че изграждането на граничен пункт с около километър подходен път към него, заедно с всички видове комуникации е на стойност 14 526 000 лв. без ДДС. Процедурата бе обжалвана от фирма за продажба на коли, мотори и мотопеди „Р и Д Ауто - Строй“ ЕООД.   Пред Комисията за защита на конкуренцията 46-годишният Цанко Михайлов от Дупница поиска временна мярка „Спиране на процедурата“ с аргумент, че методиката, обявена от областния управител на Смолян, е незаконосъобразна. КЗК се произнесе два пъти по тази жалба – първо искането за временна мярка, като я отхвърли. И второ, за жалбата по същество. КЗК и нея отхвърли.  Мярката обаче бе обжалвана и пред Върховния административен съд, който потвърди определението на Антимонополната комисия\r\nТова на практика даде възможност на възложителя да разблокира поръчката.   Сега са обявени нови дати за приемане и отваряне на офертите. Крайният срок за приемането е 10 септември, а отварянето на предложенията е планирано за 11 септември.    Обществената поръчка включва изграждането на подходен път с три ленти за движение. Площадката на бъдещия ГКПП ще се състои от отделни трасета с по четири самостоятелни пътни ленти.\r\nЗа граничния пункт се предвижда оформяне и благоустрояване на две площадки, изграждане на 3 административни сгради, две контролни кабини, площадка за мобилен рентген, обществени тоалетни, здравен контрол, хале за щателна митническа проверка, навес с метална покривна конструкция и осова автомобилна везна за обслужване на ГКПП.", "date": "2018.08.14", "title": "След 2 месеца жалби разблокираха поръчката за ГКПП Рудозем-Ксанти"}
{"url": "https://www.actualno.com/europe/nato-za-naprejenieto-turcija-sasht-vyzmojni-sa-dvustranni-razlichija-news_689901.html", "text": "  Компетентни представители на НАТО заявиха по повод сегашното напрежение между Турция и САЩ, че , предаде Анадолската агенция, цитирана от \"Фокус\".     Неназован служител в НАТО отбелязва, че досега подобни различия неизменно са били уреждани .\r\n„Темата всъщност касае двустранни отношения. Между съюзниците в НАТО, дори и да има някакви различия, по тях винаги е била постигана договореност в рамките на съюзническата солидарност и разбирането за взаимна защита\", става ясно от изявлението на анонимния източник, цитиран от турски медии.       ", "date": "2018.08.14", "title": "НАТО за напрежението Турция-САЩ: Възможни са двустранни различия"}
{"url": "https://www.actualno.com/europe/adyt-sleze-na-zemjata-v-genua-video-news_689835.html", "text": "   Това е написал потребител в Twitter, който живее в близост до , 14 август, в близост до Генуа.     За момента се знае, че върху моста е имало 20 автомобила, които са паднали върху жилищни сгради. Съобщава се за десетки жертви.       ", "date": "2018.08.14", "title": "Адът слезе на земята в Генуа (ВИДЕО)"}
{"url": "https://www.actualno.com/business/hiljadi-zastrahovani-v-olimpik-ostavat-bez-obezshtetenija-news_689837.html", "text": "   Това се казва в позиция на Фонда относно информацията, че лицензът на застрахователната компания \"Олимпик\" е отнет.     Припомняме, че фирмата е регистрирана в Кипър, а в България действа нейна клонова мрежа.\r\n\"ЗК Олимпик (чрез клона си в България) извършва дейност именно при правото на установяване, съответно Гаранционният фонд не изплаща обезщетения вместо този застраховател, който е със седалище в Кипър\", се казва в съобщението.   От Фонда цитират кипърския закон, според който , когато щетите са причинени при управление на моторно превозно средство, чийто застраховател е обявен в несъстоятелност.  Пред хора от бранша не просто поставиха под въпрос това дали гражданите ще получат парите за застраховките си обратно, но и посочиха други спорни моменти.\r\nСпоред запознати шофьорите, застраховали автомобилите си в \"Олимпик\", няма да могат да сключат нова \"Гражданска отговорност\", докато не я прекратят, а това ще е основание на следващ етап от компанията да откаже да изплати сумите на \"опарените\" граждани.", "date": "2018.08.14", "title": "Хиляди застраховани в \"Олимпик\" остават без обезщетения?"}
{"url": "https://www.actualno.com/burgas/izmisliha-kak-da-premahnat-jazvata-v-gradskija-ploshtad-na-burgas-news_689845.html", "text": "  Решение на проблема, свързан с емблематичния площад \"Тройката\",  предлага кметът Димитър Николов, което ще се разглежда на следващото общинско заседание.     Заградената с предпазни огради зона е собственост на няколко юридически лица, сред които община Бургас, която притежава близо 95% от него. Но от 15 години за нея се водят съдебни дела.   Предназначението й за \"Универмаг, базар и комплексно обществено обслужване\" е предвидено да се промени в \"Зона за благоустрояване, озеленяване, експозиционен и информационен център и инфраструктура“. Предлага се промяна в подробния устройствен план (ПУП) и теренът да стане част от площада, където да се провеждат публични събития, с нови обществени функции. От Общинския съвет кметът иска да му възложи служебно изработване на проект за промяна на плана с цел защита на обществения интерес при изграждане на обект от първостепенно значение. За обявяването му като обект от първостепенно значение ще се допълни Програмата за управление и разпореждане с общинска собственост.\r\nГолямата част от площад \"Тройката\" е реконструиран и изцяло обновен. Там се провеждат най-значимите общоградски тържества. Пространството е желано място  и за провеждане на големи презентационни кампании. То е предпочитано от бургазлии и гости на града и заради функционалността на построените там сгради - Съдебната палата, Дома на нефтохимика, къщата на известната Бургаска фамилия Хаджипетрови – паметник на културата.  \"Безспорно в последните години площадното пространство се оказва тясно и недостатъчно да събере желаещите да присъстват на събития, което обуславя необходимостта от разширяването му, осигуряване на площи за допълнително озеленяване, както и допълването му с нови обществени функции\", сочи кметът в докладната си.   Според анализа му развитието на туризма, утвърждаването на града като регионален център налага необходимостта от изграждане на съвременен  и модерен информационен център, а по този начин функциите на площадното пространство ще се интегрират с допълнителни - провеждане на конференции, образователни и културни мероприятия. Налага се и осигуряване на допълнителни места за паркиране, което задължително трябва да стане под нивото на терена.\r\nОбособеният имот е единственият в центъра на града, който повече от 20 години не се използва. Изоставен поради продължаващите дълги години съдебни спорове, ограден с предпазна ограда и недостъпен, той е като язва в сравнение със заобикалящата го среда. Според докладната това пространство е в „буквалния геометричен център на града“ и то е безспорно от значителен обществен интерес като единственото  подходящо за публични дейности.    Имотът е на площ от 11 627 кв. метра и общината е безспорен собственик на близо 95% от него. Тя притежава 10989/11627 кв.м идеални части в него. Като основен собственик, общината е инициирала съдебна делба със собствениците на останалите общо 638/11627 кв. метра идеални части. Искът е предявен в края на 2013 година, като към настоящия момент делото е все още във първа фаза на делба и е подадена касационна жалба от останалите съсобственици. В хода на съдебното производство участниците в делбата са се редуцирали до 4 юридически лица – „Мариета“ ЕООД, „Търговски дом“ ЕООД, „Трендекс България“ ЕООД и „Музеум“ ЕООД. Според докладната основният спор не е по собствеността на терена, а дали има или не право на строеж за изграждане на т. нар. Градски универсален магазин.   „До настоящия момент съдът отхвърля твърдението на „Мариета“ ЕООД за наличие на такова право на строеж в полза на дружеството“, съобщава градоначалникът.\r\nСъдебната делба, като особено исково производство, протича в две фази, а първата още не е приключила и може да продължи още дълги години.\r\nСпоред Николов реализирането на такъв публичен обект трябва да обхване цялото пространство, което да бъде отредено за публична общинска собственост за изграждане на обект от първостепенно значение. За да не стои повече този имот като язва в центъра на града, кметът се позовава на чл. 135 от Закона за устройство на територията – проектът за изменение на ПУП-ПРЗ да се изготви служебно. А измененията на влезлите в сила общи устройствени планове по този ред според чл. 134 от ЗУТ  се правят при настъпили съществени промени в обществено-икономическикте и устройствените условия, когато възникнат нови държавни или общински нужди.", "date": "2018.08.14", "title": "Измислиха как да премахнат язвата в градския площад на Бургас"}
{"url": "https://www.actualno.com/europe/policijata-objavi-incidenta-kraj-parlamenta-v-london-za-teroristichen-akt-news_689811.html", "text": "  Британската полиция разглежда пътния инцидент край британския парламент като терористичен акт, съобщават световните агенции.     Припомняме, че на 14 август сутринта, в 9,37 ч. българско време лек загражденията, поставени край сградата на британския парламент. Ранени са няколко души. Шофьорът на колата е задържан, съобщиха от Скотланд Ярд. От българското външно министерство съобщиха, че няма данни за пострадали български граждани.   Всички улици, водещи до площада пред парламента, бяха затворени за движение. На мястото на инцидента има въоръжени служители на полицията, води се разследване.\r\nЗа сега е известно, че задържаният е около 30-годишен и е бил сам в колата. При обиска на автомобила не е открито оръжие. Заподозреният е в ареста под стража.  По думите на очевидци първоначално колата се е врязала в група велосипедисти, съобщи BBC.   ", "date": "2018.08.14", "title": "Полицията обяви инцидента край парламента в Лондон за терористичен акт"}
{"url": "https://www.actualno.com/politics/siderov-otnovo-izbuhna-sreshtu-simeonov-zaradi-zatvarjaneto-na-zavedenija-po-moreto-news_689820.html", "text": "         заяви пред журналисти в Бургас Сидеров, цитиран от \"Фокус\".   По думите му бележките, които поставя РЗИ на вратите на заведенията, за да ги спре от експлоатация, са незаконни.\r\n„Тук съм да питам шефа на РЗИ кой им дава право да залепват такива незаконни бележки. Кой нарежда на МВР, ресурс на държавни институции, да действа като щпиц  команда, като военна хунта, за да убива част от българския бизнес за  сметка на друг“, каза още Сидеров.  „Не сме изпратили това правителство във властта да осигурява  икономическа територия на едни за сметка на други в туристическия  бизнес, сега се запознавам с темата. Кой знае какво е в други, защото  истинската власт е в изпълнителната власт. Там е огромният ресурс, там е  властовият лост, там са инструментите, с които можеш да съсипеш нечии  бизнес, съдба и или да даже територия на някой друг. Това не е пазарна  икономика, това не е демокрация\", заяви още лидерът на \"Атака\".   Сидеров ще поиска обяснение утре на заседанието на кабинета  командировал ли е министър-председателят Бойко Борисов представители на  правителството. Според Сидеров  , коментира националистът.    По думите му членове на правителството почиват в Свети Власт, а там музиката от заведенията \"дънела\" денонощно.   В РЗИ-Бургас Сидеров , предаде bTV.\r\nПрипомняме, че вчера че две заведения - Cacao Beach и \"Хедон\", са били затворени след проверки на РЗИ.", "date": "2018.08.14", "title": "Сидеров отново избухна срещу Симеонов заради затварянето на заведения по морето "}
{"url": "https://www.actualno.com/business/abv-sys-signal-za-narushenija-na-gazonahodishteto-v-galata-news_689803.html", "text": "  Сигнал за нарушения на експлоатацията и екологичните норми на газонаходището в Галата внесе в Комисията за енергийно и водно регулиране (КЕВР) председателят на ПП АБВ Румен Петков, заедно с председателя на Областното ръководство на партията във Варна доц. Георги Кючуков и председателите на младежките структури на формацията. В разговор с председателя на енергийния регулатор Иван Иванов Румен Петков настоя , съобщиха от партията.     Понастоящем концесионерът, който е регистриран в офшорна зона - на Каймановите острови - е с неясна собственост на капитала.  Петков настоя също и да бъде изискан от Министерството на енергетиката пълен анализ, както и копие от договора за концесия с една единствена цел – .   „През ноември 2017 година с писмо до Министерството на енергетиката концесионерът е заявил, че не е в състояние да добива повече газ. С това всички съоръжения трябва да преминат безвъзмездно в управление на държавата“, посочи Румен Петков. Той добави, че концесията се експлоатира по непрофесионален начин и това води до загуби на подземни богатства, включително и до преки щети, чрез неизпълнение на минималния годишен добив. „Смутени и притеснени сме от това, че Министерството на енергетиката не е предприело никакви действия в тази посока. И най-вече енергийният холдинг“, каза още Румен Петков.     ", "date": "2018.08.14", "title": "АБВ със сигнал за нарушения на газонаходището в Галата"}
{"url": "https://www.actualno.com/politics/hristo-ivanov-borisov-da-svika-syveta-po-sigurnostta-za-tyrgovskija-registyr-news_689854.html", "text": "        Той поиска премиерът Бойко Борисов да свика спешно Съвета по сигурността при Министерския съвет и да предостави цялостна оценка на ситуацията за възстановяването и сигурността на данните.\r\nТрябва ясен отговор на въпроса кой отговаря за тази катастрофа. Тук, разбира се става дума за фирмата, която е поддържала Търговския регистър (ТР) и за адекватността на текущия контрол от страна на Агенцията по вписванията. Оставките са най-малката част.\r\nТрябва пълна прозрачност на договорите и съпътстващата документация, включително одитни доклади и др. Отново на ниво премиер трябва оценка на материалните щети и мерките за тяхното компенсиране.  Според него в кризата с Търговския регистър става дума за власт. Контрол върху данни, управленски процеси и държавността като цяло, какъвто никога до сега в историята на човечеството не е могъл да бъде упражняван. Контрол, който в мътната вода на децентрализираната ни политика по киберсигурност, може да се окаже в ръцете на нашата мафия или на чужди служби.   Според Иванов е необходим ясен отговор ще бъдат ли възстановени данните в Търговския регистър и с какво точно ниво на сигурност.\r\nАко кризата е предизвикана умишлено, то целта е манипулиране на едни или други данни. Въпросът е дали е имало такава манипулация и доколко занапред тя ще бъде предотвратена, пита бившият правосъден министър.    \"Мотив има - става дума за огромни пари и интереси, особено в навечерието на проверките от ЕЦБ и ЕК по отношение на нашите банки, застрахователи, пенсинонни дружества и държавни фирми заради засиленото сътрудничество по пътя към Еврозоната. Очевидно и възможност е имало\", категоричен е Христо Иванов.\r\nТози отговор трябва да бъде даден на най-високо ниво, категоричен е Иванов.   \"Става дума за тежък срив на националната кибер сигурност, който издава катастрофалната неадекватност на цялостната политика по защита на информационния суверенитет на страната. Имаме една изключително слаба Агенция за електронно управление, която не разполага нито с инструментите, нито с капацитета, нито с политическата подкрепа да изпълнява номиналния си мандат. Имаме и неизвестен капацитет в ДАНС и другите служби\", каза Иванов.\r\nСпоред политика е децентрализиран подходът към изграждането на цялата система на електронно управление. Това е все едно да нямаме единна армия, а общински и ресорни опълчения, на които да разчитаме да се договарят помежду си, за да осигурят националната политика за сигурност, обобщава ситуацията политикът. По думите му фирмите, които осигуряват киберсигурността, го правят непрозрачно, без адекватни национални стандарти за капацитет, сигурност и отговорност.\r\n\"Често става дума за вечните стари ченгета, които въртят поредните мътни номера с печелене обществени поръчки и безсрамно влачене, мазане и кърпене при изпълнението им\", заяви Иванов.   Според Христо Иванов е необходимо преосмисляне на политиката по изграждане на електронно управление и гарантиране на киберсигурността.", "date": "2018.08.14", "title": "Христо Иванов: Борисов да свика Съвета по сигурността за Търговския регистър"}
{"url": "https://www.actualno.com/europe/most-se-sruti-v-genua-ima-jertvi-video-news_689819.html", "text": "  20 души са загинали, след като мост, по който минава част от магистрала А10, се е срутил близо до италианския град Генуа, съобщи Rai News 24. По информация на вътрешното министерство на Италия загиналите са 11, сред които и бебе. Инцидентът е станал към 12.00 часа местно време.         На мястото на инцидента работят екипи спешна помощ, които с помощта на кучета, търсят хора под обломките. Хората от близките сгради са евакуирани. Вероятно, проблем с конструкцията е довел до нещастието, допълва още Rai News 24. До момента са спасени четирима души.\r\nИнцидентът е станал по време на буря. Мостът Морадни (на името на създателя си) е с височина 45 м и дължина 1200 м. Той е построен между 1963 и 1967 година. Местните хора споделят, че От компанията, която отговаря за поддържането на съоръжението съобщиха, че мостът е бил редовно проверяван.  Половината от сграда на екологична организация е разрушена. На земята са смазани още ТИР и два микробуса. В района има жилищни сгради, жп линия и промишлена зона. Срутила се е централната част на съоръжението.\r\nМинистърът на извънредните ситуации Данило Тонинели определи инцидента, като \"чудовищна трагедия.\"          Оказва се психологична помощ на няколко жени и деца, станали свидетели на трагедията.     Движението в двете посоки е блокирано. Движението на влаковете в Генуа е преустановено. Десетки коли са блокирани в тунелите, водещи към моста.   Трафикът по моста обикновен е много натоварен. Той е важна транспортна връзка с летището на града и Франция. ", "date": "2018.08.14", "title": "Мост се срути в Генуа, има жертви (ВИДЕО)"}
{"url": "https://www.actualno.com/business/vivacom-s-ryst-na-prihodite-i-na-pechalbata-news_689834.html", "text": "  Българският телеком VIVACOM запазва лидерска позиция на българския телеком пазар, отчитайки ръст от 4,8% на общи приходи  за първото полугодие на 2018 спрямо същия период на изминалата година – близо 453 млн. лева. Въпреки силно конкурентната среда, компанията продължава да реализира и стабилен ръст в коригираната печалба преди облагане с данъци от 5,8% до 170.5 млн. лева.     През първото полугодие на 2018 година инвестициите на компанията са в  размер на 65 млн. лева. 66% от общите инвестиции са вложени в развитие  на технологичната инфраструктура, която осигурява и измереното от GWS  най-добро покритие на населението на 4G мрежата на телекома в България.   Телекомът достига 30% пазарен дял в приходите мобилни услуги, с общ брой клиенти на мобилни услуги от 3 053 000. От тях над 88% са на абонаментен договор. Делът на приходите от мобилен интернет в общите приходи от мобилни услуги продължава да се увеличава, като през второто тримесечие на 2018 година достига 43% спрямо 35% за същия период на 2017 година. Принос за положителната тенденция има разширяването на покритието на 4G мрежата на телекома до 99% от населението.\r\nVIVACOM е традиционен лидер в доставката на фиксирани услуги, като запазва първото място в предлагането на фиксиран широколентов интернет с 492 000 абонати, което представлява ръст от 9% на годишна база. Над половината от абонатите използват високоскоростен достъп чрез оптичната мрежа на телекома, която вече покрива близо 1 милион и 150 000 домакинства в цялата страна.  VIVACOM продължава да е оператор номер 1 в предоставянето на най-модерната телевизионна услуга – интерактивна телевизия (IPTV) – с 15,6% ръст на потребителите на тази услуга спрямо същия период на предходната година. 47,3% от общо 456 000 клиенти с абонамент за платена телевизия към края на първото полугодие на 2018 година са избрали именно интерактивната телевизия.   ", "date": "2018.08.14", "title": "VIVACOM с ръст на приходите и на печалбата"}
{"url": "https://www.actualno.com/europe/ek-dade-1-mesec-na-polsha-za-sydebnata-reforma-inache-varshava-moje-da-ostane-bez-glas-v-es-news_689848.html", "text": "  Европейската комисия днес (14 август) да изпрати на Полша мотивирано становище относно полския Закон за Върховния съд.     С новия полски закон се понижава пенсионната възраст на съдиите във Върховния съд на Полша от 70 на 65 години. Това излага на риск от принудително пенсиониране 27 от 72 заседаващи във Върховния съд съдии. Тази мярка се прилага и по отношение на първия председател на Върховния съд, чийто 6-годишен мандат, установен в конституцията на Полша, се прекратява преждевременно.   Съгласно закона на настоящите съдии, засегнати от понижаването на пенсионната възраст, се предоставя възможност да поискат удължаване на мандата си от полския президент. Той може да разреши удължаване с 3 години на мандата, който може да бъде подновен веднъж. Няма определени критерии за вземане на решение от президента, а също така няма и възможност за съдебен контрол, ако искането бъде отхвърлено. Затова ЕК счита, че въвеждането на консултация с Националния съдебен съвет (НСС) на Полша не представлява ефективна защита, както твърдят полските органи. Становището на НСС не е обвързващо и се основава на неясни критерии. Освен това, след реформата от 8 декември 2017 година настоящите членове на НСС на Полша са съдии, назначени от полския парламент, в нарушение на европейските стандарти за независимост на съдебната власт.\r\nОт ЕК изрично уточняват, че не са доволни от официалните обяснения на Полша по въпроса с полската съдебна реформа. Брюксел счита, че тази реформа е несъвместима с правото на ЕС, тъй като подкопава принципа на независимост на съдебната власт, включително несменяемостта на съдиите, като по този начин Полша не изпълнява задълженията си по член 19, параграф 1 от Договора за Европейския съюз във връзка с член 47 от Хартата на основните права на Европейския съюз.  Заради това ЕК премина към следващия етап на производството за установяване на нарушение. Полските органи разполагат с един месец, за да предприемат необходимите мерки в отговор на това мотивирано становище. Ако те не предприемат подходящи мерки, Комисията може да реши да отнесе случая до Съда на ЕС. Рискът за Полша е и възможността да ѝ бъде отнето правото на глас в Съвета на Европейския съюз - съгласно чл. 7 от Договора за ЕС. С мнозинство от четири пети от Европейският съвет може да констатира, че е  налице очевиден риск от тежко нарушение от страна на държава-членка на  общите ценности, посочени в член 2 от Договора.   Припомняме че на 29 юли 2017 година ЕК започна производство за установяване на нарушение във връзка с полския Закон за общите съдилища включително и поради неговите разпоредби относно пенсионирането и тяхното въздействие върху независимостта на съдебната власт. Брюксел сезира Съда на ЕС на 20 декември 2017 г. Делото е в процес на разглеждане в Съда.\r\nОт ЕК уверяват, че няма да спрат диалога с Полша по въпроса с полската съдебна реформа.    ", "date": "2018.08.14", "title": "ЕК даде 1 месец на Полша за съдебната ѝ реформа - иначе Варшава може да остане без глас в ЕС"}
{"url": "https://www.actualno.com/curious/koj-ot-tezi-silueti-e-na-momiche-news_689736.html", "text": "                          Около 30% от хората избират именно този силует. Ако и вие сте го направили, то думата, описваща ви най добре, е “свобода”.\r\nВие сте оптимисти и обожавате да се наслаждавате на живота без да спирате. Ако срещнете негативен човек, веднага се отдръпвате от него. Рядко правите глупости и винаги сте силно мотивирани да преследвате мечтите си, пише Gotino.eu Около 2 от 10 души избират този вариант. Тези хора могат да се нарекат уникални. Вие може и да нямате много контакти, но дори и приятелствата ви да са малко, те са истински и силни. Вие сте сред хората, които винаги са готови да защитават своите близки с всички възможно сили. Силно вярвате в съдбата. Срамежливи сте и трудно показвате емоции, но пък лесно приемате промените.       Половината от участващите в теста избират именно този силует. Ако и вие сте един от тях, то това означава, че обичате предварителните планове. В което няма нищо лошо, разбира се. Обичате винаги да сте в крак със случващото се около вас. Обичате и компанията на хората. Семейството ви е важно за вас, но нямате нищо против да го напуснете за кратко, за да попътувате. Сериозно се обвързвате и мислите дългосрочно за бъдещето.\r\n \r\nЕ, надяваме се, че този тест ви е харесал. Резултатите от него могат да подскажат много неща за вас. Разбира се, тези резултати са субективни и не бива да им вярвате на сто процента. Но пък можете да се замислите за някои неща.", "date": "2018.08.14", "title": "Кой от тези силуети е на момиче?"}
{"url": "https://www.actualno.com/politics/psihicheski-zdrav-chovek-li-e-bosija-uverete-se-sami-video-news_689849.html", "text": "        Мотивите за протеста на Босия - корупцията в Агенция \"Автомобилна администрация\" при издаването на шофьорски книжки и стимулиращото корупция законодателстване на депутатите.   Отказал се от хвърлянето на домати по парламента заради неефективност, той вижда един начин да привлече внимание към каузата си - гладната стачка...\r\nРоден през 1951 г. в Стара Загора, завършил Руската гимназия, учил руска филология, завърнал се в Стара Загора, работил като преводач, преподавател, напускал, работил в завод, връщал се пак на културното поприще, писал стихове и епиграми... Това е само малка част от историята на последния останал български дисидент.  На 12 август от Асоциацията на експертите по психично здраве направи психологически тест на Босия.     ", "date": "2018.08.14", "title": "Психически здрав човек ли е Босия - уверете се сами (ВИДЕО)"}
{"url": "https://www.actualno.com/viewpoint/cherni-dupki-ot-nelepici-news_689571.html", "text": "  Ако само за няколко минути вдигнем глава от нажежената обстановка около патриотичните планински ръченици и морала, за който зорко следим в социалните мрежи, бързо ще разберем, че около нас е по-горещо, отколкото се усеща. И не заради лятото, а тъкмо защото светът изпада в черни дупки от нелепи ситуации, от които боли глава - като след пиянство.     Стопанинът на Белия дом се изпокара с огромна част от търговските си партньори, турската лира бе смазана вследствие на външен натиск и вътрешни трусове, а вече никой не може да каже с убеденост дали Северна Корея всъщност не продължава да обогатява уран. На този фон Европа е в отпуск, а Кремъл си почива от Мондиала, докато умело плете нишки за нови интриги, и затяга дипломатическата примка около Гърция. На Балканите сладкогласни ритми за евроатлантизъм и западни перспективи държат в опиянение редица държави. Македония решително се изплъзва от стари демони и поема към НАТО, докато в Алианса кипят схватки между САЩ и Турция - две държави, играещи иначе определяща роля във военния съюз. Междувременно Иран стои като пресечна точка на конфликт между интереси, имащи на пръв поглед приятелски зародиш, а за десерт отново остават Ивицата Газа или ако предпочитате - Сирия. За тези зони на непрекъсната ескалация на напрежението вече се говори само със статистика за брой загинали. И толкова. Ако всичко това не ви стига, погледнете към Острова. Там смучат пръст и се надяват на нов референдум за Brexit, тъй като дъждът над Лондон все някога спира, но лъжите не се поддават на времето.   И поляци, и румънци междувременно недоволстват точно срещу заблудите и се борят за върховенство на закона със същите сили, с които ние, да речем, се трепем по пътищата.\r\nИ да, предупредих ви, че от глобалната картина най-много да ни заболи глава. Можем лесно да я оставим да втасва и да тропнем едно чичово в Ропотамо например. Така ще покажем на всички, че българинът стои гордо над световните нелепици, а кукерът и чесънът са нашите амулети срещу големите кризи, които и без това не ни ловят. Бъдете близо до заблудите и далеч от разума - така никой няма да ви закача. Най-много да прегреете от шопска сюита и да ви глобят, че сте патриот. Нелепо, нали?!      ", "date": "2018.08.14", "title": "Черни дупки от нелепици"}
{"url": "https://www.actualno.com/crime/sydyt-otloji-reshenieto-dali-da-pusne-na-svoboda-biljana-petrova-news_689846.html", "text": "        Дотогава, по настояване на защитата ѝ, тя ще бъде прегледана от лекар, който да прецени дали здравословните ѝ проблеми са съвместими с условията в следствения арест, съобщава БНР.   Биляна Петрова беше задържана преди 4 месеца заедно с отстранената от поста си кмет на \"Младост\"  Десислава Иванчева и бившия районен кмет Петко Дюлгеров.\r\nТе са обвинени, че са поискали половин милион евро подкуп от предприемач.  При зрелищната акция в центъра на София у тримата бяха намерени общо 70 000 белязани евро.   ", "date": "2018.08.14", "title": "Съдът отложи решението дали да пусне на свобода Биляна Петрова"}
{"url": "https://www.actualno.com/europe/pojaviha-se-pyrvite-versii-za-tragedijata-na-mosta-morandi-v-genua-news_689856.html", "text": "  Очевидци, които са били в близост до моста Моранди в Генуа разказват, че съоръжението е било ударено от мълния. По време на трагедията времето е било лошо, валял е дъжд с гръмотевици. По непотвърдена инфрмация срутването е причинено от проблеми с конструкцията.     11 души, сред които едно бебе, са сред загиналите при трагедията край Генуа. По информация на спасителите жертвите са 20. Между 5 и 7 души са в тежко състояние.   Спасителните дейности продължават и в момента.   ", "date": "2018.08.14", "title": "Появиха се първите версии за трагедията на моста Моранди в Генуа"}
{"url": "https://www.actualno.com/europe/posolstvoto-v-italija-pokaza-telefonite-za-informacija-sled-srutvaneto-v-genua-news_689862.html", "text": "        За момента няма официална информация за самоличността, броя или националността на жертвите и пострадалите. При получаване на актуални данни българските дипломати ще уведомят своевременно.\r\nВъв връзка с трагедията Гражданска защита на област Лигурия откри следната гореща телефонна линия - 800 640 771   Български граждани могат да потърсят информация по случая или да подадат сигнали на телефоните на Генералното консулство в Милано:  +39 028 49 42 941 и\r\n+39 933 37 82 60 43 (в извънработно време)", "date": "2018.08.14", "title": "Посолството в Италия показа телефоните за информация след срутването в Генуа"}
{"url": "https://www.actualno.com/europe/80-koli-bjaha-zapaleni-za-edna-nosht-v-shtvecija-news_689741.html", "text": "  Най-малко 80 автомобила са запалени през тази нощ в градовете Гьотеборг и Тролхетан в Западна Швеция. Колите са запалени едновременно в няколко района, съобщава телевизия SVT, цитирана от ТАСС.     „Има ли сме периоди с голям брой пожари, но в една и съща вечер и за толкова кратък промеждутък от време на толкава различни места – не си спомням“, заяви говорителят на полицията в западния регион Ула Брем.   В интервю за местния вестник Göteborgs-Posten полицията обясни, че най-вероятно акцията е координирана чрез социалните мрежи. Очевидци описват как облечени в тъмни дрехи хора са палили колите. Те са носели туби с бензин и бейзболни бухалки, с които са разбивали стъклата на автомобилите, пише още БГНЕС.\r\nВ Тролхетан силите на реда, които са оказали помощ на спасителите и пожарникарите, са били замеряни с камъни. „Младежи са замеряли полицията с камъни. Те са били с маски, за да не бъдат разпознати“, заяви полицай Клаес Далстрьом.   ", "date": "2018.08.14", "title": "80 коли бяха запалени за една нощ в Щвеция"}
{"url": "https://www.actualno.com/curious/6-lubimi-letni-koktejla-za-goreshtite-dni-news_689767.html", "text": "  Лятото е сезона на почивките, релакса и дългите, топли вечери. Чакахме го толкова много, че вече можем да му се насладим максимално.  А какво по-хубаво от това да го направим с чаша леденостуден коктейл в ръка, който да ни разхлажда докато  слънцето прави точно обратното. И ако сте свикнали с класическите коктейли, време е да разнообразите с нещо по-различно. Без значение дали сте фенове на алкохолните или на безалкохолните коктейли, ето  няколко предложения за летните дни:      Тази великолепна розова напитка ще ви донесе огромна наслада през летните вечери. Приготвя се от следните продукти: лед , парче портокал, розов грейпфрут, розе, аперол и сода. За да го приготвите, смесете Аперола, розето и содата и аранжирайте с плодовете. Можете да добавите и лед, за да е още по свежа напитката ви.   За този коктейл ще са ви нужни шампанско или бяло вино , плодове (малини , кайсии , горски плодове, лимон), пръчици канела и лед. В една голяма купа изсипете виното и добавете нарязаните плодове, канелата и леда. Сложете я на масата и нека всеки си сипва. Уникална свежа напитка за лятна вечеря на открито, с която ще изненадате приятно гостите си.    Класическото мохито е най-обичаният коктейл през лятото. А и съвсем не е труден за приготвяне в домашни условия. Трябват ви само бял ром, мента, кафява захар, сода и лед. Намачкайте ментата и кафявата захар на дъното на чашата. Покрийте с леда, който е добре да бъде направен на малки бучки в блендер. Долейте с ром и газирана вода и готово.    За още повече забавление, добавете по едно листо мента във формите за лед, за да зарадвате приятно гостите си и да се отличите като досетлива и забавна домакиня.  Насладете се на едно прекрасно и здравословно лято с нашите освежаващи плодови напитки. Най-често срещания плод през лятото е динята . Точно с нея можете са си приготвите много свеж и ароматен шейк, който определено не изисква особени усилия и ще ви разхлади през летните дни.  Блендирайте динята със захар, малко лимонов сок и лимонова кора. Разредете напитката със сода и лимон и е готово. Можете да добавите и мента за повече цвят.    Доста хора залагат на топъл чай през горещите летни дни и твърдят, че има свойството да разхлажда .Ако и вие сте скептично настроени и не искате да пиете горещи напитки през летните дни , заложете на студен чай с малко лед и лимон. Направете си чай с пакетчета, купени от магазина или с билки, ако имате. Добавете мед докато е още горещ и изчакайте да изстине. След това го приберете в хладилника. Получава се много свежо и приятно. Може да добавите лимонов сок и малко мента.   Един по-различен прочит на плодовото мохито, за което ще са ви нужни малини, ментови листа, лимон, лед и една доза аминокиселини с вкус на лайм или лимон. Блендирайте малините и ментовите листа и добавете към тази смес 200 мл вода. След това прибавете аминокиселините и разбъркайте. Аранжирайте напитката с ментови листа, цели малини и резени лимон.", "date": "2018.08.14", "title": "6 любими летни коктейла за горещите дни"}
{"url": "https://www.actualno.com/analysis/stotici-smyrtni-aktove-sirijskijat-rejim-syobshtava-na-hiljadi-sirijci-za-smyrtta-na-tehni-rodnini-news_689725.html", "text": "        От края на пролетта тази година правителствените регистри са издали няколко стотици смъртни актове. Немалка част от документите показват, че лицата, за които са издадени, са загинали в затвора още в началото на бунта, но семействата им са уведомени едва сега.\r\nВъпреки че официално няма обяснение защо чак сега има публикуване на толкова голям брой смъртни актове, експерти посочват, че това може да е знак за нарастващата сигурност у режима на Асад, че печели войната. Военните победи и интервенцията на Русия дават уверението, че бунтовниците са пред своя край и техните поддръжници – предимно цивилното население в бунтовническите райони – могат най-накрая да бъдат известени за съдбата на своите близки. За властите в Дамаск е ясно, че действията им няма да имат последствия, като се има предвид бездействието и апатията на международната общност.\r\nОт години режимът на Асад е обвиняван в прилагане на мъчения срещу политически затворници и извършване на масови арести. През последните три години благодарение на официални лица, дезертирали от режима, излязоха редица данни, показващи, че няколко хиляди души са убити при мъчения в затвора в Седная, ползващ се със зловеща слава много преди бунта през 2011 година. Сателитни снимки показват, че отскоро затворът е разширен с допълнителни сгради, за които се смята, че представляват пещи за изгаряне на телата на убитите затворници. Според експерти по сигурност, по този начин властите в Дамаск прикриват доказателства за извършените убийства.      През юли шефовете на главните служби за сигурност в Сирия организираха няколко срещи за координация на бъдещи действия. Ръководителят на Военновъздушното разузнаване - генерал Джамил Хасан, който е и от близките съветници на президента Асад – цитиран от местни медии заяви, че в момента се издирват близо 3 милиона души. Сред тях са както журналисти, активисти и политически дейци, така и бизнесмени и бежанци, намерили убежище в съседните Ливан, Турция и Йордания. След като силите на Асад завзеха бунтовническите крепости в Южна Сирия и провинция Дамаск, съпротивата срещу подобна политика става все по-слаба заради страха от репресии.     Сирийската армия, подкрепена от руските военновъздушни сили и про-иранските шиитски милиции направи сериозен пробив срещу бунтовниците през последната година. Само до преди три години съдбата на режима на Асад беше несигурна, заради успехите на опозиционните сили, но интервенцията на Русия наклони везните в полза на Башар Асад. Джихадистките групи, които инфилтрираха част от бунтовническите групи допълнително усложниха ситуацията на опозицията и след като беше изтласкана от южните райони, днес нейните сили контролират райони в Северна и Северозападна Сирия в постоянно съперничество с радикални формации, оспорващи авторитета на бунтовниците. Гаранция и гръб на бунтовниците дава Турция, която през последните две години построи редица наблюдателни бази в района и засега именно те блокират атаките на Асад. Идлиб влиза и в споразумението за зоните за деескалация между Русия, Йордания и Турция, но според наблюдатели на конфликта в Сирия, това споразумение няма да бъде уважено от правителствените сили.    Според активистите, общият им брой е близо 200 000. Свидетелства на бивши затворници показват, че прилагането на мъчения, принудителен глад и други форми на натиск, е широко разпространена практика в центровете за задържане. Ако съдим по събитията досега, офанзивата в Идлиб ще доведе със сигурност до ръст на арестуваните и смъртните случаи на задържани.\r\nПрез последния месец издаването на смъртни актове стана още по-често. Само в град ал Тал, общият брой на загинали в затвора лица достигна 1500 от общо население от около 40 000. Същата ситуация се наблюдава в провинциите Дамаск, Хомс, Хама и Латакия.\r\nРегистрите показват, че почти няма данни за това как се е стигнало до смъртта на затворниците. Върху някои документи е записано, че задържаният е получил сърдечен удар. За повечето затворници се вижда, че са починали в периода между 2013 и 2015 като средно две години е отнело на доктори да подпишат смътния акт или медицинския доклад. Няма връщане на тела, нито извършване на погребения – роднините получават единствено уведомление за съдбата на техните близки.      Важна информация показват смъртните актове от провинция Хама. Те са подписани по среднощ от съда в Дамаск, което според адвокати е сигнал, че посочените затворници са били екзекутирани.\r\nСпоред дипломатически източници, под натиска на ООН, Турция и Русия, режимът на Асад е бил принуден да започне да изяснява въпроса с политическите затворници и поради това е започнало издаването на смъртни актове. Офанзивата към Идлиб, която се подготвя в момента, ще забави този процес. При евентуална победа на правителствените сили цивилните очакват репресии и нова вълна от арести, тъй като Идлиб се смята за една от най-главните бунтовнически крепости още от началото на бунта.\r\nИменно в Идлиб бяха изселени стотици хиляди жители на Дамаск, Хомс, Алепо и Дараа, след като режимът успя да завземе тамошните бунтовнически позиции. Днес в Идлиб има около 2,6 милиона души – преди войната провинцията е с население от 1,4 милиона, а самият град – 165 000 души. ООН предупреждава, че боевете в района ще причинят хуманитарна катастрофа и нова бежанска вълна от 700 000 до 2 милиона души. Мнозина от цивилните се страхуват именно от вероятността от арест, ако правителствените сили успеят да завземат Идлиб. ", "date": "2018.08.14", "title": "\"Стотици смъртни актове\": Сирийският режим съобщава на хиляди сирийци за смъртта на техни роднини"}
{"url": "https://www.actualno.com/burgas/petima-mladeji-s-hranitelno-natravjane-sa-prieti-v-burgaska-bolnica-news_689893.html", "text": "  След хранително отравяне петима младежи са били приети в бургаска болница. Това каза Елица Карагьозова, говорител на Регионална здравна инспекция в Бургас, цитирана от радио \"Фокус\".     По думите ѝ днес в РЗИ – Бургас е бил подаден сигнал от родител и от Министерство на образованието за хранително отравяне на 5 лица на възраст между 20 и 21 години, които са били на почивка в град Несебър.   Карагьозова посочи, че е уведомена Областната дирекция по безопасност на храните и веднага е започнато епидемиологично проучване, от което е установено, че заболелите са пристигнали от град София на 10-ти август и са настанени в частна квартира в град Несебър. Изхранването им е било на свободна консумация. Елица Карагьозова добави, че на 12 август, неделя, около 19:00 часа започват оплаквания с болки в корема, неколкократни повръщания, разстройство и температура – 38 градуса.\r\n„Повикан е екип на Бърза помощ–Несебър. След преглед заболелите са транспортирани до шокова зала на бургаска болница. По данни на почиващите оплакванията са започнали след хранене в заведение за консумация за бързо обслужване, където са консумирали супа топчета, кебапчета, пържени картофи, пилешки хапки и таратор около 17:00 часа. Не съобщават за консумация на други храни или напитки“, посочи още Карагьозова.      ", "date": "2018.08.14", "title": "Петима младежи с хранително натравяне са приети в бургаска болница"}
{"url": "https://www.actualno.com/crime/bencho-benchev-ne-priema-obvinenijata-news_689747.html", "text": "  \"Не приемам обвиненията. Срещата с Димитър Желязков беше случайна\". Това каза зам.-председателят на Общинския съвет в Бургас Бенчо Бенчев преди да влезе в Окръжната следствена служба, където трябва да му бъде повдигнато обвинение за помагачество и укриване на несебърския бос Димитър Желязков - Митьо Очите.     Бенчев пристигна със своя адвокат Иво Найденов. Очаква се малко по-късно от Окръжната прокуратура в Бургас също да направят изявление, съобщи БНР.   Искаме истината да излезе наяве, подчерта по-рано адвокатът. Според Найденов, повдигането на обвинения на Бенчо Бенчев за укриването на Димитър Желязков-Очите \"не означава, че той е престъпник\".\r\nРайонна прокуратура – Бургас предяви обвинение на Бенчо Бенчев за това, че спомогнал обвиняемо лице да избегне наказателно преследване и за това, че държал без разрешение боеприпаси.  \"Районна прокуратура – Бургас предяви обвинение на Бенчо Бенчев за това, че в периода от 02.08.2018г. до 04.08.2018г. в Република Гърция и Република Турция, спомогнал за това, обвиняемо лице да избегне и да бъде осуетено спрямо него наказателно преследване, без да се е споразумял с това лице, преди да е извършило самото престъпление – престъпление по чл.294, ал.1 от НК. На Бенчо Бенчев е предявено обвинение и за това, че на 05.08.2018г. в гр. Бургас, държал боеприпаси без да има разрешително за това – престъпление по чл.339, ал.1 от НК\", се казва в съобщението на прокуратурата.   На него му е наложена мярка за неотклонение „парична гаранция“ в размер от 50 000 лв. Наложена му е и мярка за процесуална принуда \"забрана за напускане пределите на страната.\"", "date": "2018.08.14", "title": "Бенчо Бенчев не приема обвиненията"}
{"url": "https://www.actualno.com/europe/ungarija-zabranjava-djendyr-izsledvanijata-v-universitetite-news_689752.html", "text": "  „Никой не иска да прави проучвания по пол, така че не е нужно да се упражнявате. Такива теми подкопават основите на християнското семейство\". С тези думи вицепремиерът на Унгария Жолт Шемиен обяви плановете на правителството в Будапеща да забрани джендър изследванията в университетите, пише австрийският национален ежедневник Die Presse, цитиран от агенция \"Фокус\".     Проектът бе представен още в края на миналата седмица, а на висшите учебни заведения бе даден срок от 24 часа, за да изложат възраженията си по документа.   Понастоящем в Унгария магистърски курсове за джендър изследвания предлагат два университета - държавният „Лоран Йотвьош” частният американски Централноевропейски университет (CEU). Във всяка от програмите се приемат около 20 студенти. И двата ВУЗ-а се намират в Будапеща.\r\nПредставители на дясното правителство на премиера Виктор Орбан наскоро отново насочиха вниманието си към джендър изследванията, като изразиха категорично мнение, че те подкопават „основите на християнското семейство“. На свой ред преподавателите – училищни и университетски, разкритикуваха планираното им премахване от учебните планове като недопустима намеса в свободата на преподаване и изследване.  ", "date": "2018.08.14", "title": "Унгария забранява джендър изследванията в университетите"}
{"url": "https://www.actualno.com/sofia/36-dushi-sa-v-pirogov-sled-incidenti-s-gazovi-butilki-news_689748.html", "text": "  36 тежко пострадали при инциденти с газови бутилки са приети в клиниката по изгаряне на \"Пирогов\" от началото на август. За първите 13 дни приетите за лечение за 35, а рано тази сутрин е приет още един мъж, пострадал в чужбина и дошъл за лечение тук, съобщиха от болницата.     Началникът на клиниката доц. Мая Аргирова уточнява, че пострадалите са млади хора до 50 г. Всички пациенти са с обширни, дълбоки изгаряния. които обхващат цялото тяло. 16 от пациентите са с над 20% изгаряния и инхалационни травми, а останалите имат между 5% и 15% изгаряния.   Сред тях има и семейство - мъж, жена и дете, които са пострадали при възпламеняване на газовата инасталация на колата им.\r\nЛечението на всички пациенти налага поредица от пластично-възстановителни операции.  ", "date": "2018.08.14", "title": "36 души са в \"Пирогов\" след инциденти с газови бутилки "}
{"url": "https://www.actualno.com/asia/desetki-hiljadi-sa-zasegnati-ot-zemetresenijata-v-ugozapaden-kitaj-news_689781.html", "text": "  Общият брой на жителите, които в една или друга степен са засегнати от серията от земетресения в югозападната китайска провинция Юннан, надхвърли 69 хиляди души.     Земетресение с магнитуд 5.0 бе регистрирано от сеизмичните служби тази нощ в околия Тунхай. Още два вторични труса с магнитуд 5.0 и 3.0 бяха регистрирани пред нощта. Техният епицентър е бил на 30 км югоизточно от град Юси с население 2,3 милиона души на дълбочина 6 и 7 км съответно, съобщи БГНЕС.   По данни на местните власти най-силно са пострадали околиите Тунхай, Хуанин и районът Цзянчуан, откъдето службите за бързо реагиране са евакуирали над 33 хиляди души. Земетресението е засегнало около 8000 жилищни сгради, нанасяйки им щети.\r\nНяма данни за жертви, но има 24 ранени. Местните власти продължават да събират данни за нанесените щети. В пострадалите райони е изпратена хуманитарна помощ.  ", "date": "2018.08.14", "title": "Десетки хиляди са засегнати от земетресенията в Югозападен Китай"}
{"url": "https://www.actualno.com/business/zastrahovatelna-kompanija-olimpik-e-v-nesystojatelnost-news_689786.html", "text": "   Това става ясно от съобщение на сайта на компанията.     В него се казва, че Павлос Накузи от Mazars Limited е назначен като временен ликвидатор. В съобщението се цитира и законът, според който всички застрахователни полици издадени от дружеството се прекратяват едновременно с публикуването на назначаването на Временния ликвидатор в Държавен вестник на Кипър. Тази публикация ще се извърши в петък (17 август).\r\n\"Всички притежатели на такива полици трябва да предприемат спешни действия, за да осигурят своевременно алтернативно застрахователно покритие\", пише още в сайта на \"Олимпик\"     Припомняме, че кипърската компания, която има клон и у нас, е с отнет лиценз след решение на Комисията за финансов надзор (оповестено на 10 май). От него се разбира, че причината за наложената мярка е неплатежоспособността на дружеството.\r\nНяколко дни по-късно (на 14 май)  застрахователната компания обяви, че до тази ситуация се е стигнало заради , в частта за гарантиране на капиталовите възможности. Това се е случило въпреки предоставените доказателства от страна на \"Олимпик\", че активите ѝ са обезпечени, твърди застрахователят.    Съгласно практиката в Кипър на това застрахователно дружество  бе даден специален лиценз. Той включваше само възможност за продължаване на дейността по вече сключени договори, за уреждане на висящи претенции и събиране на дължими към дружеството премии. Този лиценз изтече на  8 юни 2018-а.   Заради изложените съображения КФН по всички класове застраховки, както и удължаването на срока на сключените вече договори и разширяването на покритието по тях за срок от шест месеца. Регулаторът забрани и свободното разпореждане с активи на застрахователната компания.\r\nСега обаче от съобщение на интернет страницата на застрахователната компания става ясно, че тя е в несъстоятелност и не може да изплати каквито и да било задължения към клиентите си.\r\nЕксперти от бранша заявиха пред , че парите на гражданите ще могат да се изплатят от Гаранционния фонд, което на практика означава, че фондът ще плаща за задължения, натрупани от чуждо дружество.", "date": "2018.08.14", "title": "Застрахователна компания \"Олимпик\" е в несъстоятелност"}
{"url": "https://www.actualno.com/europe/njama-danni-za-postradali-bylgari-pri-incidenta-v-london-news_689787.html", "text": "  По информация на българското посолство в Лондон няма данни за пострадали български граждани при инцидента, при който тази сутрин в 7,37 ч. местно време кола се блъсна в загражденията пред сградата на британския парламент.     Полицията е съобщила, че шофьорът е задържан на мястото на инцидента. Станцията на метрото Уестминстър е временно затворена, защото разследването продължава.   Дипломатическото представителство на България във Великобритания следи ситуацията, съобщи от Министерството на външните работи. \r\nВсички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Лондон: +44 20 7581 3144; +44 0 20 7584 9400  ", "date": "2018.08.14", "title": "Няма данни за пострадали българи при инцидента в Лондон"}
{"url": "https://www.actualno.com/music/bar-petyk-praznuva-10-ti-ubilej-na-5-septemvri-news_689828.html", "text": "        Какво може да ти се случи за 10 години ли? ВСИЧКО! И ако ти си бил на Бул. Васил Левски 67 на онзи 5 септември преди точно 10 години, знаеш най-добре това. Как от едно малко и уютно мазе, животът и нещата на хиляди от нас се промени за добро или лошо, но най-вече за добро. И така до Гурко 21 - спретната къщурка с 2 етажа, 1 дворче и безброй.. :) На 5 септември бар Петък навършва внушителните 10 години: На 10 години любимият бар на поколения меломани благодари на ВАС и ви кани на юбилейния купон за сезона! КОЛОДРУМ СОФИЯ - 17:00- 23:00 - 16+ Live - Любимата ни британска банда, която пренася за пръв път хип-хоп музиката на стадионите. Те така и не изневериха на иновативния си стил, с който рисуват очертанията на поп и денс музиката вече над две десетилетия. Всичко от “Connected”, през “Black Gold” до “Dance Tonight” ще звучи на Колодрум София! :)    Live - Авангардният рапър от Естония донася със себе си новата вълна в хип-хоп ЗА ПРЪВ ПЪТ В БЪЛГАРИЯ! :) Иновативно звучене и провокотивна визия са запазената марка за разбулващия духове на Световната сцена артист. Live - Класически нестандартен хип-хоп от българско тесто. Интелигентните текстове и музикантско звучене ще ни подарят Радо и Илия. Live - Извънземно музикалния български проект “Радостта пристига” с хип-хоп бийтове импровизации на живо в комбинация с тромбон, сурови семпли, масивни бас линии и безкрайни атмосфери.      AFTERPARTY Club и бар ПЕТЪК - 23:00- 06:00 - 18+ *Mixtape 5* A-Side - - Бързите, смелите и сръчните момчета ще ни сипят от “Водата и виното” на българския хип-хоп. - Един от най-характерните и винаги променящите се рапъри на нашите ширини. През “Амнистия”, DRS до “Новото NDOE” ще звучи в голямата зала на *Mixtape 5* & DJ Sets - Макс и Мориц на музикалната нощна сцена в София. Любимите ни резиденти ще ни подарят умело забъркан микс между рап, трап, грайм, байле фънк и електронно. B-Side: Local DNB Support 23:30 - 01:00 - Мetastasys b2b Тhe Seismologist 01: 00 - 2:30 - Funk Aesthetics 02: 30 - 03:30 - D-mental 03:30 - 04 :30 - Gomez 04:30 -6:00 - Krivak & Charoday Бар ПЕТЪК XONIC & - Купон в ПЕТЪК. Като за 10 години. XONIC & EMIL PRIZE ще ни държат на крака до стуринта с летния си плейлист от 2018 и повечето култови и любими емблематични химни от бара за тези 10 години. \r\n17:00-23:00 - КОЛОДРУМ СОФИЯ - 16+ 23:00 -06:00 - Клуб *Mixtape 5* & Бар Петък - 18+ Вход: свободен", "date": "2018.08.14", "title": "БАР ПЕТЪК празнува 10-ти юбилей на 5 септември!"}
{"url": "https://www.actualno.com/society/mvr-tyrsi-koj-da-go-reformira-za-15-mln-lv-news_689756.html", "text": "   Това става ясно от обществена поръчка на прогнозна стойност от 1 150 000 лева, публикувана на ведомствения сайт в понеделник.     Това е следващата стъпка от плана на вътрешния министър за поредна реформа на силовото ведомство, започнала с функционален анализ на министерството, чиито резултати обаче все още не са обявявани.   Основната цел на настоящото ръководство бе да установи дублиращите се структури в системата, след което да е препроектира и обучи служителите, така че да се подобри ефективността в работата им.\r\nНастоящата обществена поръчка се разделя на четири основни етапа: поектиране на нова структура на МВР с цел повишаване на ефективността на ведомството; изготвяне на Единната методология за реинженеринг на процесите в МВР и Наръчник на нейното прилагане; извършване на реинженеринг на процесите в МВР; провеждане на обучения, базирани на резултатите от извършения по Дейснот 3 реинженеринг.  Според решението на шефа на дирекция \"Обществени поръчки\" в МВР , упълномощен за целта от министър Радев на 31 юли, въпросната поръчка няма да бъде разделяна на обособени позиции, \"тъй като частите от предмета на поръчката, поради своето естество, не могат да бъдат възложени на повече от един изпълнител\".   \"Участникът трябва да има реализиран минимален оборот в сферата, попадаща в обхвата на поръчката, изчислен на база годишните обороти за последните 3 приключили финансови години, в зависимост от датата, на която участникът е създаден или започнал дейността си, в размер не по-малък от прогнозната стойност на обществената поръчка\", е записано в обявлението.\r\nВ документа се уточнява още, че МВР визира професионален опит при изготвяне на методологии, провеждане на реинженеринг и обучение. Сред останалите условия към кандидатите са \"обезпеченост с човешки ресурси, които да събират и обработват информация от всички структури на МВР\", както и \"разполагаемост с инфраструктура за провеждане на обученията\".    ", "date": "2018.08.14", "title": "МВР търси кой да го реформира за 1.5 млн. лв."}
{"url": "https://www.actualno.com/asia/talibanite-ubiha-17-afganistanski-voenni-news_689779.html", "text": "  Най-малко 17 военнослужещи са загинали при нападение на талибаните срещу военна база в Северозападен Афганистан, предадоха световните агенции.     Инцидентът е станал тази нощ в провинция Фаряб. Бойците са превзели и военния лагер на правителствените части.   Съобщава се също така за 12 ранени войници.", "date": "2018.08.14", "title": "Талибаните убиха 17 афганистански военни"}
{"url": "https://www.actualno.com/europe/inflacijata-vyv-francija-se-uvelichi-do-23-news_689774.html", "text": "  Потребителските цени във Франция през юли 2018 г., изчислени според френските стандарти, нараснаха до 2,3% на годишна база след ръст от 2% през юни. Това показват данните на Националното статистическо управление Insee.     Спрямо предходния месец цените са се понижили с 0,1%, допълва БГНЕС.   Двата показателя съвпаднаха както с предварителните данни, така и с прогнозата на анализаторите.\r\nЦената на храните през юли се покачи с 1,9% на годишна база и с 0,1% за месец, а на индустриалните стоки намаля с 0,1% и 2,8% съответно.  Енергоносителите поскъпнаха с 14,3% на годишна база и с 0,5% за юли. Услугите поскъпнаха с 1,3% за година и с 1,1% за месец.   Потребителските цени във Франция, хармонизирани със стандартите на Европейския съюз, нараснаха през юли с 2,6% на годишна база и се понижиха с 0,1% за месец. Динамиката на тези показатели също съвпадна с предварителните данни и прогнози.", "date": "2018.08.14", "title": "Инфлацията във Франция се увеличи до 2,3%"}
{"url": "https://www.actualno.com/crime/myj-se-udavi-kraj-s-rezovo-news_689770.html", "text": "  На 13 август т. г., около 16.50 ч., в Районно управление на МВР - Царево е получено съобщение за инцидент на плаж „Силистар“ край с. Резово, при който в морето в неохраняваната зона на плажа се удавил 67-годишния В. П. от Плевен. Това съобщиха от ОДМВР-Бургас.     Тялото на мъжа е откарано за аутопсия в отделение „Съдебна медицина“ при УМБАЛ – Бургас. Работата по случая продължава от служители на Районно управление – Царево.   ", "date": "2018.08.14", "title": "Мъж се удави край с. Резово"}
{"url": "https://www.actualno.com/europe/kola-se-vrjaza-v-zagrajdenijata-na-britanskija-parlament-ima-raneni-video-news_689757.html", "text": "  Лек автомобил се вряза в загражденията, поставени край сградата на британския парламент. Шофьорът на колата е задържан, съобщава Scotland Yard.     Няколко минувачи са пострадали, предадоха световните агенции.\r\nИнцидентът е станал тази сутрин около 09:30 часа българско време. Полицията разглежда инцидента като сериозно пътнотранспортно произшествие.   Всички улици, водещи до площада пред парламента, са затворени за движение. На мястото на инцидента има въоръжени служители на полицията, линейки и пожарни коли.      ", "date": "2018.08.14", "title": "Кола се вряза в загражденията на британския парламент, има ранени (ВИДЕО)"}
{"url": "https://www.actualno.com/society/gps-sistema-shte-opredelja-marshruta-kojto-trjabva-da-izmine-kandidat-shofioryt-news_689704.html", "text": "  GPS система ще определя маршрута, който трябва да измине кандидат-шофьорът. Това се прави с цел инструкторите да не определят пътя, по който трябва да мине водачът, защото съществува хипотезата, че с цел да бъде „скъсан” даден водач, се определя по-дълъг и по-труден път. Това заяви пред БГНЕС директорът на Изпълнителна агенция „Автомобилна администрация” Дамян Войновски, след заседание на създадената по сигнали на Николай Колев-Босия за корупция в Изпълнителната агенция „Автомобилна администрация“ временна комисия.     \"Сега ще се промени законът за движението по пътищата, ще въведем закон за водачите. Там има предложение как да се подобрят изпитите, как да се оптимизира процесът. В момента работим върху промяна на практическите изпити, върху начина на провеждането им и оценяването на водачите. Ще въведем утвърдени маршрути, за да не може ако някой инструктор реши да помогне на някого да го пусне по лесен маршрут, а ако иска да го „скъса” да го прати в капан. Затова ние ще въведем GPS позициониране, компютър ще избира маршрутите. Искаме да намалим до минимум ефекта на субективност от изпитвачите\", заяви изпълнителният директор.   Той добави още, че наред с това ще бъде променена методиката на оценка, като ще бъдат заложени ясни критерии, които ще бъдат обсъдени с инструкторите. Също така ще бъде променена документацията и ще се въведе възможността резултатите от изпитите да могат да се обжалват, обяви Войновски. Според него промените ще станат факт до края на 2018 г. и ще влязат в сила най-късно догодина.\r\nНа въпрос дали знае за корупция в агенцията и продажбата на шофьорски книжки, директорът беше категоричен, че когато имат съмнения за порочни практики пускат сигнали в полицията.  \"Не само в Бургас има сигнали. Има и в други градове, но не мога да ви ги кажа, защото полицията все още работи по тях. Ще има и други разкрития. Не разбирам защо Колев протестира, защото от няколко години работим върху подобряването на целия процес и да дадем гаранция, че изпита е качествен. В момента с МВР сме подели кампания, в рамките, на която правим анализ на пътнотранспортните произшествия, в които има тежко пострадали или жертви\", обяви Войновски.   Той уточни, че се проверява дали авторът на произшествието е млад водач или не, как е изкарана шофьорската книжка, кой ги е изпитал, кой ги е обучавал. Директорът обясни, че на изпитвачите се плаща по 600-700 лева и не е изключено някой от тях да се поддаде на подкуп и обясни, че настояват за увеличаване на заплатите им, за да се сведе до минимум корупцията в агенцията. Войновски подчерта, че твърдението на Николай Колев – Босия, че „белите стаи“ са пробити не е вярно.\r\n\"Съвсем ясно искам да обясня на цялото общество, че г-н Колев пуска едни общи приказки в пространството, с които изкривява реалността. Приканвам всички медии да поискат достъп до обществена информация. Ще ви предоставя сигналите, които Колев е отправил към министерството и отговорите, които сме му дали, за да видите дали има някаква конкретика в тези въпроси. На всеки негов въпрос е обърнато внимание и му е отговорено. Към този момент няма нови данни. Агенцията прави всичко възможно да подобри изпитите за придобиване на правоспособност. Ние сме наясно с проблема, който се е наслагвал в годините и той няма как да бъде решен за няколко седмици“, заяви директорът на агенцията и допълни, че не се страхува от проверки, защото за него е важно да се върне доверието в работата на ИААА, което е било разрушено от шепа хора.    ", "date": "2018.08.14", "title": "GPS система ще определя маршрута, който трябва да измине кандидат-шофьорът "}
{"url": "https://www.actualno.com/politics/nikolaj-nankov-shte-poseti-oblast-veliko-tyrnovo-news_689695.html", "text": "  Днес, 14 август, министърът на регионалното развитие и благоустройството Николай Нанков ще посети област Велико Търново. Това съобщиха от пресцентъра на министерството.     Заедно с председателя на Парламентарната група на ГЕРБ Цветан Цветанов и кметовете на Велико Търново и Горна Оряховица в 14.30 часа министър Нанков ще открие ремонтирания със средства от бюджета на Агенция „Пътна инфраструктура“ участък Горна Оряховица – Арбанаси, който е част от пътя Велико Търново – Горна Оряховица. Откриването ще бъде в местността Арбанашко бърдо, от към Горна Оряховица.   По-късно същия ден министър Нанков и Цветан Цветанов ще открият участък от ул. „Иван Момчилов“ в гр. Горна Оряховица, реконструиран със средства от Оперативна програма „Региони в растеж“.", "date": "2018.08.14", "title": "Николай Нанков ще посети област Велико Търново"}
{"url": "https://www.actualno.com/asia/silno-zemetresenie-e-registrirano-v-japonija-news_689722.html", "text": "  Земетресение с магнитуд 5,2 по скалата на Рихтер е регистрирано близо до източния бряг на остров Хоншу, Япония, показва справка на интернет страницата на Европейския средиземноморски сеизмологичен център (EMSC).     Земетресението е регистрирано в 12:35 часа местно време (06:35 часа българско време) на дълбочина от 10 км. Епицентърът е на 44 км източно от град Йохара и на 110 км източно от град Кавазаки.   Засега няма данни за жертви и материални щети и не се съобщава за опасност от цунами.", "date": "2018.08.14", "title": "Силно земетресение е регистрирано в Япония"}
{"url": "https://www.actualno.com/society/cik-vnasja-jalba-sreshtu-sydebnoto-reshenie-za-mashinnoto-glasuvane-news_689788.html", "text": "        Комисията обсъди мотивите на жалбата си като един от тях ще бъде по недопустимост на решението на съда.   Припомняме, че делото за въвеждането на машинно гласуване бе образувано по жалба на бившите депутати Мартин Димитров и Петър Славов.", "date": "2018.08.14", "title": "ЦИК внася жалба срещу съдебното решение за машинното гласуване"}
{"url": "https://www.actualno.com/showbusiness/vse-oshte-ne-e-syvsem-jasno-kyde-shte-se-provede-evrovizija-news_689720.html", "text": "  Европейският съюз за радио и телевизия (ЕBU) има резервен план в случай, че израелската обществена радиотелевизионна компания „Кан” няма да успее да преведе в срок гаранционната си такса за участие в конкурса „Евровизия-2019”, предаде БГНЕС.     \"EBU работи в тясно сътрудничество с „Кан” в навечерието на изтичащия утре срок, за да се опитаме да намерим решение за провеждането на „Евровизия” в Израел\", се казва още в изявление на съюза.   \"Ако възникне ситуация, в която разпространителят не може да изпълни изискванията, то винаги има резервен план в случай извънредна ситуация, което е нормално при планирането на толкова голямо събитие с толкова международни играчи.\", подчертава EBU.\r\nОт там също така уточниха, че „всяка година финансовите гаранции трябва да бъдат предоставени на съюза преди планирането и обявяването на града, който ще бъде домакин на конкурса.”  По-рано в понеделник стана ясно, че „Кан” е поискал от правителството 12 милиона евро, за да заплати таксата за конкурса. Ако това не стане, то Израел ще изгуби правото си на домакинство на „Евровизия-2019”. Годишният бюджет на „Кан” е бил предварително отпуснат и е в размер на 35 милиона евро, но в тях не са включени парите за таксата за конкурса, която е трябвало да бъде платена до 01 август, но по искане на израелската страна този срок е удължен с 2 седмици.   Проблемите с предстоящото шоу започнаха още след победата на Нета Барзилай в Лисабон, когато министър-председателят на Израел обеща „Евровизия” в Йерусалим, което предизвика възраженията на много от участниците, и така се стигна до решението конкурса да се проведе в друг град.", "date": "2018.08.14", "title": "Все още не е съвсем ясно къде ще се проведе Евровизия"}
{"url": "https://www.actualno.com/sofia/v-ezeroto-v-jk-drujba-shte-bydat-pusnati-okolo-100-poludivi-patici-news_689684.html", "text": "  Днес, 14 август, от 11.30 часа в езерото в ж. к. „Дружба“ в София ще бъдат пуснати около 100 полудиви патици. Инициативата е на Ловно рибарско дружество „София-запад“ и Столична община. Това съобщиха от пресцентъра на Общината.     На събитието ще присъства директорът на Общинско предприятие „Паркове и градски градини“ Милена Васева.   ", "date": "2018.08.14", "title": "В езерото в ж.к. \"Дружба\" ще бъдат пуснати около 100 полудиви патици"}
{"url": "https://www.actualno.com/balkani/kak-shte-se-otrazi-na-bylgarija-krizata-s-turskata-lira-news_689707.html", "text": "  Сривът на турската лира продължава. Властите започнаха разследване за предполагаем заговор заради рекордния спад.     Застрашен ли е българският пазар от кризата при съседите? Отговорът е \"Да\", смятат експерти, но нека първо видим статистиката – само за последния месец спадът на турската лира спрямо долара е 29%, а от началото на годината – над 44 на сто.\r\nПо предварителните данни на НСИ за първите 6 месеца на 2018 година, износът на България за Турция възлиза на 1,75 млрд лева, което представлява 22% от общия износ към страните извън ЕС. Износът намалява спрямо същия период, когато е бил 2,14 млрд. лева (24% от износа спрямо трети страни). Преките чуждестранни инвестиции от Турция у нас за миналата година са 869 млн. евро.   За дребните турски бизнесмени у нас кризата все още не се усеща, но далеч не е такова положението за по-големите фирми. Инфлацията нарастна с 15% през юни, а производствените цени скочиха до рекордните 23%. Лихвените проценти на потребителските кредити се покачиха от 15% за 2017 до 25%, а тези на корпоративните кредити – от 14% до 24%, показва проучване на \"Кофас\".  Сривът на лирата със сигурност ще повлияе негативно на пазара у нас, прогнозират анализатори. „България изнася доста за Турция, особено суровини, материали, които се преработват, те ще бъдат скъпи за турската икономика. Тази голяма задлъжнялост, която има към чужди финансови институции, рискува да доведе много предприятия до фалит”, коментира Цветослав Цачев в интервю за bTV.\r\nТурция плаща цената на държавната намеса в икономиката, обяснява експертът по международни отношения Мартин Табаков: \"Това, което прави Ердоган, е, активирайки инструментите на политиката в икономиката си, да опитва да отлага социалната цена, която той трябва да плати.\"   В опит да спре обезценяването на валутата си, Турската централна банка освободи милиарди лири и долари за банките в страната. Централната банка в южната ни съседка прогнозира увеличаване на инфлацията от 8,4% до 13,4% за 2018 година и от 6,5% до 9,3% за 2019 година. А властите разследват близо 350 профила в социалните мрежи заради провокативни коментари.    \"Вярвам, че валутата ще се върне в нормални стойности в рамките на икономическите правила. Не се тревожете. Ние никога не сме правили компромиси с правилата на свободния пазар\", категоричен беше Ердоган.\r\nЗлатните резерви на Турция са се стопили от 582 тона на 236 през само за последните три месеца.", "date": "2018.08.14", "title": "Как ще се отрази на България кризата с турската лира?"}
{"url": "https://www.actualno.com/business/tyrgovskijat-registyr-izglejda-se-e-srinal-zaradi-problem-s-harduera-news_689716.html", "text": "  Изгорели харддискове са причината Търговският регистър да не работи от петък (10 август) насам, твърди в. \" \", с което версията за хакерска атака засега остава на втори план.     Аварията все още не е отстранена, но от поддръжката, която се осъществява от фирма \"Лирекс\" - същата, чието предложение за осигуряване на машинно гласуване беше отхвърлено от ЦИК, работят по отстраняване на аварията и поетапно се справят с проблемите. За щастие е имало бекъп на информацията, която е загубена с изгорелите дискове.   Засега не е ясно кога пак ще могат да се правят вписвания в Търговския регистър, но справките за фирмите ще са достъпни от утре (15 август). Поетапно ще се възстановява достъпът до останалите функционалности. Агенцията по вписванията уверява, че за времето на нарушения достъп не са били възможни злоупотреби. Останалите регистри работят без проблем.\r\nЗаради проблемите с Търговския регистър вече има откази за плащания от страна на банки, казват потребители във Facebook. Причината - финансовите институции не са могли да проверят актуалното финансово състояние на платеца и получателя на съответните фирмени преводи.  Пред Нова телевизия експертът по информационна сигурност Борислав Сестримски коментира, че само одит ще покаже дали нещо е загубено или има измама що се отнася до данни и информация в Търговския регистър. Би трябвало да има въведени съответните системи за сигурност и проверка, каза той.   ", "date": "2018.08.14", "title": "Търговският регистър изглежда се е сринал заради проблем с хардуера"}
{"url": "https://www.actualno.com/curious/zashto-sme-vlubeni-v-moreto-news_689670.html", "text": "  Морето ни прави щастливи през лятото, но е истина, че близостта до морето действително повишава нивата на хормона на щастие. Ето защо!     Синият цвят предизвиква усещане за покой, а продължителното стоене на брега разтоварва подсъзнанието.   Водата ободрява уморения мозък и спомага за добрата концентрация. Самото докосване на тялото с водата предизвиква удоволствие, тъй като част от естествената среда на обитание на човека.\r\nТака че ако сте на морето не пропускайте да се възползвате максимално от това природно богатство, но не забравяйте да спазвате правилата за безопасност при плуване.  ", "date": "2018.08.14", "title": "Защо сме влюбени в морето?"}
{"url": "https://www.actualno.com/moresport/vijte-cenite-na-biletite-za-macha-pulev-furi-v-sofija-news_689768.html", "text": "  Изцяло запълнена ще бъде зала \"Арена Армеец\" за мача между Кубрат Пулев и Хюи Фюри в края на октомври. Една от причините за това ще бъдат евтините билети, които ще бъдат пуснати в продажба за мача. Те ще бъдат на цена от 20 лева, пише      Битката с британеца ще бъде първа за Кобрата след пауза от повече от година. За последно той се би в \"Арена Армеец\" на 28 април 2017 г. срещу Кевин Джонсън.   Дилиън Уайт нападна : Няма пари за подобен мач и ната боксова гала в „Арена Аремеец“, тази на 27-ми октомври ще бъде с много по-ниски цени на билетите. Галата ще предложи общо осем мача, като освен Кубрат, на ринга ще се качи и неговият брат Тервел“, обяви промоутърът Ивайло Гоцев. Той заяви, че братовчедът на Тайсън Фюри е доволен от перспективата да се бие в София. , посочи Гоцев.  ", "date": "2018.08.14", "title": "Вижте цените на билетите за мача Пулев - Фюри в София"}
{"url": "https://www.actualno.com/curious/eto-zashto-preslava-postojanno-krie-bremennija-si-korem-news_689732.html", "text": "  Фолк любимката Преслава е изпаднала в страшна паника, че е напълняла заради напредналата си бременност.     Певицата се очаква да роди само след около месец, но все още крие корема си по снимки в социалната мрежа - дали с широки дрехи, дали с Фотошоп. Фенове предполагат, че тя смята, че бременността не ѝ отива и я е срам, че е развалила идеалната си фигура.   Външният ѝ вид от преди десетина години я отвращавал и не искала да се връща към него. Отслабването ѝ било с цената на зверски глад и много спорт. Изключително бавно, трудно и с огромни усилия Преслава успяла да свали близо 20 килограма в рамките на 5-6 години.\r\nПоддържането на теглото ѝ обаче било точно толкова трудно, колкото и постигането му. Тя не си позволявала нито хляб, нито сладко, нито мазно и пържено, постоянно брояла калориите, а глада си притъпявала с огромно количество цигари, пише \"Уикенд\".  Всичко това се променило, когато срещнала бащата на детето си – Павел Лазаров. Както е известно, той обича да се вихри в кухнята и постоянно приготвял на любимата си всевъзможни вкусотии. За отрицателно време тя започнала отново да качва килограми, което я стресирало наново. След няколко месеца забременяла и напълно се отчаяла от мисълта, че отново ще се превърне в предишната Преслава, която се побира само в дрехи с най-големите размери.   Вместо обаче да се предаде, певицата се взела в ръце и започнала да тренира още повече от преди. Всеки ден била в залата за фитнес, освен това се върнала съм железния си хранителен режим и била убедена, че по този начин помага и на детето. За всичките 8 месеца, в които е бременна, била напълняла само с 6-7 килограма, което е изключително малко и не е ясно дали няма да се отрази зле на здравето ѝ след като роди. Въпреки риска тя продължавала да следи кантара с тревога и да се чуди как да слабее, докато е бременна. Каквото и да прави обаче, коремът естествено расте заедно с бебето. Затова звездата държала всичките ѝ снимки да се обработват, преди да се пускат в профилите ѝ в социалните мрежи, за да не се вижда на тях бременното ѝ коремче.\r\nДокато други звезди се снимат голи в този момент от живота си, тя държала на снимките си да изглежда така, все едно фигурата ѝ въобще не е мръднала през последните месеци.    ", "date": "2018.08.14", "title": "Ето защо Преслава постоянно крие бременния си корем"}
{"url": "https://www.actualno.com/america/uvolniha-agent-ot-fbr-zaradi-pozicijata-mu-protiv-izbora-na-trymp-news_689717.html", "text": "  Ветеранът от ФБР Питър Щрок, който е разменил анти-Тръмп съобщения със свой колега (бел. ред. - ) по време на изборите, е бил уволнен, съобщава неговият адвокат. Щрок беше обвинен, че е бил против Тръмп и е търсел начин да предотврати неговата победа на изборите, припомня БГНЕС.     Президентът на САЩ Доналд Тръмп посочи разменените текстови съобщения като доказателства за пристрастие на участващия в разследването срещу него агент.   Щрок е част от разследването за руска намеса в изборите за президент, които бяха спечелени от Тръмп, както и от разследването за изтичането на имейлите на Хилари Клинтън. Адвокатът на агента заяви, че заместник-директорът на ФБР Дейвид Боудич е наредил клиентът му да бъде уволнен в петък. Уволнението е факт, макар че ръководителят на човешки ресурси в бюрото преценява, че Щрок трябва само да бъде понижен и отстранен от работа за 60 дни.\r\nГоворител на ФБР каза, че към момента не може да коментира случая на Щрок. Не е ясно и дали агентът ще се обърне към съда след случилото се.  Американският президент Доналд Тръмп попита в Туитър, кога разследването водено от бившият директор на ФБР Робърт Мълър срещу него ще бъде прекратено. \"Агент Питър Щрок току-що беше уволнен от ФБР – най-накрая. Списъкът с лоши играчи във ФБР и Департаментът по правосъдие става все по-дълъг”, написа Тръмп в Twitter.   ", "date": "2018.08.14", "title": "Уволниха агент от ФБР заради позицията му против избора на Тръмп"}
{"url": "https://www.actualno.com/actualno/gotovi-pak-za-strelba-news_689629.html", "text": "  Всички от БСП са за разстрел – заради тези думи на евродепутата и зам.-председател на ВМРО Ангел Джамбазки лидерът на БСП специално писмо до председателя на Европейския парламент Антонио Таяни. С писмото Нинова се оплаква, че това не било изолиран случай и че такива изяви връщат \"най-мрачните времена на доминираната от нацистите на Хитлер Европа\".         Щеше да е смешно, ако не беше тъжно. Защото и до днес продължаваме да берем плодовете на комунистическото ни наследство – тези плодове, който узряха благодарение на роднинските връзки по върховете, на алчността, лакомията и тъпоумието им.\r\nРеването в стил \"моля, другарко\" приляга много на червената другарка. Да отидем да се оплачем на другарката си е стар прийом, който има исторически корени по цял свят. И е доста презиран от мнозина – защото подсказва неспособност да намериш решение на проблемите си сам и склонност към доносничество. В случая, разбира се, похватът се използва, за да се вдигне шум през позаспалия летен сезон, след като БСП няма как да си отвори устата по далеч по-сериозни проблеми от сферата на Бенчобенчовщината. А дъвката с Македония е повече от прозрачна - ами да, комунистите  помагат за сформирането на тази държава и да, БСП им е наследник по  собствено признание.  И ако трябва да сме болезнено честни с едно социологическо проучване дали БСП са за разстрел, какво ли ще покаже то? А ако разширим с въпрос дали българските политици са за разстрел, какъв ли ще е резултатът? Със сигурност няма да е пример за хуманитарност – и всички знаем защо!", "date": "2018.08.14", "title": "Готови - (пак) за стрелба"}
{"url": "https://www.actualno.com/asia/erdogan-posochi-sasht-kato-vinovnik-za-sriva-na-turskata-ikonomika-news_689719.html", "text": "  Турският президент Реджеп Таип Ердоган заяви, че неговата страна е под икономическа \"обсада\", която няма нищо общо с икономическите показатели на страната, съобщи турското издание \"Хюриет дейли нюз\", цитирано от БГНЕС.     По време на реч през турските посланици в столицата Анкара, Ердоган заяви, че турската икономика е под \"атака\". Той настоя, че турската икономика ще остане силна и скоро ще се установи \"на най-подходящото ниво\".   В препратка към САЩ Ердоган каза, че \"хулиганите в глобалната система не могат грубо и безсрамно да навлизат в нашите печалби, които сме платили чрез кръв\" (бел. ред. - ). Ердоган също отхвърли предположенията, че ще посегне на доминираните от долара депозити в банковите сметки казвайки, че не може и да става въпрос за конвертиране на тези депозити в лири.\r\nТой използва и препратки съм своето изказване от неделя, когато заяви, че има и \"план Б и план В\" и заяви, че \"според тези хора „План В” е изземване на капитала. Дали те четат мислите ми? Дали те са предсказатели? Невъзможно е да ги разбера\".  Ердоган коментира и разследването на хиляди профили в социалните мрежи. Той каза, че \"икономическият терор\" се води в социалните медии и \"предателите\" ще бъдат наказани. Става въпрос за 346 профила, които, според властта в Турция, пускали коментари за срива на турската лира \"по провокативен начин\".   Междувременно икономическият съветник на американския президент Доналд Тръмп Кевин Хъсет обяви, че САЩ внимателно следи какво се случва в Турция. Хъсет каза, че решението на САЩ да повишиш митото за внос на алуминий и стомана от Турция \"засяга много малка част\" от БВП-то на страната и по принцип не може да предизвика срив на валутния курс на лирата. \"Спадът на националната валута с 40% е знак, че много от основите на икономиката не са в ред в тази страна\", смята икономическият съветник на САЩ.", "date": "2018.08.14", "title": "Ердоган посочи САЩ като виновник за срива на турската икономика"}
{"url": "https://www.actualno.com/education/blizo-60-000-pyrvoklasnici-vlizat-v-klasnite-stai-prez-tazi-uchebna-godina-news_689738.html", "text": "   . Това каза министърът на образованието и науката Красимир Вълчев в интервю за предаването „Тази сутрин“ по bTV.     На въпрос дали трябва да има телефони в час, министър Вълчев отговори: „Мобилни телефони и разговори – не, дисциплината е важна за придобиване на знания. Мобилни устройства и учене чрез тях – да, все пак знаем, че днес цифровите технологии променят както живота ни, така и начина на учене. Този дебат го водихме с колегите министри на образованието в рамките на Европейския съюз и това, което надделява като политика в другите европейски страни, е обучение чрез информационни технологии така, че да не бъде за сметка на социално-емоционалните компетентности“.   Министър Вълчев обясни, че е по отношение на мобилните телефони различите учители тестват различни подходи. „Директорът на 51 СУ ми казва, че е пробвал и едното, и другото – първо да забрани телефоните, а след това да ги разреши. Факт е, че когато телефоните са били разрешени, резултатите са много по-добри – с важното уточнение те да се ползват за целите на учебния процес. Решението на проблема с ползването на телефони в час е налагане на дисциплина от страна на учителите и училището. Законът трябва да се спазва“, коментира още образователният министър, цитиран от агенция \"Фокус\".\r\nНа въпрос дали МОН е инвестирало достатъчно, за да има дигитално образование, Вълчев отговори: „Поехме ангажимент всички училища да имат безплатен wifi. В момента близо 1100 училища имат такъв, който покрива минимум 80% от класните стаи. Ще правим и т.нар. образователен облак – отворен достъп до образователно съдържание“, каза още той.  „Тази година финансирахме шкафчета за близо 130 000 ученици, а ще финансираме и още. Вече имаме осигурен достъп и до електронно четимите учебници. Разделяме и най-големите учебници на две – нещо, което обаче ще влезе в сила от следващата учебна година. Препоръчваме и на училищата да оптимизират учебното съдържание, така че средно дневно децата да не носят учебници за 6 дисциплини, а за 4“, обясни Вълчев.   ", "date": "2018.08.14", "title": "Близо 60 000 първокласници влизат в класните стаи през тази учебна година"}
{"url": "https://www.actualno.com/healthy/majka-osydi-rzi-varna-zaradi-otkaz-za-otlagane-na-imunizacii-news_689709.html", "text": "  Административния съд във Варна определи като нищожно решение на Областна специализирана комисия към Регионалната здравна инспекция (РЗИ), с което е отказано отлагането на на задължителните имунизации на дете, страдащо от аутизъм, съобщи      Произнасянето на магистратите е по жалба на майката на детето. Тя оспорва решението на здравния орган, с което е постановено провеждането на задължителните имунизации за възрастта и реимунизации по индивидуална схема.   Настойникът изтъква, че От РЗИ посочват, че по правилата за имунизациите в страната за имунизациите съгласно Имунизационния календар.  Майката е изпратила своето искане за отлагане на имунизациите за повече от 3 месеца през март 2018-та. Няколко дни след молбата ѝ комисията се събира, за да вземе решение. Съдът обаче установява, че не е спазено изискване и комисията не е заседавала в пълния състав, определен от директора на РЗИ-Варна. Освен това в състава не е взел участие невролог, както е по изискване. Това означава, че липсва компетентност на колективния административен орган.   Съдът констатира още, че при издаване на решението не са изложени никакви фактически и/или правни основания за постановения отказ.\r\n\"Липсата на мотиви препятства преценката за законосъобразност на акта и извършване на съответната проверка за неговата правилност. В случая става въпрос и за здравето на малолетно лице, като предотвратяването на риска от постваксинални усложнения и задълбочаване на заболяването е особено съществено. Дебатът „за и против ваксините“ е открит в обществото и създава предпоставки за възникване на съмнения от ползата на ваксините, съответно и такива за разпространението на инфекциозни болести, поради самоволен отказ от поставянето им. Именно поради това в задължение на компетентните органи, на които е възложена преценката за отлагането на ваксинацията, е да изложат ясни и обосновани мотиви за необходимостта от ваксинация и липсата на противопоказания за всеки конкретен случай. Това не е сторено и съдът не може да прецени дали в настоящата хипотеза и при съответното заболяване на детето, съществува риск от ваксинация или същата е необходима\", пише в съдебното решение.    В крайна сметка оспореното решение е счетено за нищожен административен акт, като издаден от некомпетентен орган при липса на кворум и при съществено нарушение на изискването за съдържание. Съдът осъжда РЗИ да плати разноските по делото в размер на 510 лева.   ", "date": "2018.08.14", "title": "Майка осъди РЗИ-Варна заради отказ за отлагане на имунизации"}
{"url": "https://www.actualno.com/america/kongresmen-vidja-namesa-na-rusija-v-kyrvavija-sblysyk-v-sharlytsvil-moskva-otreche-news_689723.html", "text": "  Американски конгресмен видя намеса на Русия в събитията отпреди година (12 август, 2017 година) в Шарлотсвил, когато маршът \"Обедини дясното\" против решението да бъде премахнат паметник на генерал Робрът Лий (бел. ред. - ) доведе до кървави сблъсъци със защитници на гражданските права и свободи и противници на антиимиграционната политика на Доналд Тръмп. Тогава загина един човек - прегазена беше жена от млад мъж с крайнодесни убеждения, а 34 души бяха ранени.     Според конгресмена-републиканец Том Гарет от ФБР са открили следи от руска намеса. Става въпрос за профили в социалните мрежи, създавани и управлявани от руска територия, които са подклаждали крайни настроения.   В интервю пред CNN, Гарет заяви, че по време на закрита среща преди около два месеца попитал директора на ФБР и други служители на службата дали руската намеса \"е свързана с разпалването на пламъците на раздора\" довели до насилието в Шарлътсвил. От Бюрото, твърди конгресменът, са потвърдили, че това е истина и са му предоставили информация, която не е секретна, пише Агенция \"Фокус\".\r\nПо мнението на републиканеца, руската намеса в политиката на САЩ цели да \"изправи американци срещу американци и да подкопае доверието в западната демокрация\".  \"Няма доказателства за намеса на Русия, както няма такова и за сходни обвинения за руска намеса във вътрешните работи на САЩ\", отвърнаха от руското посолство в САЩ.   ", "date": "2018.08.14", "title": "Конгресмен видя намеса на Русия в кървавия сблъсък в Шарлътсвил, Москва отрече"}
{"url": "https://www.actualno.com/society/ot-asociacijata-na-zastrahovatelite-ne-objasniha-shto-e-to-riskov-faktor-za-avtomobil-news_689724.html", "text": "  Една от причините застраховката „Гражданска отговорност” да има една от най-високите \"щетимости\" в Европа са и лошите пътища. Това заяви главният секретар на Асоциацията на застрахователи Нина Колчакова.     Колчакова коментира, че с този вид застраховка се плащат много щети, сред които е , когато става въпрос за загинали в катастрофа. Кръгът на тези лица се разшири след тълкувателно решение на ВКС, добави тя пред Нова телевизия, уточнявайки, че .   Просто така е най-лесно, отвърна председателят на Асоциацията за квалификация на автомобилистите Красимир Георгиев. , категоричен беше той. И попита директно – .\r\nНе съм подготвена да отговоря чак в такъв детайл, отвърна Колчакова. Нашите застрахователи ги интересува – да вдигат цената на застраховката, убеден е Георгиев. Колчакова пък заяви, че застрахователи завеждат искове и в случаи на дупки по пътя срещу АПИ или срещу общински власти.  Това е социална политика на държавата за компенсация на невиновни пострадали на пътя, напомни още главният секретар на Асоциацията на застрахователите. Застрахователите държат цените на достатъчно ниско ниво, за да могат гражданите да си позволят застраховка, каза Колчакова. , отвърна Георгиев и даде пример – че гастарбайтерите имат застраховки, които покриват дори хотели при повреда на автомобил. Съгласен съм, че има прекалено много обезщетения, но застрахователите ни не действат в премахването на причини за пътно-транспортни произшествия, категоричен беше Георгиев.   Имаме много други фактори за катастрофи - образование, пътна инфраструктура. Ние подкрепяме системата \"бонус-малус\" (бел. ред. - ), но колкото по-скъпо е за един участник в движението, толкова по-евтино ще е за друг. Абсолютна спекулация е да се говори, че до края на годината ще се увеличи цената на застраховката с 20% - трябва да се видят съдебните решения, добави Колчакова. . Все едно да осъждаме за убийство пистолет, а не човек, даде пример Георгиев.", "date": "2018.08.14", "title": "От Асоциацията на застрахователите не обясниха що е то рисков фактор за автомобил"}
{"url": "https://www.actualno.com/europe/borisov-izrazi-syboleznovanija-za-zaginalite-pri-incidenta-kraj-genua-news_689866.html", "text": "   , съобщиха от правителствената информационна служба.     „В този тежък за Италия момент, моля позволете ми да изразя моите най-искрени съболезнования на Вас и на приятелския италиански народ“, отбелязва премиерът Борисов.   Българският министър-председател уверява в солидарността и подкрепата на България и пожелава бързо възстановяване на пострадалите и преодоляване на последствията.\r\nПрипомняме, че по-рано днес . По официални данни загиналите са 11 души, но има и твърдения за повече жертви. Все още има и затрупани хора, които спасителите се опитват да измъкнат.  ", "date": "2018.08.14", "title": "Борисов изрази съболезнования за загиналите при инцидентa край Генуа"}
{"url": "https://www.actualno.com/curious/8-priznaka-che-v-doma-vi-ima-opasnost-news_689734.html", "text": "  Дори и редовно да почиствате и следите всичко в дома ви да е изрядно, едва ли подозирате, че дори най-безопасните навици могат да се превърнат в заплаха за здравето ви и това на вашите близки.     Проверете дали тези признаци на опасния дом се крият и у вас, пише zdrave.to.\r\nАко се окаже така, препоръчваме ви незабавно да ги промените, ако искате всичко със здравето ви да е наред.   Въздухът в апартамента не може да бъде напълно сух - влагата се смесва с него, когато вземаме душ, готвим и просто дишаме. Но високата влажност (например с прекомерно използване на овлажнители) може да предизвика разрастване на мухъл и гъбички.   Тези микроорганизми обичат да се заселят на скрити места, където трудно се откриват. Спорните гъби, които навлизат в тялото през дихателните пътища, могат да причинят кашлица, хрема, сълзене и в някои случаи неприятни кожни реакции.     Не сте само вие, ако вече не си спомняте последния път, когато погледнахте вентилационните отвори. А всъщност те съдържат тонове прах. Същото важи и за въздуховодите в климатиците. Ако техниката не е почистена, тя може да се превърне в котел с болести.\r\nБактерии, вируси, спори от гъбички - всички те се вкореняват във влажна и топла среда. Някои от микроорганизмите, например бактериите от род Legionella, могат да причинят тежка пневмония, понякога с фатален изход.    По-евтино - не означава по-добре. Чрез закупуване на неизпитани домакински химикали със съмнителен състав, рискувате да си навлечете болести като астма, алергии и дори рак.\r\nОсобено внимание трябва да обърнете на спрейовете. Когато впръсквате от тях, то вие също вдишвате от съдържанието им и то влиза в тялото ви през дихателните пътища, отравяйки тялото ви с опасни токсини.      Мокрото почистване веднъж седмично може да не е достатъчно. Прахът е силен алерген. Позволявайки ви да се натрупа, рискувате здравето на близките си.\r\nСпоред учените 35% от домашния прах се състои от минерални частици, 12% текстилни и хартиени влакна, 19% от кожните клетки, 7% от полен и 3% от саждите и от дима. Произходът на останалите 24% не е установен. Спалното бельо натрупва вируси, спори от гъсти гъби, бактерии и други патогени.   Смяна на спално бельо е хубаво да бъде колкото е възможно по-често - поне веднъж седмично при топло време и 2 пъти месечно през студения сезон. Не се поддавайте на мързела. Добре е и да гладите спалното бельо. Редовно ли почиствате дома си? Похвално е, ако това е така, но, ако не местите мебелите, целият ефект на почистването се свежда до нищо.\r\nОпитайте по някакъв начин да погледнете зад рамката на леглото или да проверите мястото зад шкафа. Едва ли гледката ще ви изненада приятно.    Ние всички ги обичаме. Пухкавите приятелчета носят толкова много уют и топлина в живота ни. Но те не трябва да се допускат в леглото. Дори и при най-внимателната грижа, в леглото с животното влизат мръсотия, паразити и насекоми. А не забравяйте, че алергията към козина може да се прояви на всяка възраст. Многобройни възглавници, стари списания и вестници, фигурки и сувенири - всичко това събира прах като лишава дома ви от свежест и чистота. По-добре се отървете от всичко излишно или просто го сложете в кутия.", "date": "2018.08.14", "title": "8 признака, че в дома ви има опасност"}
{"url": "https://www.actualno.com/balkani/erdogan-za-sasht-te-imat-iphone-no-syshtestvuva-i-samsung-news_689799.html", "text": "  Турският президент Реджеп Ердоган обяви плановете си за бойкотиране на американската електроника, съобщава NTV, цитирана от БГНЕС.     „Америка икономически напада не само нас, но и Китай, Русия, Иран и Европа. Дори Канада. Но срещу нас е започната операция. Ще бойкотираме американската електроника. \", заяви Ердоган.   САЩ трябва да разберат какво са направили, Турция ще може да удовлетвори своите нужди, каза Ердоган. „Искахме да купим дронове, но Конгресът не ни позволи. Сами ще си ги произведем, няма проблеми“, заяви турският държавен глава. Той добави, че Турция ще „проведе много преговори със западните страни“ и ще търсят приятели на Запад, канейки ги в Турция.\r\n„Обръщам се към нашите делови среди. Най-добрият отговор на САЩ ще бъде да запретнем ръкави и да работим. “, заяви Ердоган.  Той отново призова населението да смени доларите в лири, за да се стабилизира курсът на националната валута. „Не се съмнявайте, ще продължим решително да се занимаваме с долара, курса и лихвите. “, подчерта още Ердоган.          ", "date": "2018.08.14", "title": "Ердоган за САЩ: Те имат iPhone, но съществува и Samsung"}
{"url": "https://www.actualno.com/europe/merkel-e-protiv-vsjakakvi-promeni-na-granicite-na-zapadnite-balkani-news_689718.html", "text": "  Германският канцлер Ангела Меркел се обяви срещу всякаква промяна на съществуващите граници на Западните Балкани, предаде БГНЕС.     \"Териториалната цялост на държавите от Западните Балкани е неприкосновена\", казала Меркел по време на срещата си в Берлин с председателя на босненското президентство Денис Звиздич. От публикацията в сайта на германското правителство става ясно, че тя отхвърля всякакви призиви за промяна на установените граници след войните на Балканите.   \"Подобно нещо не може да направим\", казала Ангела Меркел по време на разговора си с Денис Звиздич. Германският канцлер подкрепи европейската перспектива за всички страни от Западните Балкани.", "date": "2018.08.14", "title": "Меркел е против всякакви промени на границите на Западните Балкани"}
{"url": "https://www.actualno.com/europe/objaviha-naj-dobrija-grad-za-jiveene-news_689721.html", "text": "  Австрийската столица Виена победи австралийския град Мелбърн в състезанието за най-добър за живеене град, съобщи ВВС. За първи път европейски град е на чело на годишната класацията на Economist Intelligence Unit.     Международният съюз класира 140 градове по различни фактори, включително политическата стабилност, престъпност, образование и достъп до здравни грижи, предаде БГНЕС.   При проучването става ясно, че най-голям напредък има от всички европейски градове има Манчестър, който скача с 16 места - до 35 място.\r\nЯпонските градове Осака и Токио влязоха тази година в челните 10 места - съответно на трето и на седмо място. И при двата града е постигнат значителен напредък в класацията, дължащ се основно на намалени нива на престъпност, както подобрения в градския транспорт, съобщава CNN.  Относно Австралия, макар и Зеленият континент да отстъпи първото си място, три от градовете ѝ са с едни от най-добрите резултати. Мелбърн е на второ място, Сидни на пето, а Аделаида на десето.   На дъното на класацията е сирийската столица Дамаск, преди нея се нарежда столицата на Бангладеш, Дака. На трето място отзад напред е най-големият град в Нигерия – Лагос.", "date": "2018.08.14", "title": "Обявиха най-добрия град за живеене"}
{"url": "https://www.actualno.com/education/krasimir-vylchev-nimh-kategorichno-iska-razvod-a-ban-ne-dava-news_689730.html", "text": "  \"Надявам се, че няма сега да има прекъсване на хидрометеорологичното обслужване. Вчера стана ясно, че НИМХ категорично иска развод, а БАН не дава. Доколкото разбрах от десетилетия има такива нагласи за излизане от БАН. Всъщност НИМХ в тази си 130-годишна история през близо половината време е бил извън Академията – той не е типичният научен институт, при него научната дейност е по-малката част. Той има международни ангажименти, изпълнява ангажименти по три закона и ние не можем без него и трябва да го запазим при всички положения.\" Това каза министърът на образованието Красимир Вълчев в интервю за bTV.     Министърът коментира, че тези 15 млн. лв., които бяха отпуснати допълнително на БАН, са разпределени по критерии от Общото събрание в зависимост от научната дейност на институтите. По думите му за метеоролозите увеличението на средствата е около 5-6%.   \"Критериите са справедливи дотолкова, доколкото отчитат научните критерии, но не и специфичните критерии на НИМХ. Дългосрочният проблем, който поставят от НИМХ, е отношението към тях и способността на Общото събрание на БАН да бъде достатъчно отговорно\", допълни още той.\r\nМинистърът посочи, че конкретните ангажименти, които са били договорени по време на срещата при него, са били МОН да подпомогне до края на годината НИМХ:  \"„И ние изпълняваме това. Другото беше БАН в рамките на бюджета си да потърси допълнителни възможности. А за следващата година да търсим самостоятелност на НИМХ в рамките на БАН. Не искаме ние да взимаме решението за изваждане на НИМХ от БАН – те трябва да се разберат и да вземат решението в дух на съгласие. Седем или осем сектора ползват данните от НИМХ, те имат и международни ангажименти, така че не можем да ги оставим.\"\r\nТой обясни, че от всички средства, които са гласувани тази година - около 65 млн. лв. увеличение, около 50% ще отидат в БАН.   \"Следващата година пак ще имаме това увеличение и ще имаме възможност пак допълнително да подкрепим системата за научните изследвания. А аз разглеждам НИМХ като част от системата на научните изследвания\", каза още Вълчев.    Образователният министър заяви, че от 2019 г. учителските заплати ще се увеличат с 20%.\r\n\"Ще има ново увеличение на заплатите на учителите с около 20% - с толкова вече договорихме увеличението на минималните работни заплати за съответните учителски длъжности. То е предвидено от 1 януари със средносрочната бюджетна прогноза – това ще бъде заложено и в Закона за държания бюджет\", каза още министър Вълчев и посочи, че 330 млн. лв. са отделени за това увеличение.\r\n\"Важното е, че проведохме този политически разговор и взехме това решение, че учителите са най-важни и трябва да инвестираме в тях. Минималната заплата, която в момента е 760 лв. за длъжността младши учител и учител, ще се увеличи на 920 лв. – това е основната заплата. Иначе средната брутна заплата, е около 1080 лв. Тя е близка до общата средна на страната. След увеличението тя ще стане близо 1300 лв. – това е брутната. А нетната вероятно ще е между 1000 и 1100 лв., но това е индивидуално и зависи от клас прослужено време и т.н.\", обясни министърът.   На въпрос дали ще изпълни обещанието си да вдигне учителските заплати двойно до края на мандата на ГЕРБ, Вълчев отговори:\r\n\"Да, и това може да го видим в одобрената от правителството средносрочна бюджетна прогноза. За 2019, 2020 и 2021 г. имаме заложени 330 млн. лв. с всяка година повече. В края на мандата една нетна учителска заплата трябва да бъде над 1500 лв., а минималната – над 1300 лв.\", обясни министърът.   Той посочи, че малко преди 15 септември има дефицит на учители, като най-трудно се намират педагози по информационни технологии, физика и математика. \"Средната възраст на един български учител е около 50 години\", уточни Вълчев.", "date": "2018.08.14", "title": "Красимир Вълчев: НИМХ категорично иска развод, а БАН не дава"}
{"url": "https://www.actualno.com/america/trymp-pak-predizvika-burja-v-twitter-news_689858.html", "text": "  Американският президент Доналд Тръмп изригна с порция от нови постове в профила си в Twitter, посветени на два скандала - този с \"Омароса\" Маниголт Нюман и руската намеса в президентските избори на САЩ.     Тръмп обърна специално внимание на Нюман, която \"блесна\" като участник в шоуто му \"Стажантът\", заради което той все още има звезда на Алеята на славата в Холивуд. Нюман беше уволнена от съветника на Тръмп - генерал Джон Кели, но лъсна в редица телевизии със запис, правен в залата за извънредни ситуации в Белия дом - на фактическото ѝ уволнение. Тогава тя разказа, че в света на Тръмп всичко е лъжа и Белият дом е гнездо на змии - всеки е готов да се отрече от всичко, което е казал дори публично преди минута.\r\nСпоред Тръмп Омароса е показала що за стока е, като президентът на САЩ използва по неин адрес думите \"луда\" и \"куку\". Той благодари на Кели, че е уволнил \"това куче\", използвайки думата \"dog\".   Същевременно Тръмп изригна и по адрес на специалния прокурор Робърт Мълър, който води разследването за руската намеса в американските президентски избори. Американският президент призова разследването да бъде спряно и вместо това да бъде разследвана \"мошеничката Хилари\", като посочи искането на Конгреса да разпита на ниво \"правосъдна комисия\" зам.-главния прокурор Брус Ор по въпроса защо е провел 60 разговора с бившия британски шпионин Кристофър Стийл от януари 2016 година насам, който изготви т.нар. \" \" на Тръмп за руските му контакти. Стийл е финансиран от Демократичната партия за работата си т.е. от Хилари Клинтън. Сега Ор трябва да убеди конгресмените, че не е участвал в конспирация, с която да попречи на Тръмп да стане президент. Изслушването е предвидено на 28 август.     Тръмп обаче не пропусна и да се заяде за пореден път с главния прокурор и министър на правосъдието на САЩ Джеф Сешънс с думите: \"Ако имахме истински главен прокурор, този лов на вещици нямаше да започне\". Припомняме, че Сешънс пое двата поста, след като Тръмп го номинира и подкрепи.    https://www.actualno.com/america/v-skandalnoto-dosie-kak-rusija-dyrji-na-kaishka-trymp-ima-i-bylgarska-vryzka-news_586921.html", "date": "2018.08.14", "title": "Тръмп пак предизвика буря в Twitter"}
{"url": "https://www.actualno.com/europe/desetki-raneni-sled-kato-avtobus-se-preobyrna-blizo-do-london-video-news_689710.html", "text": "  Десетки са били откарани в болница, трима от които със сериозни наранявания, след като междуградски автобус, в който са се возили, се е преобърнал близо до Лондон, съобщи BBC.     41 души са били откарани в болница, 7 от които деца, след като превозното средство излезе от магистрален път 25 в близост до Сланлейн, Кент, уточнява БГНЕС.  В спасителната операция са участвали и екипи на спасителната служба на Кент, както и на пожарната, които са спасявали заклещени пътници. Мнозина са получили помощ на място, преди да бъдат откарани в лечебни заведения. Свидетели на случилото се също са помагали и разказват за ужаса, както и за благодарността на спасените.     Страшното събитие обаче доведе и до радостен миг. На мястото на катастрофата се е родило момченце - майката пътувала в една от колите, хванати в задръстването след катастрофата.  Заради инцидентът на пътя се образува близо 8 километра опашка от автомобили. Движението вече е възстановено.    ", "date": "2018.08.14", "title": "Десетки ранени след като автобус се преобърна близо до Лондон (ВИДЕО)"}
{"url": "https://www.actualno.com/showbusiness/finansovijat-direktor-na-netflix-reshi-da-napusne-news_689714.html", "text": "  Главният финансов директор на американския стрийминг гигант Netflix Дейвид Уелс обяви напускането на поста си. Това стана ясно от изявление, публикувано в сайта на компанията и цитирано от БГНЕС.     \"Това бяха едни прекрасни 14 години и аз съм много горд от всичко постигнато до този момент\", казва Уелс.   \"След като обсъдих моето желание за промяна, всички се съгласихме, че компанията е в силна финансова позиция и с потенциал за растеж и за това е подходящото време да намерим нов финансов лидер. Аз лично смятам да се фокусирам повече над благотворителност\", пише още той.\r\nУелс се присъедини към екипа на Netflix през 2004 година, а от 2010 година заема поста на главен финансов директор. Компанията е основана през 1997 година, като първоначално предоставя услуги за стрийминг на видео в интернет. От 2013 Netflix започва да прави собствени телевизионни продукции. Най-известните от тях са \"Stranger Things\", \"Orange is new black\", \"House of Cards\" и др.  През юли миналата година компанията съобщи, че броят на абонаментите на услугата в световен мащаб е надхвърлил 100 милиона души.", "date": "2018.08.14", "title": "Финансовият директор на Netflix реши да напусне"}
{"url": "https://www.actualno.com/chronicles/za-pyrvi-pyt-se-vyvejda-registracija-na-motornite-prevozni-sredstva-news_689576.html", "text": "  Франция е първата страна, която въвежда регистрационни табели с наредба на парижката полиция от 14 август 1893 г., следвана от Германия през 1896 г. Нидерландия е първата страна, въвела национална регистрация на регистрационните табели, наричани „разрешително за каране по пътищата“, през 1898 г. Отначало тези табели са били само поредни номера, започвайки от 1, но това е променено през 1906 г.     В САЩ, където всеки щат издава свои регистрационни номера, Ню Йорк въвежда регистрационни номера през 1903 г. (черни номера на бял фон), като преди това (от 1901 г.) е имало изискване само инициалите на собственика да се виждат отчетливо отзад на превозното средство. Отначало е нямало нормирани регистрационни номера, а всеки собственик на кола е бил длъжен да си ги прави сам. През 1903 г. Масачузетс става първият щат, въвел стандартизирани регистрационни табели.   В Германия през 70-те години на 20 век е въведен в употреба шрифт, получил названието затрудняващ фалшификацията (на немски: FE-Schrift, Fälschungserschwerende Schrift). Той е разработен така, че например буквата O не може да се преправи в Q, и обратно, не може да се добави щрих към P, за да изглежда буквата като R.", "date": "2018.08.14", "title": "За първи път се въвежда регистрация на моторните превозни средства"}
{"url": "https://www.actualno.com/america/trymp-odobri-voennija-budjet-na-sasht-za-2019-godina-news_689713.html", "text": "  Американският президент Доналд Тръмп подписа бюджета за отбрана на САЩ за 2019 година, който е с размер 716 милиарда долара. Церемонията по подписването се е състоя късно снощи българско време във военната база Форт Дръм в Ню Йорк, където е базирана 10-та планинска дивизия на САЩ, уточнява БГНЕС.     На първо място в новия бюджет стои увеличаването на броя на военнослужещите, който трябва да нарасне с около 16 хил. души, а заплатите им ще бъдат вдигнати с 2,6%. Документът предвижда и продължаване на военната помощ за Украйна, както и редица мерки за противодействие на Русия във военната сфера.   С военния си бюджет САЩ отлага и доставката на изтребители F-35 за Турция. В рамките на 90 дни Пентагона трябва да изготви доклад за отношенията между САЩ и Турция, с който да бъде дадена оценка за развитието им. Основен аспект от документа ще е решението на Анкара да купи ракетни системи C-400 от Русия и дали това отговаря на интересите на САЩ и НАТО в сферата на отбраната.\r\nИначе Тръмп показа, че е доволен от военния бюджет и изрази увереност, че американската армия ще стане по-силна с него.  ", "date": "2018.08.14", "title": "Тръмп одобри военния бюджет на САЩ за 2019 година"}
{"url": "https://www.actualno.com/curious/masov-boj-zaradi-perfektnoto-mjasto-za-selfi-pred-znakov-fontan-video-news_689711.html", "text": "  Две жени са се сбили пред Фонтана ди Треви в Рим, съобщава \"Гизмодо\". Полицията в града пише за инцидента в своята Facebook страница, предаде БГНЕС.     На 8 август 44-годишна американка и 19-годишна холандка започнали разпалено да спорят за най-доброто място за селфи пред фонтана. Според силите на реда, малко след това двете туристки са започнали \"да се бутат и да се бият\". Техните семейства също се включили в боя и спорът между двете жени прераснал в масов бой, в който влезли 11 души, включително двама 17-годишни американци и 13-годишната сестра на холандската туристка.   Боят бил прекратен, след като двама полицаи се намесили. Наложило се обаче да дойдат подкрепления, тъй като двамата служители на реда се оказали недостатъчни, за да бъде въдворен \"траен мир\". Няма сериозно пострадали при инцидента, на туристите не са повдигнати обвинения.\r\nПолицията публикува и видеото от инцидента. На него се вижда началото на конфликта за перфектното място са снимки пред фонтана, както и неговата развръзка.   ", "date": "2018.08.14", "title": "Масов бой - заради \"перфектното място за селфи\" пред знаков фонтан (ВИДЕО)"}
{"url": "https://www.actualno.com/business/kfn-objavi-koga-shte-bydat-prekrateni-zastrahovkite-na-klientite-na-olimpik-news_689871.html", "text": "        Тогава се очаква в кипърския държавен вестник да бъде публикувано обявление за назначаване на ликвидатор на компанията.   Прекратяването ще се извърши автоматично без да са необходими допълнителни действия от застраховащия или от застрахованите лица.\r\nОт петък 200 000 българи, застраховани в в ЗК Олимпик АД, остават без задължителната застраховка Гражданска отговорност за автомобилите си.  От 00.01 часа на 18.08.2018 г. ще могат да бъдат сключвани нови застраховки „Гражданска отговорност“ на автомобилистите.\r\n\"На всеки засегнат собственик на МПС на автомобилистите с друг застраховател. Застраховката може да се сключи и от друго лице\", уточняват от КФН.   След прекратяване на застрахователните договори, ако не са били сключени нови своевременно, в случай на пътнотранспортно произшествие обезщетението се заплаща от лицето, причинило произшествието на пътя.    Заплатените премии за неизтеклата част на застрахователните договори, които ще бъдат прекратени, подлежат на връщане в рамките на последващото производство по несъстоятелност в съответствие със законодателството на Република Кипър.\r\nКлиентите на ЗК Олимпик ще бъдат уведомени за откритото производство и По същия начин ще бъдат уведомени и лицата, които са завели щети при застрахователя.   \"От месец 10 май 2018 г. ЗК Олимпик няма право да сключва нови застрахователни договори, тъй като Комисията за финансов надзор (КФН) по искане на Надзорния орган върху застраховането на Република Кипър наложи забрана за сключване на нови договори от клона на застрахователя в България\", пишат от КФН.\r\n\"Застрахователна компания Олимпик е застраховател със седалище в Република Кипър и извършва дейност в България чрез клон. Съгласно правото на Европейския съюз застрахователи от една държава членка могат да откриват клонове в друга държава членка без да кандидатстват за лиценз там. Тези компании продължават да се надзирават от надзорните органи в държавите, където се намира тяхното седалище, като тези органи имат задължение да следят за тяхната финансова стабилност на територията на целия Европейски съюз, включително и за дейността която се осъществява чрез клонове, открити в други държави членки. Надзорният орган на Кипър има право да налага надзорните мерки съгласно законодателството в Кипър в това число да отнеме лиценза за застраховане, когато са налице основанията за това. По информация от надзорния орган на Република Кипър лицензът е отнет поради неплатежоспособност на дружеството\", допълват от комисията.   ", "date": "2018.08.14", "title": "КФН обяви кога ще бъдат прекратени застраховките на клиентите на \"Олимпик\""}
{"url": "https://www.actualno.com/society/prognoza-za-vremeto-14-avgust-vtornik-news_689693.html", "text": "  Днес отново ще бъде слънчево. След обяд над по-голямата част от страната ще се появи висока облачност, над югозападните райони - и средна, но само на отделни места там ще превали слаб дъжд. Това съобщи за Агенция „Фокус“ Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа слаб, в Дунавската равнина и източните райони до умерен вятър от изток-югоизток. Максимални температури между 30° и 35°, в София около 29°.     Над Черноморието ще бъде слънчево, с до умерен източен вятър. Максималните температури на въздуха: 27–29°. Температурата на морската вода е 26–27°. Вълнението на морето ще бъде 2-3 бала.   Над планините ще бъде слънчево, след обяд с висока, а над масивите от Югозападна България и средна облачност и на отделни места там ще превали слаб дъжд. Ще духа до умерен източен вятър. Максималната температура на височина 1200 метра ще е около 24°, на 2000 метра – около 17°.\r\nАтмосферното налягане ще бъде близко до средното за средното за август и през деня ще се задържи почти без промяна.  През следващите дни ще остане предимно слънчево, със слаб, в източните райони до умерен вятър от изток-североизток. Температурите ще се повишат с още градус-два.   ", "date": "2018.08.14", "title": "Прогноза за времето - 14 август (вторник)"}
{"url": "https://www.actualno.com/sofia/zapochva-razdavane-na-voda-v-stolicata-news_689685.html", "text": "  От днес, вторник, 14 август, до 17 август, във връзка с горещите летни дни и високи температури Столичната община организира раздаване на минерална вода за гражданите. Това съобщиха от пресцентъра на Общината.     Водата ще се раздава безплатно до изчерпване на наличните количества, от 13.30 часа.   Организирани са три пункта в столицата, разположени на следните места:\r\n- пред пилоните на Националния дворец на културата;  - на площадното пространство при храма „Св. Неделя”;   - на Орлов мост - при езерото \"Ариана\" (в близост до автобусната спирка).", "date": "2018.08.14", "title": "Започва раздаване на вода в столицата"}
{"url": "https://www.actualno.com/europe/pette-strani-koito-shte-bydat-zasegnati-naj-tejko-ot-brexit-bez-sporazumenie-news_689743.html", "text": "  Страните-членки на Европейския съюз вече броят потенциалните разходи от Brexit без споразумение преди преговорите, които продължават след кратката лятна почивка, в която двете страни вярват че могат да отблъснат това, което ще се превърне в катастрофално за Брюксел членство, пише британският евроскептичен ежедневник The Daily Express.     Членките на ЕС може да приключат със загуби от над 500 милиарда паунда, докато се приготвят за търговски мита и допълнителни разходи свързани с напускането на Великобритания без споразумение, според нов доклад.\r\nСпоред изследване, извършено от бившия съветник на Маргарет Тачър и председател на Икономистите за свободна търговия професор Патрик Минфорд, ЕС ще приключи с разходи от 433 милиарда паунда в търговски мита при споразумение със Световната търговска организация (СТО).\r\nДържавите от ЕС ще понесат и спад от 1.5 процента в националния си доход при случай на излизане без споразумение, според отделно изследване на Международния валутен фонд (МВФ).  Изгубената икономическа продукция на ЕС ще струва на Блока близо 189 милиарда паунда, оставяйки индустриите на страните-членки потенциално разорени.\r\nИрландия, Италия, Франция, Белгия и Германия ще бъдат сред най-големите губещи в Евросъюза. Ето как могат да бъдат засегнати.     Дъблин ще получи солиден 4-процентов удар на своето БВП като резултат от Brexit без споразумение – най-тежкият от всички членки на ЕС.\r\nМВФ прогнозира, че заради високо интегрирания характер на ирландската и британската икономики, Ирландия може да се изправи пред значителни последствия като резултат.\r\nДъблин разчита сериозно на трансграничната търговия със Северна Ирландия. През 2016 година Северна Ирландия е изнесла стоки и услуги на стойност 4 милиарда паунда на юг.\r\nИрландия е изнесла близо 1.3 милиарда паунда в стоки през същата година, според собствените им данни.    Търговският излишък на Париж с Великобритания от 4 милиарда паунда ще бъде изложен на значителен риск, ако не бъде постигнато споразумението за излизане.\r\nЖералд Дарманиан, бивш френски финансов министър, заяви че Brexit без споразумение ще бъде „катастрофа“ за потока на стоки между Великобритания и Континента.\r\nФранция е ядосана и защото планирането на Европейската комисия реши да изключи френските пристанища от новите търговски маршрути между Ирландия и Континента.\r\nТова означава, че крайбрежните пристанища на Париж може да изгубят милиарди от европейско финансиране, с което да помогнат за увеличаване на капацитета си след Brexit. Берлин понастоящем се наслаждава на търговски сделки с Великобритания на стойност 61 милиарда паунда, за които Федерацията на германските индустриалци (ФГИ) предупреждава, че са изложени на риск при случай на излизане без споразумение.\r\nФГИ се тревожи заради увеличеното напрежение в търговията с Великобритания след Brexit. Островът е вторият най-голям износен пазар за германските автомобилопроизводители.\r\nМитнически такси от 2 милиарда паунда на година ще бъдат прибавени към разходите на германски автомобили, закупувани от британски потребители при случай на Brexit без споразумение.   През изминалата година, 950 000 автомобили произведени от Фолксваген, БМВ и Мерцедес са били регистрирани във Великобритания като част от вноса на германски автомобили на стойност 20 милиарда паунда. Brexit без споразумение „ще нарани белгийската икономика много сериозно“, според шокиращите предупреждения на финансовия министър на страната Йохан ван Овертвелт.\r\nСтраната ще загуби около 42 000 работни места само във Фламандския регион.   Ван Овертвелт заяви: „Белгия е четвъртият по-големина износител, по номинални сметки, във Великобритания, в паритет с Франция, която е много по-голяма страна. При този случай, ако Brexit поеме по грешния път, т.е. твърд Brexit, това ще нарани белгийската икономика много сериозно. Говорим за хиляди и хиляди работни места, зависещи от бизнеса с Великобритания“. Рим ще трябва да допринася с допълнителни 900 милиона паунда на година в хазната на Брюксел, за да запълни дупката, оставена от Brexit.\r\nФермерите в страната също са притеснени, че всякакви ограничения в свободната търговия между Италия и Великобритания ще разорят тяхната индустрия.   Роберто Монкалво, президент на италианския фермерски съюз „Колдирети“ заяви, че излизането на Великобритания от ЕС през март 2019 година ще „отслаби“ фермерската индустрия и износната търговия на Италия.\r\nТой предупреди, че италианското земеделие „не може да плати цената на Brexit“.\r\nТе се опасяват от предполагаемо съкращение на 2.7 милиарда евро (2.3 милиарда паунда) от бюджета на Общата селскостопанска политика, нещо което би имало сериозен удар върху 800 000 италиански ферми. ", "date": "2018.08.14", "title": "Петте страни, които ще бъдат засегнати най-тежко от Brexit, без споразумение"}
{"url": "https://www.actualno.com/sofia/chast-ot-kv-bojana-ostava-bez-voda-na-14-avgust-news_689671.html", "text": "  \"Софийска вода\" временно ще прекъсне водоснабдяването в някои части на столицата на 14 август. Това съобщиха от пресцентъра на дружеството.     Във връзка с подмяна на уличен водопровод на ул. „Даскал Стоян Попандреев“, кв. „Бояна“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Бояна“ - ул. \"Радецки\" ул. \"Кумата\" ул. \"Севастократор Калоян\", ул. \"Скакавица\", ул. \"Герганица\", ул. \"Васил Чекеларов\", ул. \"Балканска война\", ул. \"Саша Попов\", ул. \"Панорамен път\", ул. \"Проф. Н. Державин\", ул. \"Елша\", ул. \"Явор\", ул. \"Горска теменуга\", ул. \"Калинка\", ул. \"Ак. Михаил Арнаудов\", ул. \"Витошки бор\", бул. \"Цар Борис III\", ул. \"Синята скала\", ул. \"Морени\", ул. \"Планинец\", ул. \"Прохлада\", ул. \"Маринковица\", бул. \"А. Пушкин\", ул. \"Симеон Радев\", ул. \"Габровница\", ул. \"Околовръстен път\", ул. \"Даскал Ст. Попандреев\", ул. \"Радецки\", ул. \"Синята скала\" от бул. \"Цар Борис III\" до ул. \"Ак. Михаил Арнаудов\", ул. \"Десислава\" от ул. \"Църковна \" до ул. \"Герганица\"   кв. \"Княжево\" - ж. п. София - Перник, ул. \"Дъбрава\", ул. \"Дивна\" ул. \"Княжевска\", ул. \"Кореняците\", ул. \"Звездица\", ул. \"Войводина могила\", ул. \"Люлински път\", бул. \"Цар Борис III\",ул. \"Кавак\", ул. \"Войнягово\", ул. \"Петко войвода\"; вилна зона \"Килийте\" - ул. \"Ак. Михаил Арнаудов\", ул.\"721\", ул. \"722\", ул. \"601\", ул. \"10-ти километър\", бул. \"Цар Борис III\" до бензиностанция OMV; кв. \"Горна баня\" - зоната между улиците- Ж. П. линията София-Перник, ул. \"Ехо\", ул. \"Извора\", ул. \"Топло изворче\", ул. \"Вечерница\", бул. \"Никола Петков\", ул. \"Георги Богоровски\", ул. \"Планиница\", ул. \"Перуника\", ул. \"Лотос\", ул. \"Гръсниче\", ул. \"Урал\", ул. \"Градище\", ул. \"Синьото езеро\", ул. \"Дон\", ул. \"Подлозище\", местност \"Подлозище\", Ж. П. линията София Перник, ул. \"Валозите\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. \"Пушкин\" и ул. \"Резньовете\", ул. \"Буря\" и ул. \"Стефан Пешев\", ул. \"Урал\" пред църквата и ул. \"Проф. Иван Державин\" пред 4-то помощно у-ще.\r\nВъв връзка с подмяна на уличен водопровод на ул. „Поручик Григорий Загорски“, жк. „Люлин“ 5, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: Блокове с номера: 368, 369, 370, 371, 464, 502, 504, 505, 506, 507, 508, 509, 510, 511, 512, 513, 522, 523, 523П, 524, 525, 526, 527, 528, 529, 531, 532, 533, 541, 545, 546, 561, 562, 563, 564, 565 и бул. „Д-р Петър Дертлиев“ от ул. „Кап. Иван Златев“ до бул. „Добринова скала“, ул. „Ицках Грациани“ от ул. „Филиповско шосе“ до бул. „Захари Стоянов“ ж.к. „Филиповци“ и кв. „Филиповци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Люлин“ 5 на последната спирка на автобус №310 пред бл. 531 и кв. „Филиповци“ – на площада до паметника.  Във връзка с монтаж на кран на ул. „Св. Петка“, вилна зона „Манастира“ с. Бистрица , се налага спиране на водоподаването от 09:00 до 16:00 часа на клиентите на „Софийска вода”, живеещи в района на: вилна зона „Косанин дол“, вилна зона „Беликата“, вилна зона „Батийница“, вилна зона „Бяла нива“, вилна зона „Градище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: вилна зона „Косанин дол“ ул. „Забел“.   Във връзка с реконструкция на уличен водопровод на ул. „Резбарска“, жк. „Хаджи Димитър“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. \"Макгахан\" ,ул.“Острово\", ул. \"Първа Българска армия\", ул. \"Резбарска\", ул. \"бул. Данаил Николаев\", ул.“Владайска река\" и ул. \"Медникарска\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Макгахан“ ъгъла с ул. „Уошбърн.\r\nВъв връзка с подмяна на сградно водопроводно отклонение на ул. „Бесарабия“, кв. „Васил Левски“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Витиня“, ул. „Рилска обител“, ул. „Стоян Попов“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ №12.    Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.14", "title": "Част от кв. \"Бояна\" остава без вода на 14 август"}
{"url": "https://www.actualno.com/crime/signal-za-bomba-v-sgradata-na-oblastnata-administracija-v-ruse-news_689874.html", "text": "        Всички служители са изведени навън, а полицията проверява сградата, която е оградена с жълта лента и до нея не се допускат граждани.   Всички служби са категорични, че не става дума за учение, а за реален сигнал, какъвто не е подаван никога досега.\r\n\"Все още никой не може да каже откъде е сигналът. Спазва се абсолютно процедурата, каквато е в такива ситуации. Виждате, че пожарната и полицията, всички са тук, освен да изчакаме, няма какво повече да направим, хората са евакуирани. Центърът за обслужване на гражданите също няма да работи\".  Това каза Мария Георгиева от пресцентъра на Общината и поясни, че утре до обед работата на цялата общинска и областна администрация ще бъде блокирана.", "date": "2018.08.14", "title": "Сигнал за бомба в сградата на областната администрация в Русе"}
{"url": "https://www.actualno.com/america/deset-jeni-zaginaha-pri-pojar-v-hospis-v-chili-news_689907.html", "text": "  Десет жени изгоряха до смърт по-рано днес при пожар в старчески дом в Чили, предаде AFP, цитирана от БГНЕС.     Трагедията предизвика вълна от обществено недоволство и доведе до намесата на президента Себастиан Пинера, който призова за дебат по въпроса за отношението на обществото към възрастните хора.\r\nСпоред властите смъртоносният пожар е възникнал рано сутринта във вторник и е изпепелил хосписа „Санта Марта“ в близост до град Чигуаянте. „Имаме десет загинали, всичките жени, които са се намирали в общежитие номер две“, заявиха от управата на провинцията.   Жертвите не са успели да избягат от огнената стихия, тъй като са били завързани за леглата си. Все още не е ясна причината за пожара.  Пинера отпътува за мястото на трагедията, за да изкаже своята солидарност и подкрепа за близките на жертвите. Президентът на латиноамериканската държава изрази надежда инцидентът да „разтърси обществото“, което е длъжник на хората от третата възраст. ", "date": "2018.08.14", "title": "Десет жени загинаха при пожар в хоспис в Чили"}
{"url": "https://www.actualno.com/society/voenno-uchenie-s-flota-na-sasht-sled-kato-ni-podariha-chetiri-lodki-news_689715.html", "text": "  Командващият българските военноморски сили контраадмирал Митко Петев се срещна с командващия Шести американски флот вицеадмирал Лиса Франкети, съобщи БНТ. Тя е командир на флота разположен в Черноморския регион. Двамата обсъдиха сътрудничеството на двете военни флотилии.     Лиса Франкети за първи път е в България в качеството си на един от най-високопоставените военни в американската армия. Тя твърди, че тайната на нейната бляскава кариера е в умението ѝ да се учи и да работи в екип.   Лиса Франкети счита, че \"моето тайно оръжие са моите моряци. Също както и контраадмирал Петев, през годините аз имах възможността да работя с превъзходни военни моряци, от които се учех. Другата тайна е да обичаш работата си и да я вършиш със страст и ентусиазъм.\"\r\nСинхронизирането на работата и сближаването на съставите на двата флота са от решаващо значение, признаха командващите на българските военноморски сили и на Шести американски флот, предаде БГНЕС. Затова веднага след протоколната си среща се отправиха в открито море на съвместно военно учение. В него освен американския военен разрушител, пребиваващ в Черно море, за първи участват и четирите високоскоростни лодки, получени от нашите военноморски сили като подарък от американския флот.  ", "date": "2018.08.14", "title": "Военно учение с флота на САЩ, след като ни подариха четири лодки"}
{"url": "https://www.actualno.com/celebrate/sv-prorok-mihej-news_689673.html", "text": "  Св. пророк Михей произлизал от племето Юдово и живял във времето на пророк Исаия (VIII-VII в. пр.Хр.). Подобно на Исаия и той призовал развратилия се народ към покаяние и му напомнял безбройните Божии благодеяния.     \"Народе Мой, какво аз Ти сторих и с какво те отегчих?\" – викал пророкът от името на Господа.   \"Аз те изведох от Египетската земя и от дома на робството те освободих... Възвестено ти бе в какво се състои доброто и какво иска от тебе Господ: да изпълняваш закона и да обичаш добродетелта и смирено да ходиш с твоя Бог\" (Мих. 6:3-7,8).\r\nСлед като посочва бедствията, на които ще бъдат подложени всички, които са забравили Господа, св. пророк Михей предсказва времената на благост и мир, когато ще се яви Спасителят:  \"От Сион ще излезе закон и слово Господне – от Йерусалим\" (Мих. 4:2).   Той указва и мястото, гдето ще се роди Спасителят:\r\n\"И ти, Витлееме Ефратов, малък ли си между хилядите Юдини? От тебе ще ми излезе Оня, Който трябва да бъде Владика в Израиля и Чийто произход е открай време, от вечни дни\" (Мих. 5:2).        ", "date": "2018.08.14", "title": "Св. пророк Михей"}
{"url": "https://www.actualno.com/balkani/turski-samoleti-otnovo-narushiha-gryckoto-vyzdushno-prostranstvo-news_689712.html", "text": "  Министерството на отбраната на Гърция съобщи, че вчера (13 август) е имало десетки нарушения на гръцкото въздушно пространство от турски военни самолети, предаде БГНЕС.     \"Четиридесет нарушения на летателните правила на Района за полетна информация в Атина са били направени от 6 турски самолети в понеделник. Те са били над североизточната и централната и югоизточната части на Егейско море. Проведен е фиктивен въздушен бой между турските и гръцките самолети\", се казва в изявление на министерството.   Според него два турски F-16 и два F-4, летящи в боен строй, са извършили 5 нарушения в правилата за полети района. Освен това два шпионски самолета CN-235, летящи поотделно, са извършили 35 такива нарушения.", "date": "2018.08.14", "title": "Турски самолети отново нарушиха гръцкото въздушно пространство"}
