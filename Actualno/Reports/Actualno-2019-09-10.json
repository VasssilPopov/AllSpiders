{"url": "https://www.actualno.com/analysis/metodi-andreev-uchastnicite-v-shpionskata-afera-sa-agenti-na-vlijanie-na-kremyl-news_1374310.html", "text": "      Да се докаже шпионаж се изисква висш пилотаж на службите. Можеш да изгониш дипломат заради заплаха за националната сигурност и това решение на държавата не е необходимо да се аргументира. За да докажеш, че даден човек е шпионин, трябва да разполагаш с неопровержими доказателства, не само, че е получавал пари. Шпионите се хващат в момент на предаване на информация или получаване на инструкции.  Те, по принцип, не са публични фигури, а светски с много добри връзки в различни сфери. Тяхната работа трябва да е високоефективна и да носи информация, а не обществено влияние.      Така започва коментарът си Методи Андреев, публикуван от БГНЕС. Андреев е бивш председател на Комисията по досиетата и бивш депутат от ГЕРБ. Според него, не трябва да обиждаме хората, които уважават руския народ и култура, защото всеки може да харесва, която държава иска. Но трябва да се прави разлика с \"новите русофили\".   Профилът на задържаните за разпит господа от движение „Русофили“, към които не питая никакво уважение, е на агенти на влияние. Те обаче не са обвинени в това, а в шпионаж. Задържаните и разпитаните са известни публични личности, за които отдавна се знае, че работят винаги за управляващите в Кремъл. По тази причина не ги смятам и за „русофили“, защото те не обичат руския народ, култура и държава. Те не обелиха нито дума в защита на хилядите протестиращи срещу управляващия режим и неговите репресии. Не може да си русофил и да говориш единствено и само положително в защита на режима на Владимир Путин, а да не виждаш, че най-интелигентната част на Русия, активните хора от средната класа са против него.\r\nНе трябва да допускаме рубладжиите, каквито са тези псевдо русофили да стават мъченици. Разпитите съвпаднаха с трагичната за българския народ 9 септември, това сега дава възможност на защитниците на тези рубладжии да говорят едва ли не за връщане на фашизма, на Закона за защита на държавата и всякакви подобни глупости. Може да се получи така, че прокуратурата вместо да извади очи да изпише вежди в дългосрочен план. Тези рубладжии не трябва да бъдат превръщани в герои и мъченици, те не са такива.  Арестите за шпионаж трябва да бъдат извършени дискретно. Проблемът е, че ако сега не успеем да докажем повдигнатите обвинения, ще олекнем. Всяко идване на генерал Леонид Решетников в България предизвикваше скандал, то беше толкова ясно и публично. Дори се знае с кои политици се е срещал и кой е организирал тези негови срещи. Но едва ли толкова високопоставен и осветен офицер от руското разузнаване може да бъде водещ офицер на разпитаните и обвинените в шпионския скандал. По-скоро, пак ще повторя, става дума за хора за влияние и те най-вероятно именно като такива се възприемат от Русия.    ", "date": "2019.09.10", "title": "Методи Андреев: Участниците в шпионската афера са агенти на влияние на Кремъл "}
{"url": "https://www.actualno.com/starazagora/predstoi-remont-na-naj-goljamoto-transportno-syoryjenie-v-kazanlyk-news_1374350.html", "text": "      Почти 2 милиона и половина лева е стойността на договора за основен ремонт на жп надлеза към предприятието „Арсенал“ в Казанлък. 1,2 милиона лева от средствата са отпуснати от Министерския съвет, а останалите средства са осигурени целево от Агенция „Пътна инфраструктура“.      Цялостното конструктивно укрепване и ремонта на съоръжението ще бъде извършено от „Гарант 90 и Сие - Стоян Цонев“. „Ремонтните дейности трябва да приключат за шест месеца от реалното начало на строителните дейности, като през това време съоръжението ще бъде затворено за преминаване. Трафикът ще бъде пренасочен по обходни маршрути“, уточни кметът на Казанлък Галина Стоянова. Заради сложността на работата по съоръжението, строено през 70-те години на миналия век, ще се наложи процес на съгласуване на работата преди началото на ремонтните дейности.   Според кмета Стоянова предстои съгласуване с Националната компания „Железопътна инфраструктура“, тъй като надлезът минава над жп линията София - Бургас,както и с фирмата, която извършва обществения транспорт в общината. За влаковете ще се съгласуват времеви прозорци, през които строителната фирма няма да работи, а за автобусния транспорт ще се направят нови обходни маршрути за населените места на север и на юг от града. \r\nСъгласуване ще се направи и с големите предприятия в региона, като \"Арсенал\" и \"М+С - Хидравлик\", които използват този транспортния възел и с потенциален изпълнител за премахване на тролейбусните стълбове, които са част от конструкцията на надлеза. \"Те са собственост на частния превозвач и трябва да бъдат премахнати с негово разрешение. Всички тези организации ще отнемат време, но ще се придържаме към договорните условия и сроковете, които имаме в тях“, уточни Галина Стоянова.  За време на същинския ремонт надлезът ще е изцяло затворен и няма да може да се преминава по и над него дори пеша.\r\nДокато не се направят тези съгласувани, не може да се каже с кога точно ще започне работата по проекта.   Сложността на дейностите е наложила три процедури по Закона за обществените поръчки, за да се намери изпълнител, който е способен да се справи с тях. „Тъй като става въпрос за ремонт, а не за изграждане на ново строителство, може по време на строителния процес и след премахване на пътната настилка и отваряне на фугите да се наложат допълнителни дейности, които ще бъдат съфинансирани от община Казанлък като непредвидени разходи и дейности“, допълни заместник-кметът Даниела Коева.    Ще се подменят тротоарни конзоли и пътна настилка, ще се премахнат всякакви повреди по горно и долно строене и ще се подменят лагерите на съоръжението. \r\nОбследването и проектът за ремонта са направени от фирма „Път Проект“ ЕООД, надзорът е поверен на варненската фирма „Дионисий“, а инвеститорският контрол е възложен на „Любенов Консулт“. Гаранционният срок на обекта е 8 години. ", "date": "2019.09.10", "title": "Предстои ремонт на най-голямото транспортно съоръжение в Казанлък "}
{"url": "https://www.actualno.com/politics/arh-borislav-ignatov-shte-zaveda-delo-sreshtu-agencija-pik-news_1374364.html", "text": "      Кандидатът за кмет на София на \"Демократична България\" Борислав Игнатов беше един от политиците, присъстващи на днешния протест срещу кандидатурата на Иван Гешев за главен прокурор. Пред той говори по тази тема, както и относно надпреварата за кмет в София.       За снимките, публикувани от агенция ПИК Подготвям съдебен иск срещу агенция ПИК. Радвам се , че журналистическата общност ме подкрепи и съм уверен, че журналистическата общност ще посочи сама такъв вид поведение като недопустимо, коментира арх. Игнатов. Той не пожела да каже какъв ще е размерът на обезщетението, което ще търси, нито дали ще търси и наказателен иск - защото деянието може да се квалифицира като разпространение на порнография, по чл. 159 от Наказателния кодекс, като присъдата може да достигне до 2 години затвор.\r\nНямам доказателства, че снимките са изтекли от МВР към ПИК, просто изложих съмненията, които показват фактите, коментира още той.  Апелирам към младите хора да внимават на кого се доверяват, защото това дигитално изнудване е често срещано, добави Игнатов. За кандидата-кметската битка за София Аз съм сериозен кандидат и разглеждам своите шансове като 100%. в момента в столична община липсва скорост, а аз и екипът ми можем да я осигурим, така коментира Игнатов пред .    Чистият въздух, мобилността, борбата с трафика и презастрояването. Единственият начин да се спре презастрояването е да се преразгледа общия устройствен план на столицата, което мога да направя, обяви приоритетите си Игнатов. И обеща спорни проекти като \" \" да бъдат разгледани случай по случай, независимо в каква фаза на развитие са.    За протеста срещу Иван Гешев \"Както всички тук искам честно състезание и справедливост. Представете си кметска надпревара с един кандидат\". Така мотивира присъствието си на протеста против кандидатурата на Иван Гешев за главен прокурор пред кандидатът за кмет на София на \"Демократична България\" арх. Борислав Игнатов.\r\nКато виждам как протеста се увеличава всеки път, виждам шансове политическата класа да чуе исканията на \"Правосъдие за всеки\". Игнатов напомни, че все пак политиците трябва да служат на гражданите , а не обратното.\r\nЦялото интервю можете да видите тук.     ", "date": "2019.09.10", "title": "Арх. Борислав Игнатов: Ще заведа дело срещу агенция ПИК   "}
{"url": "https://www.actualno.com/europe/bydeshtijat-frenski-evrokomisar-na-razpit-v-policijata-news_1374347.html", "text": "      Избраната да представлява Франция в Европейската комисия Силви Гулард беше разпитана от  полицията във вторник, съобщиха източници, близки до случая, пред АФП, цитирана от БГНЕС.      Гулард все още не е заела поста, но днес тя беше посочена от като бъдещият еврокомисар по вътрешния пазар - пост, който ще включва нова \"генерална дирекция на отбранителната индустрия и космоса\".   Силви Гулард е посетила офисите на антикорупционният орган  OCLCIFF във Франция, за да даде показания като свидетел по разследване на използване на парламентарни сътрудници в Европейския парламент с цел измама, посочват източниците на агенцията.\r\nСилви Гулард е бивш вече заместник-управител на Френската централна банка, била е и евродепутат от групата на ALDE.   ", "date": "2019.09.10", "title": "Бъдещият френски еврокомисар на разпит в полицията "}
{"url": "https://www.actualno.com/starazagora/osigureno-e-bezopasno-dvijenie-za-uchebnata-godina-v-obshtinite-ot-starozagorska-oblast-news_1374175.html", "text": "      Преглед на организацията на движението, състоянието на пътната хоризонтална и вертикална маркировка, на предпазните съоръжения и на пътните знаци около училищата и детските градини в навечерието на новата учебна година е направен във всички общини от Старозагорска област. Това стана ясно на днешното заседание на Комисията по безопасност на движението, председателствано от заместник областния управител Красимир Червилов, на което освен 11-те общини присъстваха и представители на Региалната здравна инспекция (РЗИ), Областното пътно управление (ОПУ), Регионалното управление на образованието (РУО), Областната дирекция на МВР (ОДМВР) и други институции, ангажирани с пътната безопасност.      До 14 септември трябва да приключи освежаването на хоризонталната маркировка около детските и учебните заведения. Подменени са 19 и предстои подмяната на останалите 20 от общо 39-те светофарни уредби в областния град. В Казанлък - другия голям град на областта, около всички 26 училища, 29 детски градини и 4 детски ясли е извършено освежаване на хоризонталната маркировка. Ремонтират се предпазни съоръжения около някои от училищата, а на 12 септември Общинската комисия по безопасност на движението в Града на розите отново ще провери готовността на училищата за учебната година. В останалите общини също е създадена необходимата организация на движението около училищата и детските градини. В община Братя Даскалови вече 27 камери следят за нарушители на движението по пътищата и, предстои монтирането на още 12. \r\nВъв всички училища през цялата учебна година по традиция ще се провеждат беседи за безопасността на движението, съобщиха от ОДМВР. Акция \"Децата тръгват на училище. Да ги пазим на пътя\" пък се провежда от 1 септември до 31 октомври в областта. ", "date": "2019.09.10", "title": "Осигурено е безопасно движение за учебната година в общините от Старозагорска област "}
{"url": "https://www.actualno.com/ruse/chumata-po-svinete-podmina-chetiri-industrialni-obekta-v-oblast-ruse-news_1374241.html", "text": "      Днес, 10 септември, се проведе заседание на Постоянно действащата междуведомствена областна епизоотична комисия във връзка с актуалната обстановка по отношение на болестта африканска чума по свинете в региона.      Директорът на Областна дирекция по безопасност на храните д-р Георги Дяков съобщи, че са умъртвени 93 160 животни от четирите засегнати индустриални свинеферми в Русенско. Към 10 септември в областта не са констатирани нови огнища или случаи на заболяването. На 9 септември е приключило и евтаназирането на прасетата от свинекомплекса в Голямо Враново. До 60 дни трябва да приключи дезинфекцията в четирите свинеферми, където бе проникнал вируса.   От по-големите свинеферми на територията на областта незасегнати от заболяването са останали тези в Юделник с 18 000 прасета; Щръклево, Писанец и Борово с по 1500 прасета.\r\nНепрекъснато се изплащат обезщетения за подпомагане на стопаните, предприели мерки за почистване и дезинфекция след извършване на доброволно умъртвяване на прасета, отглеждани за лични нужди. От 788 души, подали заявление на 640 вече е изплатена еднократно полагащата се сума от 300 лв. 211 от тях са предпочели да получат компенсацията в брой.  От по-големите свинеферми на територията на областта незасегнати от заболяването са останали тези в Юделник с 18 000 прасета; Щръклево, Писанец и Борово с по 1500 прасета. ", "date": "2019.09.10", "title": "Чумата по свинете подмина четири индустриални обекта в област Русе"}
{"url": "https://www.actualno.com/analysis/evtinijat-jivot-prevryshta-bylgarija-v-raj-za-germanskite-pensioneri-news_1374332.html", "text": "      Германските пенсионери обичат да се установяват в Швейцария, Австрия или САЩ. Но някои откриват Югоизточна Европа като евтин дом за пенсиониране. Това са региони за хора, които все още искат да научат нещо, пише германският седмичник Stern.      Анна Холт показва своите снимки и разказва за имотите си в малко село в България. За последните 10 години тя превърнала парцела от 6000 кв. метра в Малко Дряново, близо до тазгодишната културна столица Пловдив, в своя рай. Две къщи, лозя, плодни дръвчета - много работа и около 100 000 евро, които Холт и нейният починал преди 2 години съпруг са вложили в проекта.\r\n67-годишната фризьорка от Инголщат, която имаше няколко магазина в Берлин, е развълнувана от пенсионирането си в слънчевата част на България. Често непокътнатата природа отклонява погледа им от често надупчени от дупки пътища, много разбити тротоари и къщи, нуждаещи се от обновяване. \"Този красив пейзаж ме остави без думи\", припомня си тя решението да остане в България.\r\nОтносително приличащите си държави от Югоизточна Европа все повече очароват германските пенсионери. В момента в страни като Унгария, Румъния, Хърватия, България и Гърция живеят според германското пенсионно осигуряване над 10 000 германски пенсионери, което е около 2 пъти повече отколкото преди 10 години.   Като цяло, никога досега толкова много германски пенсионери не са прекарали залеза на живота си в чужбина. Наскоро пенсионното осигуряване прехвърли около 240 000 пенсии на германци с чуждестранно местожителство по целия свят. \"Това е нов рекорд\", каза Дирк Мантей от германската асоциация за пенсионно осигуряване в Берлин.\r\nСпоред Федералната статистическа служба, разходите за живот в България са най-евтините в европейски план. Тук потребителите трябва да плащат около наполовина по-малко за обичайните продукти и услуги, отколкото средно се плаща във всички държави-членки на ЕС. Така че килограм ябълки струва равностойността на 0,60 евро. Фризьорът струва еквивалента на 15 евро за дамска прическа с изсушаване.       Вносните стоки като тестени изделия, сирене, дрехи или обувки обаче често са много по-скъпи, отколкото в Германия. Според Евростат цените на хранителните стоки също са значително по-ниски в Румъния и Унгария, отколкото в Германия или дори в страни с високи цени като Дания и Австрия. В Гърция, според статистиката, храната е на приблизително същите цени като в Германия.\r\nАко това са били причините за решението на Холт, то Вернер Кристес има стратегически подход. 69-годишният е взел под наем обзаведен тристаен апартамент в Пловдив само за около 300 евро месечно и иска да провери за период от година дали ще му хареса. Първите му преживявания са положителни. \"Тук хората са много открити\", казва той за отвореността към чужденци от Централна Европа. Страната спешно се нуждае от хора. Според прогноза на ООН, България ще загуби почти половината от населението си поради емиграцията до края на века. Той вече може да използва първите фрази от езика и писмеността на кирилицата, казва роденият във Фрайбург, който излъчва голямо вътрешно спокойствие и дружелюбност. \"Иначе за разбиране използвам ръцете и краката си. Все пак получих това, което исках.\"\r\nИнженерът е работил в Швейцария 30 години и последно е живял на Боденското езеро. Но на него вече не му пасва социалното развитие. В Германия и Швейцария животът е свръхрегулиран, казва той. Съпругата му също така да изпробва известно време как ще се чувства да живее в Пловдив. Той би могъл да живее добре само с германската си пенсия в България - без дори да включва швейцарската пенсия.      Кристес обаче предупреждава срещу прекалено голяма наивност и доверчивост. \"Това не е за всички\". Дори на експерти в София са известни случаи, при които германските пенсионери са си направили криво сметките. Те са били без езикови умения и без представа за медицински грижи. \"Колкото по-възрастни са, толкова по-лошо става\", казват те. Дори местожителството на популярното Черноморие може да се окаже автогол. Много места са като мъртви през зимата, така че няма място за стари хора. При закупуване на недвижими имоти също така трябва да се внимава да не попаднете при фалшив нотариус.\r\nДоста преди германците британците са открили страната за себе си. В годините, предхождащи присъединяването на България към ЕС през 2007 г. и веднага след това, според туристическата индустрия, британците купуват хиляди имоти в балканската държава.\r\nВ съседна Румъния има живописни села в Трансилвания, където пенсионери от Германия, Франция и Холандия са закупили къщи и живеят според мотото \"Назад към природата\". Това обаче е по-вероятно да бъде тенденция в средносрочен и дългосрочен план - когато Румъния ремонтира инфраструктурата и най-вече здравеопазването си. Защото в Румъния при инфаркт или фрактура на бедрената кост не е безпроблемно осигуряването на медицинска помощ.\r\nСпоред Холт България може да предложи много повече от залез на живота на ниски цени: \"Тук си възвърнах силата и спокойствието, дойдох на себе си.\"\r\nНе на последно място, тя приема българските плодове и зеленчуци с аромата им - а също и домашно приготвени вино и ракия. Благодарение на много пътувания при нея има промяна и не ѝ е нужно да живее всеки ден в своето любимо село от 100 жители. Нейният следващ проект? \"С радост старчески дом\". ", "date": "2019.09.10", "title": "Евтиният живот превръща България в рай за германските пенсионери"}
{"url": "https://www.actualno.com/politics/taktikata-na-kontraprotestirashtite-pred-sydebnata-palata-s-namesvane-na-ivancheva-news_1374360.html", "text": "      След като се бяха събрали от лявата част при един от лъвовете на Съдебната палата, кандидатурата на Иван Гешев се разпръснаха и се сляха с основния протест пред Съдебната палата – този, организиран от инициатива и е против това Гешев да е единствен кандидат в процедурата по избор на главен прокурор.      Въпросните контрапротестиращи, за които научихме, че са докарани с автобуси от Сливен и Бургас, се движат на малки групички, по 4-5 по-яки момчета, облечени са в черно, а някои от тях носят бира, предаде репортер на . От време на време скандират срещу Иван Гешев, но говорителите на основния протест ги разпознаха и посочиха вече няколко пъти като чужди хора.  В същото време сред множеството се появи и малка група  от трима души, сред които жена с малко момиченце, на видима възраст около 1-2 годинки, която подкрепяше . Той беше обвинен заедно с няколко души, сред които и дъщеря му, в организирането на престъпна група. Съдът обаче върна разследването в досъдебна фаза, заради груби нарушения при събирането на доказателства от страна на прокуратурата.\r\nСъщевременно, агенция ПИК, че действа и през Facebook и се опитва да дестабилизира страната с измислени скандали и вярва, че ще бъде ненаказано\". Версията на \"Наука и критично мислене\" е, че има опит с материали за фалшиви чатове с името на Десислава Иванчева да се внуши, че \"някакви психодесни организират бунт, атака и преврат срещу Иван Гешев и държавата\". От снимката личи чат, с който уж Иванчева взема пари за бунта. Само че името на Иванчева, което е , на латиница се пише с три sss в Dessislava, не с две, както е в посочения чат.   По-рано през деня, познатият като сподвижник на -Петното , син на осъждания за наркотрафик Венци Чикагото, се обърна към някои медии с видеоклип на Иванчева, в който тя споделя, че не подкрепя идеята Гешев да е главен прокурор и че ще помага в борбата с него, но без да става дума за пари. Тя директно отрича, че подкрепя следовател Бойко Атанасов за главен прокурор, защото се договорила с него да ѝ свали обвиненията. Самата Иванчева каза пред Нова телевизия, че не вижда нищо лошо в това. Бонев има запис, защото помагал на Иванчева да събира подписи за местните избори.\r\nИначе контрапротест \"за\" Гешев днес имаше и пред парламента, но преди 18:00 часа. Самата Иванчева беше на протеста срещу кандидатурата на Гешев за главен прокурор - какво споделиха тя и заместничката ѝ Биляна Петрова пред в края на август за прокуратурата, !      ", "date": "2019.09.10", "title": "Тактиката на контрапротестиращите пред Съдебната палата - с намесване на Иванчева"}
{"url": "https://www.actualno.com/europe/ukrainskijat-parlament-glasuva-zakon-za-impijchmynt-na-prezidenta-news_1374352.html", "text": "      Върховната Рада прие закон за процедурата по импийчмънт на президента на Украйна. До момента такава правна възможност не съществуваше в страната.      Законът, гласи, че парламентът може да отстрани президента на Украйна чрез импийчмънт само в случай на извършване на държавна измяна или друго престъпление. Предстои текстовете да бъдат подписани от държавния глава Володимир Зеленски.   Според депутата от партията \"Опозиционна платформа - за живота\" Нестор Шуфрич приетият закон за процедурата по импийчмънт на президента, заблуждава хората, защото не сваля имунитета от държавния глава.\r\n\"Тази инициатива подвежда народа на Украйна. Защо? Защото законът, който беше предложен, не премахва имунитета на президента. Той само разяснява процедурата за премахване на имунитета на президента на Украйна. В същото време народните депутати от различни фракции обърнаха внимание на факта, че президентът, когато още беще кандидат,  предложи да се премахне кастата на неприкосновените - а именно народните депутати на Украйна, президента и съдиите“, каза Шуфрич в кулоарите на парламента в Киев.   ", "date": "2019.09.10", "title": "Украинският парламент гласува закон за импийчмънт на президента "}
{"url": "https://www.actualno.com/america/donald-trymp-uvolni-djon-boltyn-news_1374354.html", "text": "      Американският президент Доналд Тръмп е поискал и получил оставката на съветника си по националната сигурност Джон Болтън.        \"Информирах Джон Болтън снощи, че Белият дом вече не се нуждае от неговите услуги. Не бях съгласен с много от неговите предложения, също така (несъгласни с него) бяха и други хора в администрацията\", писа Тръмп в Туитър. Президентът добави, че ще номинира заместник на Болтън следващата седмица.       Преди дни в. \"Вашингтон пост\" написа, че Доналд Тръмп е недоволен от съпротивата Джон Болтън срещу усилията на Вашингтон за решаване на конфликта в Афганистан. Според изданието президентът в последно време президентът умишлено се е опитал да ограничи влиянието на съветникаа си в администрацията.\r\nПоводът за статията беше, че Тръмп предизвика олелия, разкривайки, че отменя тайните разговори с талибаните в Афганистан, припомня БГНЕС.\r\nБолтън е ветеран и противоречива фигура, тясно свързан с нахлуването в Ирак и други агресивни външнополитически решения. Той беше разглеждан като една от основните движещи сили в силовия подход на Белия дом към Иран, Венецуела и в други проблемни точки.    Както става често по време на управлението на Тръмп, изглежда, че рязкото пренастройване съдържа елемент на хаос.   Версията на Болтън доста се различава от тази на Тръмп. „Връчих му оставката си вчера и президентът Тръмп каза:“Нека да поговорим за това утре“,“ написа Болтън в Туитър.  Болтън е републиканец, чиито политически възгледи се описват като американски националистически и консервативни. Той е бил посланик на Съединените щати в ООН от август 2005 г. до декември 2006 г. при президента Джордж Буш.\r\nБил е старши сътрудник в Американския институт за предприемачество (AEI), и коментатор на Fox News Channel. Болтън беше съветник по външна политика на кандидата за президент 2012 г. Мит Ромни. Болтън е свързан с множество консервативни организации, включително с анти-мюсюлманския Gatestone Institute, където е бил председател на организацията до март 2018 г. и като директор на Проекта за Новия американски век, който гледа благоприятно на войната в Ирак.   Джон Болтън е защитник на промяната на режима в Иран, Сирия, Либия, Венецуела, Куба, Йемен и Северна Корея. Той също многократно призова за прекратяване на ядрената сделка в Иран. Той беше привърженик на войната в Ирак и продължава да подкрепя решението за нахлуване в Ирак. Болтън непрекъснато подкрепя военните действия и промяната на режима в Сирия, Либия и Иран. ", "date": "2019.09.10", "title": "Доналд Тръмп уволни Джон Болтън "}
{"url": "https://www.actualno.com/europe/novijat-italianski-kabinet-specheli-vot-na-doverie-news_1374378.html", "text": "      Новото правителство на италианския премиер Джузепе Конте спечели вот на доверие в горната камара на парламента, което даде на проевропейския кабинет  зелена светлина да започне работа.      169 депутати подкрепиха коалицията между антиелитарното Движение 5т звезди и лявоцентристката Демократическа партия, докато 133 гласуваха против, а петима се въздържаха, предаде БГНЕС.   По-рано във вторник, новото получи подкрепата и на долната камара на парламента. Одобрението на двете камари беше необходимо на премиера Конте, за да поеме официално властта.  ", "date": "2019.09.10", "title": "Новият италиански кабинет спечели вот на доверие "}
{"url": "https://www.actualno.com/society/velislav-velikov-medijnoto-pravosydie-zastrashava-pravovata-dyrjava-video-news_1374348.html", "text": "      \"Медийното правосъдие\", при което хора предварително се обявяват за престъпници: сутринта се посочват, следобед прокуратурата е в техните офиси и така се раздава правосъдие, застрашава устоите на правовата държава, на правата и свободите на гражданите. Ние затова сме тук. Така коментира мотивацияята на протестиращите от инициативата \"Правосъдие за всеки\" Велислав Величков пред .        Като победа той отбеляза, че въпреки лятната ваканция все пак вече се говори за порочната практика за избор на главен прокурор и за единствената кандидатура на Иван Гешев. Адвокат Величков посочи и, че е внесен проект за изменение на закона, за да може процедурата по избор на главен прокурор да не се превръща в състезание с един кон, а да е реален сблъсък на концепции.\r\nОт \"Правосъдие за всеки\" настояват Народното събрание (НС) да спре процедурата в момента и да стартира нова, с реални кандидати и поставена на принципната основа на променен Закон за съдебната власт. Така те виждат възможност и други организации да внесат кандидати за главен прокурор, от които да се направи достоен избор на новият държавен обвинител на България.     Проектът за промените в Закона за съдебната власт, от инициативата вече са внесли в НС преди лятната ваканция на 29 юли, очаква се той да бъде разгледан тази пленарна сесия. Засега не е ясно дали това ще се случи преди 24 октомври, когато реално приключва сегашната процедура за избор на главен прокурор, с единствен кандидат Иван Гешев. От инициативата започнаха подписка на протеста пред Съдебната палата, с която ще напомнят на депутатите да разгледат техните предложения преди местните избори.\r\nЗа финал Велислав Величков коментира и днешната топ новина - срещу председателя на движение \"Русофили\" и бивш издател на \"Дума\" Николай Малинов. На въпрос дали с протеста срещу Иван Гешев на \"Правосъдие за всеки\" няма да им бъде лепнато клеймо на антибългари - защото в края на представянето на обвинението Гешев каза, че в прокуратурата обичат България и ако има деление, то е само българофили- българофоби, адвокат Величков отвърна, че едва ли има много хора, които да повярват, че на днешния протест се събират русофили. Той не забрави да попита и как Иван Гешев се появява в медиите при внимателно подбрани случаи като този, но не и да обясни защо прокуратурата пропусна 8 месеца да внесе качествено обвинение срещу и той сега излиза на свобода.     Междувременно, по време на протеста председателят на движение \"Боец\" Георги Георгиев припомни, че и в четвъртък, 12 септември, ще има протест срещу кандидатурата на Гешев пред Съдебната палата и че той ще стане безсрочен, ако политиците не чуят исканията за оттегляне на Гешев от състезанието за главен прокурор и правителството на Бойко Борисов не подаде оставка. ", "date": "2019.09.10", "title": "Велислав Великов: \"Медийното правосъдие\" застрашава правовата държава (ВИДЕО)"}
{"url": "https://www.actualno.com/sofia/oshte-edno-selo-v-obshtina-svoge-shte-pravi-pytna-blokada-zaradi-lipsa-na-voda-news_1374276.html", "text": "      Протест с блокада на път II 16  Мездра - Нови Искър, на 64.6 километър готвят жители на село Томпсън през утрешния 11 септември. Блокадата ще бъде \"поставена\" в 17:30 часа.      Причината за протеста е същата, заради която вече имаше два протеста в село Владо Тричков - повече подробности от последния протест и становището за липсата на вода от зам-кмета на Своге Илия Богданов си припомнете в !   Сега жители на село Томпсън са категорични, че от 4 август насам \"вода е идвала два пъти за няколко часа\", като от 22 август насам вода изобщо не е идвала и няма осигурена питейна вода.\r\n\"Липсва всякаква информация от ВиК Своге и Вик София-област. Цари пълна дезинформация на населението ,а с бездействието си отговорните институции застрашават здравето и живота на жителите на село Томпсън\", казват протестиращите и твърдят, че реално вода в реката има.   ", "date": "2019.09.10", "title": "Още едно село в община Своге ще прави пътна блокада заради липса на вода"}
{"url": "https://www.actualno.com/politics/posolstvoto-na-sasht-podkrepjame-bylgarija-da-zashtiti-suvereniteta-si-ot-zlonamereno-vlijanie-news_1374390.html", "text": "       \"Запознати сме с разследването на българските правоприлагащи органи по предполагаем случай на шпионаж. Това заявяват от посолството на САЩ у нас във връзка с разпита на Юрий Борисов и с повдигнатите обвинения за шпионаж на Николай Малинов.      САЩ изцяло подкрепят усилията на България да защити суверенитета си от злонамерено влияние, се казва още в изявлението на посолството.\"   Изявлението е публикувано на фейсббук страницата на Посолството на САЩ у нас.   Позицията е свързана с разразилия се шпионски скандал, и изявлението на главния прокурор Сотир Цацаров, че председателят на “Русофили” Николай Малинов е предавал класифицирана информация на руски организации срещу заплащане.\r\nЧуждите организации, на които Малинов се е поставил в услуга, са със  седалище в Руската Федерация. Те са две - „Общество Двуглав  орел“, и Руски институт за стратегически изследвания“, каза Цацаров.   Според обвинението това е било схема за пране на пари. По случая Николай Малинов получи обвинение и беше пуснат от ареста срещу парична гаранция от 50 хиляди лв. Той има и забрана да напуска страната. А ген. Леонид Решетников пък се сдоби със забрана да влиза в България следващите 10 години.    Към този момент Малинов е освободен от следствения арест, пише БГНЕС. ", "date": "2019.09.10", "title": "Посолството на САЩ: Подкрепяме България да защити суверенитета си от злонамерено влияние"}
{"url": "https://www.actualno.com/society/novinite-naj-vajnoto-za-denja-10-septemvri-news_1374379.html", "text": "      Редакционният екип на ви представя най-важните новини за изминалия ден, 10 септември.       С провокация започнаха обявените протести в столицата - \"против\" и „за“ кандидатурата на Иван Гешев за главен прокурор. От „Правосъдие за всеки “ организираха инициативата си пред Съдебната палата срещу Гешев, който освен, че е единствен кандидат за поста, беше и безпрецедентно подкрепен от сегашният главен прокурор Сотир Цацаров. А безспорно венецът беше по доста плитък начин - с твърдение, че готви бунт срещу държавата за пари!    Кандидатът за кмет на София на \"Демократична България\" Борислав Игнатов беше един от политиците, присъстващи на днешния протест срещу кандидатурата на Иван Гешев за главен прокурор. Пред той говори по тази тема, както и относно надпреварата за кмет в София. Председателят на \"Русофили\" и бивш издател на в. \"Дума\" Николай Малинов е обвинен в шпионаж в полза на Руския институт за стратегически изследвания, ръководен от бившия генерал Леонид Решитников, както и руската организация \"Общество Двуглав орел\". Наказанието е от 5 до 15 години затвор, но интересен аспект е, че в текста на чл. 105 от Наказателния кодекс, който го определя, пише и следното: \"Деецът не се наказва, ако доброволно се разкрие пред органите на властта\". Малинов е с мярка \"Подписка\", с гаранция 50 000 лева, а досъдебното производство се води от Специализираната прокуратура. На Решетников, чието име нашумя заради и разговора за кандидатурата за президент Румен Радев, е забранено да влиза на българска територия за 10 години! Самият тезата за шпионажа като \"абсурдна\", а лидерът на БСП в това елемент на предизборна кампания!     Това е престъпление! Така коментира ген. Леонид Решетников пред Нова тв.  Решетников отрече да е искал информация от Малинов за изборите в България или за политическите нагласи на гражданите, но призна, че със семейството му са в близки отношения. Мария Габриел ще е комисар, който отговаря за иновациите и младежта. Това съобщи председателят на ЕК Урсула фон дер Лайен.    КТ \"Подкрепа\" ще поиска в бюджета за 2020 г. да бъде заложена  минимална работна заплата от 1000 лева, тъй като това възнаграждение  отговаря на настоящата производителност на труда. Това каза пред  журналисти икономическият съветник на синдиката Ваня Григорова, която  участва във форум за правата на командированите работници, организиран  от синдиката. Поръчка за онколекарства на стойност почти 1,3 млрд. лева с ДДС обяви Министерството на здравеопазването. Рамковото споразумение ще е за период от две години - от 1-ви януари 2020-та до 31-ви декември 2021-ва година, и касае доставка на противотуморни лекарства за 203 лечебни заведения в страната. Еритрея е държавата с най-силна цензура върху медиите в света, гласи доклад на американския Комитет за защита на журналистите, изследващ свободата на медиите. \"Информирах Джон Болтън снощи, че Белият дом вече не се нуждае от неговите услуги. Не бях съгласен с много от неговите предложения, също така (несъгласни с него) бяха и други хора в администрацията\", писа Тръмп в Туитър. ", "date": "2019.09.10", "title": "Новините: Най-важното за деня, 10 септември"}
{"url": "https://www.actualno.com/sciencelogy/toj-e-tuk-apple-predstavi-zashemetjavashtija-iphone-11-news_1374393.html", "text": "      Технологичният гигант Apple представи новото поколение iPhone 11, предадоха световните агенции.      Новият iPhone 11 ще е със стартова цена от 699 долара в САЩ, което е с 50 долара по-малко от цената на досегашния \"бюджетен\" модел Xr.\r\nЗаедно с него в продажба влизат и iPhone 11 Pro, както и iPhone 11 Pro Max, като последните два ще се различават по размера на екрана. Новият модел ще има с един час по-дълъг живот на батерията от досегашния Xs, потвърдиха от Apple по време на ежегодното септемврийско събитие в Steve Jobs Theater в Купертино (Калифорния).    На презентацията беше поставен акцент върху подобрената способност на новите iPhone Pro да правят снимки и да записват видео. Те ще са с 3 камери, като единият обектив ще е широкоъгълен, другият - стандартен, а последният ще е с двукратно приближение. Така умните устройства ще могат да правят снимки с увеличение от 0,5 до 2,0, без да се разчита на софтуерен зуум, а само на оптическо приближаване.  Смартфоните имат и специален нощен режим (Night Mode), направен за по-нисък цифров шум, когато се снима при слаба светлина. Видеозаписът с новите iPhone ще може да бъде в резолюция 4к с 60 кадъра в секунда.      На събитието видяхме и Watch Series 5, към който са добавени редица подобрения, както във функционалността, така и в елегантния, изчистен дизайн.\r\nСъвсем скоро (19 септември) ще бъде налична и обновената операционна система iOS 13.  Същевременно Apple обяви и старта на нова телевизионна услуга. Тя ще се излъчва по интернет срещу 5 долара на месец и ще конкурира лидера на този пазар Netflix, както и подобните услуги на Amazon и Hulu.     Припомняме, че Apple заделя милиарди долари за Apple TV Plus, която би трябвало да стартира на 1 ноември. Засега се знае, че са осигурени услугите на звезди като Опра Уинфри, Дженифър Анистън и Рийс Уидърспуун, които ще правят собствени предавания на интернет платформата. ", "date": "2019.09.10", "title": "Той е тук: Apple представи зашеметяващия iPhone 11 "}
{"url": "https://www.actualno.com/smolyan/nova-sportna-zala-zameni-betonen-skelet-ot-komunizma-v-smoljan-snimki-news_1374385.html", "text": "      Готова е новата спортна зала към Математическата гимназия в Смолян. Тя скоро ще бъде официално открита и ще се ползва от учениците на гимназията и всички жители на Смолян, които желаят да спортуват, съобщи кметът на общината Николай Мелемов.      Новата спортна зала е построена точно до Профилираната природо-математическа гимназия „Васил Левски“ в кв. Райково, която след 6 месеца - на 1-ви март 2020-та, ще навърши 100 години.   „Такова спортно съоръжение не е строено повече от 45 години в областния град. Залата е с разгъната застроена площ 1544 кв. м. Състои от три самостоятелни блока - игрална зала, обслужващ блок и топла връзка. Към училището е изградено и многофункционално спортно игрище“, пояснява още Мелемов.   Освен че се сдоби с нова спортна зала и спортна площадка, сградата на гимназията бе основно ремонтирана, като част от обновяването й се въведоха мерки за енергийна ефективност.  Строително-монтажните работи за двата обекта са на стойност 3 277 203 лв. с ДДС.\r\nОбектът е част от инвестиционната програма, която се финансира от ОП „Региони в растеж“. Общата стойност на проекта за обновяване и енергийна ефективност на образователна инфраструктура в гр. Смолян е 6 598 925 лв.\r\nТези средства са вложени за обновяване на дворните пространства и спортните площадки на други училища в Смолян (7-мо СУ, 6-то ОУ и ПГПЧЕ „Иван Вазов“, за основен ремонт  и реконструкция на ОДЗ „Буратино“), за ново оборудване и обзавеждане в тези учебни заведения.       Всички нови обекти по ОПРР са с видеонаблюдение.\r\nНа терена, на който е изградена новата спортна зала, всъщност допреди девет години имаше огромен грозен скелет, вдигнат през годините на комунизма с намерение да се направи физкултурен салон и басейн предимно за Математическата гимназия.\r\nСтроежът бил започнат през 1977 г., но през 1981 г. е замразен. Оттогава в продължение на 30 години бива оставенав груб строеж без покрив, със стърчащи арматури и разпадащ се бетон. Постепенно конструкцията на грозния скелет се компрометира до такава степен, че става опасна за преминаващите край нея. От училището и квартала недоволстваха, че всеки момент може да стане нещастен инцидент, а според експерти 4-етажната сграда с площ 520 кв. м не подлежи на довършване, защото конструкцията й не би могла да понесе тежестта на още строителни материали, дограми, обзавеждане. През 1999 г. Общинският съвет в Смолян взема решение за събарянето й. Разрушена е през 2010 г.      Именно на този и съседен терен е изградена новата спортна зала с игрище на открито до Математическата гимназия.\r\nПреди три години общината изгради останал недовършен басейн - в квартал Смолян.  Направи преди това нова многофункционална спортна площадка на метри от него. Вложи сериозни инвестиции за основен ремонт и реконструкция на старата спортна зала, на която незадълго успя да се порадва бронзовият ни олимпийски медалист по вдигане на тежести Величко Чолаков, роден в Смолян. Сега тя носи неговото име и откак е починал (2017 г.) там се провежда състезание по вдигане на тежести в негова памет. Тазгодишният  турнир ще се проведе на 14-ти септември.\r\nПрипомняме, че в Смолян са изградени още лекоатлетическа писта на стадиона в Райково, тенис игрища, постоянно игрище за плажен волейбол, стена за катерене, а върви и процедура по избор на изпълнител за рехабилитация на стадион „Смолян“. ", "date": "2019.09.10", "title": "Нова спортна зала замени бетонен скелет от комунизма в Смолян (СНИМКИ)"}
{"url": "https://www.actualno.com/plovdiv/barokamerata-v-umbal-sveti-georgi-na-namalena-cena-prez-septemvri-news_1374256.html", "text": "      Хипербарен център Oxy One в УМБАЛ \"Свети Георги\" през месец септември ще предлага промоционална цена от 55 лева за едно посещение. Редовната такса е 85 лв.      Това не е първият случай, когато от центърът обявяват намалени цени за използване на съоръжението. През януари отново всички желаещи можеха да се възползват от промоционални цени.\r\nЦентърът функционира вече близо 1 година и приема пациенти от цялата страна – след лекарска препоръка или по собствено желание на посещаващите. Барокамерата е осемместна с два вида маски за различни терапии. Стандартната процедура е 1 час, но има заболявания, като аутизъм, при които се насрочва по-различна продължителност на престоя в барокамерата. Желаещите трябва да се запишат предварително на тел. 0884 98 13 70. Хипербарният център се намира на територията на База 2 на УМБАЛ \"Свети Георги\" на бул. \"Пещерско шосе\" №66, уточняват от здравното заведение.      Хипербарната кислородотерапия доставя кислород с повишено атмосферно налягане в тялото на човек за лечение на различни травми. Според научните изследвания и проучвания от специалисти по този въпрос кислородът под налягане работи като лекарство за лечение на основните процеси, които са общи за много остри и хронични заболявания. Чрез обработката на тези процеси се лекуват и заболяванията. Този вид терапия се прилага като основна терапия при остра въздушна емболия; тежки отравяния с въглероден окис, барбитурати, цианиди, гъби, наркотици; газ-гангрена; декомпресионна болест; хронична умора, безсъние; повишена раздразнителност и нервност.\r\nХБОТ се прилага като изключително ефикасна, допълваща терапия при травматични увреждания като Кръш синдром, травми на периферните нерви, разкъсни, прободни и огнестрелни рани, фрактури на костите, травматични ампутации и реимплантации на крайниците, остеонекроза, ревматоиден артрит, тежки черепно мозъчни травми, увреждания на гръбначния стълб, ухапвания от змии и паяци.\r\nБарокамерата е подходяща и при различни инфекции – некротични инфекции на меките тъкани (крепитиращ анаеробен целулит, прогресираща бактериална гангрена, некротизиращ фасцит, неклостридиална мионекроза, гангрена на Фурние, асептична некроза на бедрената глава (болест на Чандлър), остеомелит (рефракторен – рудно лечим), остеорадионекроза, гъбични инфекции, лечение на проблемни инфекциозни рани (гнойни заболявания при захарен диабет, нагноявания на следоперативни рани, декубитуси, дълго незаздравяващи рани, язва при стеноза на вените), лепра (проказа, болест на Хансен), лаймска болест, бактериален перитонит, вторични инфекции при пациенти със СПИН. В сърдечносъдовата хирургия ХБОТ е приложима при вродени сърдечни пороци, хирургични намеси върху магистрални съдове, кардиохирургична реанимация, постоперативен шок, а в онкологията – в съчетание с химиотерапия и лъчетерапия.     ", "date": "2019.09.10", "title": "Барокамерата в УМБАЛ \"Свети Георги\" на намалена цена през септември"}
{"url": "https://www.actualno.com/politics/malofeev-v-bylgarija-se-provejda-rusofobska-provokacija-news_1374401.html", "text": "      Русофобска провокация, подобна на тази в Тбилиси – така Константин Малофеев, който се оказа в България, коментира събитията от последната седмица и обвиненията срещу председателя на национално движение „Русофили\" Николай Малинов.      „Зад всичко това стоят ушите на западните специализирани служби”, казва Малофеев в коментар пред неговата телевизия – „Цариград”, отбелязва bTV.   „Изявлението на външния министър на България и преследването на движението „Русофили” безусловно са звена на една и съща верига, които насърчават , сходна с тази в Грузия. Целта им е да скара братските народи на Русия и България”, казва още Малофеев в изявлението.\r\nПо думите му именно с тази цел първоначално е била изразена относно ролята на Съветския съюз в страните от Източна Европа, а след това хората в България, които са възразили срещу това изказване, са били задържани, „за да бъде предизвикана още по-бурна реакция в Русия и така да скара руснаците и българите”.  Константин Малофеев, се казва още в дописката, е убеден, че властите в София няма да успеят да скарат двата народа. „Осъзнаваме прекрасно, че зад всичко това стоят ушите на западните специализирани служби и техните наемници в България. Следим внимателно развитието на ситуацията и безусловно няма да позволим да бъдат потискани нашите приятели по какъвто и да е начин”, уточнява още Малофеев.  ", "date": "2019.09.10", "title": "Малофеев: В България се провежда русофобска провокация"}
{"url": "https://www.actualno.com/football/i-irlandija-nanese-tejka-zaguba-na-nacionalnija-ni-otbor-news_1374371.html", "text": "       загуби с 3:1 в контрола от тима на Ирландия. Алан Браун беше точен в 56-тата минута, а  Ивелин Попов изравни от дузпа в 67-та. Кевин Лонг и Джеймс Колинс  отбелязаха останалите две попадения за домакините.      Българският отбор излезе на терена с цели 9 промени в сравнение с   официалната среща срещу Англия в Лондон, загубена с 0:4 в събота. Дебют направи Христо  Иванов, но стражът допусна грешки при две от попаденията. Освен него  дебют записаха Георги Пашов и Васил Панайотов.   Неуспехът донесе антирекорд за Красимир Балъков. Той стана първият  селекционер на националния отбор, който започва с 4 поредни загуби, след  пораженията от Чехия, Косово, Англия и Ирландия. .   Очаква се треньорът ни Красимир  Балъков да направи куп промени в  състава в сравнение с  евроквалификацията срещу Англия, в която тимът ни  бе сразен с 4:0.  Очаква се дебют за тима да направи вратарят Христо  Иванов, който е на 37  години. Завърналите се в състава Георги Миланов и  Георги Терзиев също се очаква да запишат първи минути под ръководството  на Бала. Божидар Краев пък би трябвало да води атаката, като Бала ще  продължи да залага на схема с фалшива деветка.   На снощната тренировка селекционерът трябваше да прецени какво е  състоянието на Ивелин Попов, Вандерсон и още няколко от титулярите от  последната среща, за да вземе решение дали може да заложи на тях и в  Дъблин от първата минута. Целта на бронзовия медалист от САЩ 94 е да  даде шанс на всички повикани, за да ги види с националната фланелка и да  знае на кого ще може да разчита за в бъдеще.     ", "date": "2019.09.10", "title": "И Ирландия нанесе тежка загуба на националния ни отбор"}
{"url": "https://www.actualno.com/asia/vinovni-za-smyrtta-na-desetki-civilni-v-irak-amerikanci-s-dosta-namaleni-prisydi-news_1374395.html", "text": "      Тримата бивши наемници на компанията \"Блекуотър\", които убиха 14 цивилни и раниха много други в Багдад през 2007, получиха значително намаляване на присъдите, пише АФП.      Тримата американци - Пол Слоу, Ивън Либърти и Дъстин Хърд, бяха осъдени съответно на 15, 14 и 12,5 години затвор от съд във Вашингтон. Досега присъдите им бяха 30-годишни, пише БГНЕС.   Тримата бяха членове на екип \"Рейвън 23\" на частната охранителна компания \"Блекуотър\", която беше подизпълнител на армията на САЩ и изпращаше наемници за военни операции в Ирак и други държави. През септември 2007 година тримата откриха огън на пълния с цивилни площад \"Нисур\" в Багдад, което доведе до много жертви и голям международен скандал.\r\nСтрелбата промени отношението на иракчаните към американското военно присъствие и повдигна въпроси за използването на наемници от армията.  По време на дълъг процес през 2014 година тримата казаха, че са стреляли в самозащита от огън, открит срещу тях от местни бойци.\r\nСъдията, който обяви новите присъди, каза, че Слоу, Либърти и Хърд са имали заповед да стрелят само при самоотбрана, но вместо това са стреляли безразборно срещу автомобили на мирни граждани, дори такива, които се отдалечавали от тях.   Четвърти наемник от \"Рейвън 23\" - Ник Слатън, беше определен като човека, започнал стрелбата. Той получи доживотна присъда.    Досегашните присъди на четиримата бяха отменени от апелативен съд, който реши, че е трябвало всеки от тях да бъде съден отделно. Новите решения потвърдиха доживотната присъда на Слатън и намалиха наказанията на останалите трима.\r\nКомпанията за наемници \"Блекуотър\" беше основана от Ерик Принс, брат на сегашната министърка на образованието на САЩ Бетси Девос. През 2009 компанията се прекръсти на \"Ксе\", а през 2011 година отново смени името си - на \"Академи\". ", "date": "2019.09.10", "title": "Виновни за смъртта на десетки цивилни в Ирак американци с доста намалени присъди"}
{"url": "https://www.actualno.com/burgas/globa-e-naj-verojatnoto-nakazanie-za-unishtojenite-duni-na-kymping-smokinja-news_1374274.html", "text": "      Бизнесменът Иван Нончев и багеристът Манол Пазвантов, които нашумяха заради до къмпинг , заедно с техните защитници се изправиха пред Бургаския окръжен съд. Обвинението към бизнесменът Нончев беше за поръчителство на унищожаването на природните забележителности, а на Пазвантов, за пряк извършител на деянието.      През месец януари 2019 година, дюните бяха заравнени със самоходна машина, която не е притежавала регистрационен номер. Оказа се, че тя е укривана, но по-късно беше намерена в близост до мястото.\r\nНа започналото днес (11 септември) дело, тезата на държавният обвинител Ангел Георгиев за унищожаването на природната забележителност не издържа в съда. Съдът определи, че съществуват процесуални пречки за гледане на делото по реда на гл. 27 от НПК – съкратено съдебно следствие, поради изричното несъгласие на подсъдимите и техните защитници.   Подсъдимите бяха обвинени по член 78 А от НК, което е за по-леко престъпление. Така наказателната отговорност беше заменена с административно наказание.\r\nСъдия Катя Господинова направи следното изявление по повод на по-леката мярка: \"Желанието на защитата е производството да протече по особените правила по член 78 А от НК, предвид обстоятелството, че са налице всички предпоставки към настоящия момент, за провеждане производството по този ред. А именно подсъдимите не са осъждани, за престъплението се предвижда наказание до 3 години лишаване от свобода, тоест това не е тежко престъпление, побация и глоба. На следващото място – няма имуществени вреди, с оглед на което са налице всички предпоставки по член 78 А - освобождаване от наказателна отговорност и налагане на административно наказание, което предстои на доказване в предстоящия наказателен процес.\"        Съдия Господинова поясни още, че законът третира това престъпление като леко. За да бъде едно престъпление тежко, законът трябва да предвижда над 5 години лишаване от свобода.\r\n\"Въпреки, че природната забележителност е унищожена, съдът не допуска граждански иск, защото приоритет в наказателното производство е единствено наказателния процес. Предвид обстоятелството, че относно имуществени вреди няма събрано нито едно доказателство по досъдебното производство, тепърва предстои, ако бъде допуснато назначаването на множество експертизи. Това би затруднило своевремененното приключване на наказателния процес. Пострадалото лице, ако желае по граждански ред, може да предяви след приключване на настоящото производство, граждански иск. И няма никаква пречка за това\" добави съдия Господинова.\r\nМинистерството на регионалното развитие и благоустройство може да предяви своя граждански иск в граждански процес и интересите на държавата няма да бъдат нарушени, ако се докаже виновност на подсъдимите в наказателния процес.\r\nОкръжен съд – Бургас потвърди и взетите мерки за неотклонение \"Парична гаранция\", в размер на 3 000 лв. за Иван Нончев и 1 000 лв. за Манол Пазвантов. Определението на Окръжен съд Бургас може да бъде обжалвано или протестирано пред въззивна инстанция.\r\nОбвиняемите не коментираха факта, че ще се разминат само с глоба и не отговориха на въпросите на журналистите, свързани с процеса.    ", "date": "2019.09.10", "title": "Глоба е най-вероятното наказание за унищожените дюни на къмпинг \"Смокиня\""}
{"url": "https://www.actualno.com/plovdiv/s-poseshtenie-v-detska-gradina-plovdivski-ogneborci-otbeljazaha-sedmicata-na-pojarnata-bezopasnost-snimki-news_1374265.html", "text": "      Екип от Първа районна служба “Пожарна безопасност и защита на населението”, водени от началника си главен инспектор Васил Димов посетиха детска градина \"Дружба\", филиал \"Първи юни“. Визитата им бе част от програмата по повод Седмицата на пожарната безопасност. Тя се провежда от 9 до 15 септември, като кулминацията е на 14 септември – Кръстовден, когато огнеборците отбелязват своя професионален празник.       Пожарникарите изненадаха малки и големи като пристигнаха с пожарна кола. Децата буквално останаха без думи при вида на специализирания автомобил, който спря до градината с включени сирени и светлини. Главен инспектор Димов разясни на служителите в детска градина \"Дружба\", филиал \"Първи юни\", как трябва да се действа при възникването на пожар. Той беше категоричен, че при подобен случай на първо място е безопасността на децата и работещите в детското заведение, като най-важното е всички те да бъдат изведени извън сградата.   \"На първо място изведете децата и служителите, останалото е наша грижа\", заяви главен инспектор Димов пред персонала на градината. По думите му, веднъж изведени навън, служителите трябва да се уверят, че всички деца са на безопасно място. Той обясни и разликите между различните видове пожарогасители, както и начинът за работа с тях. С помощта на пожарникарите, възпитателите имаха възможност да разберат как на практика се гаси огън с тях, като в това начинание се включи и кметът на района Димитър Колев. Огнеборците симулираха и извънредна ситуация, при която децата бяха евакуирани от сградата, а в нея бяха разпънати линии за борба с евентуална стихия. Пловдивските пожарникари изведоха и учител, останал в детската градина.     Малчуганите също получиха изключително ценни съвети от огнеборците, като най-важният от тях бе в случай на пожар те да сигнализират по най-бързия начин на възрастните и да се насочат към изходите. Децата останаха изключително впечатлени от срещата си с пожарникарите, като имаха възможност лично да разпръскват водна струя, да разгледат каските и униформите на огнеборците и да видят отблизо противопожарен автомобил. За благодарност те подариха на своите гости изработени от тях рисунки, а накрая всички заедно се снимаха за спомен.    ", "date": "2019.09.10", "title": "С посещение в детска градина пловдивски огнеборци отбелязаха Седмицата на пожарната безопасност (СНИМКИ)"}
{"url": "https://www.actualno.com/society/provokacii-na-protestite-protiv-i-za-ivan-geshev-v-sofija-snimki-news_1374338.html", "text": "      С провокация започнаха обявените протести в столицата  - \"против\" и \"за\" кандидатурата на Иван Гешев за главен прокурор. От Инициатива \"Правосъдие за всеки\" организираха протеста пред Съдебната палата срещу Гешев, който освен че е единствен кандидат за поста, беше и безпрецедентно подкрепен от сегашният главен прокурор Сотир Цацаров - при това писмено.       Пред Съдебната палата обаче се появи и втори протест с надслов \"Марш за законност\", организиран от агенция ПИК.   Според неофициална информация на част от протестиращите в подкрепа на Иван Гешев, които виждате на снимките, са докарани от Сливен. Те рaботили в цехове там и им е било казано, че трябва да свършат една работа. Друга част от подкрепящите Гешев били хора на Ценко Чоков, имало докарани и от Бургас. Организаторът на протеста срещу Гешев Велислав Величков помоли полицията да помогне и да ги отстрани от плануваното от инициатива \"Правосъдие за всеки\" място за протест пред Съдебната палата.     От полицията му отвърнаха, че няма как да гонят хора. На опасенията на Величков, че при смесване на двата протеста може да се стигне до сблъсъци, от МВР отвърнаха, че има достатъчно служители на реда, които няма да го допуснат. Величков говори и с един от водачите на групата, която е дошла да подкрепи Гешев. Той обясни, че прочел в интернет за протеста и затова е пред Съдебната палата.     *       ", "date": "2019.09.10", "title": "Провокации на протестите \"против\" и \"за\" Иван Гешев в София (СНИМКИ)"}
{"url": "https://www.actualno.com/politics/siderov-arestyt-na-nikolaj-malinov-shte-udari-po-rezultatite-ot-izborite-na-gerb-news_1374307.html", "text": "      Волен Сидеров внесе документите на партия \"Атака\" в ЦИК за местните избори, съобщи БГНЕС. Той бе придружен от Десислав Чуколов.      Партията залага на това да подобри резултатите от 2015 г., които по думите на Сидеров са били \"доста зле\". Той е убеден, че ще постигнат по-добри резултати, така му говорели и по срещи в страната.   Волен Сидеров коментира също състоянието на парламентарната група на \"Обединени патриоти\". Според него в този формат няма как да продължи да съществува.\r\nПо отношение на случая с ареста на председателя на национално движение \"Русофили\" Николай Малинов по разследване за шпионаж, според Сидеров, това е \" поръчка, която ще удари по избора на ГЕРБ за кметове и в частност за София \".  \"Съветвам службите да разпитат и президента на републиката, и премиера, защото те и двамата се срещаха с агент, бивш, на КГБ, Владимир Путин. И понеже имат достъп до държавни тайни, може нещо да са му казали.\", каза Волен Сидеров.\r\n\" Действайки по този начин, създават проблеми на Борисов . Не знам дали го правят умишлено или не са го преценили. Изкуствено ще втвърдят много избиратели, които сега ще се възмутят от тези задържания.   \" Малинов е задържан пред 12-годишната му дъщеря с 20 полицаи, нахлули в къщата му и още 10 на долния етаж. Такива сцени безспорно са, за да всеят страх \", каза Сидеров.     ", "date": "2019.09.10", "title": "Сидеров: Арестът на Николай Малинов ще удари по резултатите от изборите на ГЕРБ"}
{"url": "https://www.actualno.com/crime/gorja-depoto-za-avtomobilni-gumi-v-shumen-news_1374299.html", "text": "      Стотици гуми горяха в близост до градския стадион „Панайот Волов“ в Шумен. Там се намира депото за стари автомобилни гуми. Повече от час бе нужен на огнеборците, за да овладеят огнената стихия, предаде кореспондентът на БГНЕС в региона.      Пожарът пламна около 13 ч. на площадката, обособена за предаване на гуми втора употреба. Пламъците се издигаха на десетки метри, а димът обгърна целия район.   \"Аз смятам, че е умишлено запалено, защото една гума опитайте се да я запалите – да видим дали ще я запалите. Цяло лято стояха тука – не бяха запалени, сега са запалени\", каза Любомир Христов, кмет на Шумен.\r\nДостъпът до депото е свободен и на практика всеки може да влезе там, за да изхвърли гумите си.  \"Виждате тук от крайното дърво тръгва пожарът, няма как да се самозапалят толкова гуми от самосебе си\", поясни Боян Тодоров, зам.-кмет на Шумен. Оказва се, че няма къде да бъдат предавани гумите и затова те продължават да се трупат в депото край стадиона.\r\nПродължаваме да ги извозваме тези – всеки ден се извозват такива гуми, но не може да смогнем с извозването на такива гуми от населението, каза още зам.-кметът.  След потушаване на пожара ще се изяснят причините за него.    ", "date": "2019.09.10", "title": "Горя депото за автомобилни гуми в Шумен"}
{"url": "https://www.actualno.com/blagoevgrad/prirodni-prichini-doveli-do-izmiraneto-na-riba-v-jaz-pchelina-a-probite-bili-v-normata-news_1374326.html", "text": "      „ Сега ще ви представим една различна гледна точка ” – така започна днешната пресконференция на Басейнова дирекция „Западнобеломорски район”. Директорът на агенцията инж. Радослав Георгиев, заедно с други служители от дирекцията, изнесоха факти за в язовир „Пчелина”, който се намира близо до Перник.      „ Въпреки, че резултатите от водните проби от река \"Струма\" не са отлични, все пак са в нормата ”, заяви инж. Ванина Мицева, експерт в дирекцията.   Според ръководството на дирекцията причините за смъртта на рибите са комплексни, но все още няма единно окончателно становище . Георгиев твърди, че според него, . Природните причини са свързани с маловодието на р. Струма, която има критично ниски нива, както и високата температура на вода (над и около 30 градуса), което е предпоставка за намаляване на кислорода и смъртност сред организмите в реката .\r\nАнтропогенните причините са свързани със задръстване на отпадъчни води, или друг вид замърсители. Според Георгиев, , както и различни по вид замърсители от заводи и предприятия по поречието на реката. Сред тези предприятия бяха изброени: „ Стомана индъстри”; „Колхита метал” и „ДУО-Перник ”. Въпреки това, всички посочени предприятия, както и други, опериращи в района, имат всички издадени разрешителни за своята дейност и незамърсяват реката своеволно.  Сред причините може да бъде подчертана и тази на презарибяването . Георгиев твърди, че в язовир „Студена” са извършени поредица от зарибявания с различни видове риба, като не е поискано разрешение за това от Басейнова дирекция . За това дирекцията е разбрала от официално писмо от организацията, извършила зарибяването – а именно – Централно-рибоопазваща организация, клон Перник. Насрочени са конкретни проверки по случая.\r\nОт дирекцията отговориха на почти в материали от вчера и днес, разследващи случаите на смърт сред рибите и евентуална опасност от екокатастрофа.\r\nМерките, които дирекцията извършва, са постоянен мониторинг на цялата територия , за която отговаря, като се правят физико-химични изследвания на 60 показатели всеки месец , от две независими и акредитирани лаборатории.       От началото на тази година дирекцията е извършила над 100 проверки , като една част са от сигнали, а други по собствена инициатива. Резултатите от всички проверки своевременно са упоменати на сайта на организацията.\r\nВ конкретният случай с язовир „Пчелина”, дирекцията е получила сигнал на 7 септември, като още същия ден е направена проверка и са взети проби . Установено е намалено съдържание на кислород и невисоки норми на електроповодимост. Очакват се и резултатите от лабораторните изследвания, които все още не са готови.\r\nНа въпрос на журналисти дали потвърждават информацията, че жители на гр. Перник и околността твърдят, че р. Струма е била замърсяванa многократно и дори е променяла цвета си , Георгиев отговори, че последният сигнал, който са получили е от преди 3 месеца, за който е направена проверка. Оттогава няма постъпили други сигнали в дирекцията.\r\n„ Няма сигнал, на който да не е реагирано ”, завърши Георгиев.\r\nОчаква се до утре да са готови резултатите, които да покажат наличието или липсата на замърсители в язовира!    ", "date": "2019.09.10", "title": "\"Природни причини\" довели до измирането на риба в яз. \"Пчелина\", а пробите били \"в нормата\""}
{"url": "https://www.actualno.com/business/kt-podkrepa-nastojava-za-1000-lv-minimalna-zaplata-prez-2020-g-news_1374261.html", "text": "      КТ \"Подкрепа\" ще поиска в бюджета за 2020 г. да бъде заложена минимална работна заплата от 1000 лева, тъй като това възнаграждение отговаря на настоящата производителност на труда. Това каза пред журналисти икономическият съветник на синдиката Ваня Григорова, която участва във форум за правата на командированите работници, организиран от синдиката.      \"Ние ще поискаме по-висока минимална заплата и знаем, че управляващите няма да приемат по-висока от тази, която са записали\", посочи Григорова. Според нея управляващите няма да се съгласят с подобно предложение, защото преди последните парламентарни избори дори е било записано замразяване на минималната работна заплата и само извънредните избори са били повод правителството да промени намеренията, за да \"съблазнява българските работници\".   Според европейските сравнения заплатите в България са около 1/4 от средноевропейските, а производителността на труда в страната е около 50% от средноевропейската, каза Григорова.\r\nПо повод заявеното намерение от страна на министър Бисер Петков да се върви към минимални заплати по икономически сектори, а да отпаднат преговорите за минимални осигурителни доходи, които отново бяха бойкотирани от бизнеса, Григорова каза, че да се премине към минимални заплати по икономически сектори е предложение на КТ \"Подкрепа\" от минимум 10 години, но за синдиката е неприемливо искането на бизнеса да няма национална минимална заплата.  \"Когато работим с минимални осигурителни доходи гарантираме само нивата на осигуряване на работниците, но не и заплащането и чисто теоретично е възможно да ни осигуряват на по-висока заплата, а да получаваме по-ниска\", коментира още Ваня Григорова в подкрепа на искането за минимални заплати по сектори.\r\nИскането на работодателите обаче да няма национална минимална заплата, а само минимални заплати по браншове е неприемливо, защото това би позволило в отделни браншове заплатата да бъде дори по-ниска от настоящата, тъй като няма да има минимум, от който да отскачат преговорите и тогава всичко би било позволено, каза още експертът. Григорова обобщи, че синдикатът иска минимални заплати по браншове, но само ако се запази националната минимална работна заплата.   \"По механизма за минималната работна заплата нищо не се случва, защото работодателите доказаха с дългогодишен бойкот, че могат да замразят минималните осигурителни доходи, чрез оттегляне от преговори да бойкотират и замразяват плащания\", каза Григорова в отговор на питане до къде са преговорите по механизма.    Тя припомни, че за следващите 2 години в средносрочната прогноза е предвидено увеличение на минималната работна заплата. Григорова изрази надежда българските управляващи, които и да са те, през следващия мандат да заложат отново нарастващо увеличаване на минималната работна заплата, тъй като дори и да изпълнят настоящите си намерения, тя все още ще е драстично по-ниска от най-ниската в ЕС.\r\nСиндикатът не е канен на преговори по проекта на бюджет на Държавното обществено осигуряване. По отношение на болничните от КТ \"Подкрепа\" ще настояват в никакъв случай да не се говори за това българският работник да не получава обезщетение за първите 3 дни.\r\n\"Нека да го плащат работодатели, да го плаща НОИ, няма значение кой, за нас е важно българският работник да има средства, с които да може да оживее той и семейството му, особено в първите дни, в които се налага да прави разходи за лекарства\", каза Григорова. Според нея работа на държавата и контролните органи е да ограничат злоупотребите, а не да се лишават осигурените от права, защото българският работник плаща, за да може да бъде осигурен в тези случаи.    ", "date": "2019.09.10", "title": "КТ \"Подкрепа\" настоява за 1000 лв. минимална заплата през 2020 г."}
{"url": "https://www.actualno.com/politics/rumen-radev-za-bydeshtite-otgovornosti-na-marija-gabriel-ne-merja-resorite-s-finansovija-im-obem-news_1374285.html", "text": "      Президентът определи като важен ресорът „Иновации и младеж“, който се  предвижда България да получи в новосформираната Европейска комисия.      „Не  меря ресорите с това какъв финансов обем от средства съдържат и колко  ще разпределяме. Европа има амбицията да бъде водещ фактор на световната  сцена и това е залегнало във всички стратегически европейски документи.  Това не може да се получи без иновации и без активното участие и работа  с младежта на Европа“, заяви Радев в Пловдив.   Президентът беше в града за откриването на португалски инвестиционен проект – нова производствена мощност в завод за стъкло. Португалските инвестиции в Пловдив създават стотици работни места и дават възможност на младите хора за развитие и допълнителна квалификация, заяви той.\r\nИнвеститорът оповести намеренията си да разшири производството на стъклени опаковки в България, както и да създаде свой регионален офис у нас, по време на работна среща на президента Радев с представители на португалския бизнес в рамките на официалното му посещение в Лисабон през януари т.г., съобщиха от прессекретариата на държавния глава.  „България и Португалия имат общи приоритети за борба с демографската криза, за задържане на младите хора в страните, за по-видимо присъствие в европейската икономика. Въпреки че географски сме в двата края на ЕС, ние сме много близки в нашия общ стремеж да се превърнем във водещи държави в тази област“, подчерта държавният глава. Румен Радев е провел телефонен разговор със своя португалски колега президента Марсело Ребело де Соуза непосредствено преди церемонията. Между България и Португалия трябва да се развиват не само политическите връзки във всички аспекти, но и икономическите отношения и инвестициите, особено в съвременни технологии\", посочи Румен Радев.        ", "date": "2019.09.10", "title": "Румен Радев за бъдещите отговорности на Мария Габриел: Не меря ресорите с финансовия им обем"}
{"url": "https://www.actualno.com/europe/toni-bleyr-samo-nov-referendum-moje-da-razreshi-krizata-za-brexit-news_1374260.html", "text": "      Само втори референдум за членството на Великобритания в ЕС, а не предсрочни парламентарни избори, може да реши кризата около Brexit, заяви бившият британски премиер Тони Блеър.      Британският парламент в понеделник отхвърли предложението на премиера Борис Джонсън за предсрочни избори.   Джонсън, който първоначално заяви, че не желае изборите, първия път внесе предложение за провеждането им, след като парламентът, противно на призивите му, промени дневния ред за спешно разглеждане на законопроект, целящ да предотврати излизането от ЕС на 31 октомври без споразумение.\r\n\"По принцип е неправилно да се свързват парламентарни избори с въпроса за Brexit. Ако Великобритания проведе избори през периода на Brexit,  тогава темите и въпросите, които трябва да бъдат споделени, ще бъдат смесени. Борис Джонсън мисли по този начин:  \" Ако започна да търся избори по време на Брекзит, ще кажа на хората, че те или ще получат излизане  от ЕС без сделка, или (лидерът на лейбъристите) Джереми Корбин (като следващ министър-председател).\r\nВ крайна сметка може да се окажете в много странна ситуация\", заяви Блеър, изказвайки се в Лондонския кралски колеж във вторник.   Според него \"за това (решаване на спора за Брекзит) е необходим референдум … изборите  се провеждат за решаването на по-широки въпроси\".     ", "date": "2019.09.10", "title": "Тони Блеър: Само нов референдум може да разреши кризата за Brexit"}
{"url": "https://www.actualno.com/business/ujna-koreja-shte-vnasja-bylgarski-vina-i-mlechni-produkti-news_1374263.html", "text": "      Български продукти сред които вина, етерични масла и млечни продукти са с изключителен потенциал да бъдат изнасяни за корейския пазар. Това стана ясно по време на среща на министъра на икономиката Емил Караниколов, който е  на работно посещение в Сеул, с председателя на Корейската асоциация на компаниите-вносители /КOIMA/ г-н Хонг Кванг-Хи.      Корейската асоциация на компаниите-вносители (KOIMA) е организация, в която членуват над 8000 южнокорейски бизнес компании-вносители и е създадена през 1970 г. Това е единствената бизнес организация в Република Корея, която има за цел да подпомага вноса от чужбина и играе много важна роля в насърчаването на търговията на страната.   По време на разговорите  от организацията  са проявили интерес и към други висококачествени български продукти, които да бъдат реализирани в Корея.\r\n„През 2018 година българският износ за Корея надхвърли 106 млн. щ. д. Разчитаме на прояви като бизнес форуми и на активност от страна на бизнеса от двете страни за увеличаване на търговския обмен и за създаване на контакти с цел реализиране на съвместни проекти“, посочи министър Караниколов.  На срещите си с представителите на корейския бизнес икономическият ни министър изтъкна и  предимствата на страната ни, като атрактивна дестинация за инвестиции. По думите му Правителството е в непрекъснат, активен диалог и партньорство с бизнеса за реализирането на последователна външноикономическа политика, целяща разширяване на пазарното присъствие, подобряване на условията за достъп до чужди пазари и привличане на чуждестранни инвестиции. „Подкрепяме експортно ориентирани сектори с висока добавена стойност и висок потенциал за внедряване на иновации в производството“, посочи още той.\r\nПо време на официалната си визита Караниколов се срещна още и със заместник-министъра на търговията, индустрията и енергетиката на Република Корея г-н Ким Йонг -Рае. Пред него икономическият министър подчерта, че Република Корея е приоритетен икономически партньор в Азия и усилията ни са насочени към насърчаване на двустранното сътрудничество и засилване на икономическите връзки между двете страни.   От своя страна заместник-министърът на търговията на Корея изтъкна, че акцентирането на развойна дейност и сектори за високи технологии е ниша, която ще даде цялостен облик на България като страна залагаща на технологиите и дейности носещи висока добавена стойност.     ", "date": "2019.09.10", "title": "Южна Корея ще внася български вина и млечни продукти"}
{"url": "https://www.actualno.com/america/sasht-obvinjavat-iran-v-nedeklarirani-jadreni-dejnosti-news_1374286.html", "text": "      Американският държавен секретар Майк Помпео обвини Иран във \"възможни недекларирани ядрени дейности\".      Това става в момент, когато Международната агенция по атомна енергия (МААЕ) притиска Техеран за отговори за предпазните мерки на неговите атомни активи.   \"Липсата на пълно сътрудничество на иранския режим с @мааеорг повдига въпроси относно възможните недекларирани ядрени материали или дейности\", написа в Туитър Помпео.\r\n\"Светът няма да приеме  това. Ще пресечем всички пътища към ядрено оръжие на режима.\"  Предупреждението на Помпео дойде ден, след като ръководителят на МААЕ призова Иран да реагира бързо на неговите опасения, тъй като проблемната ядрена сделка от 2015 г. със световните сили заради ядрената програма на Техеран заплашва да се разпадне. ", "date": "2019.09.10", "title": "САЩ обвиняват Иран в „недекларирани ядрени дейности“ "}
{"url": "https://www.actualno.com/asenovgrad/milko-milkov-e-kandidatyt-na-vmro-i-nfsb-za-kmet-na-asenovgrad-news_1374267.html", "text": "      Още една официална кандидатура за кмет на Асеновград бе обявена днес. Той заедно с други кандидати бяха представени на пресконференция. В началото на миналата година Милков бе преизбран за председател на структурата на НФСБ в Асеновград. Той участваше в изборната надпревара за кмет и през миналите местни избори от 2015 г., като тогава бе издигнат от \"Патриотичен фронт\". Сега Милко Милков е определян като \"острието\" на коалицията в Асеновград.      Асеновградчанинът е на 42 г. и има дългогодишен опит в партийните среди. Той е инициатор на редица идеи, входирани по официален ред в община Асеновград. Сред предложенията му през изминалите години бе да се забрани носенето на бурки на обществени места и цялостната забрана за движение на каруци по улиците на града. Асеновградчани го познават не само от политиката, тъй като извън политическия живот Милко Милков се занимава със собствен бизнес. В личен план - женен е и е баща на три дъщери.    ", "date": "2019.09.10", "title": "Милко Милков е кандидатът на ВМРО и НФСБ за кмет на Асеновград"}
{"url": "https://www.actualno.com/asia/mnojestvo-zaginali-i-raneni-pri-shturmuvane-na-irakska-shiitska-svetinja-news_1374264.html", "text": "      Най-малко 16 поклонници загинаха при щурмуване на голяма светиня в иракския град Кербала, докато отбелязват светия ден Ашура, съобщи Здравното министерство, цитирано от световните агенции.      Други 75 души са ранени в светилището на около 100 километра южно от Багдад, заяви говорителят Сайф ал Бадър, подчертавайки, че цифрата не е окончателна.         ", "date": "2019.09.10", "title": "Множество загинали и ранени при щурмуване на иракска шиитска светиня"}
{"url": "https://www.actualno.com/smartguide/kakvi-iznenadi-shte-ni-predstavi-apple-sled-broeni-chasove-news_1374287.html", "text": "              За да разберем точно с какви продукти ще се запознаем, просто трябва да изчакаме още съвсем малко, но това не ни спира по никакъв начин да направим обобщение на всички прогнози, през които сме преминали през последните няколко месеца. Започваме с най-интересната част – очакваните iPhone поколения. Всяко от тях ще разполага с разпънат екран във всеки край и вградена True Depth предна камера, която ще може да разпознае вашето лице и не само. Наследникът на iPhone XR ще може да се похвали с основна двойна камера, докато този на Xs и Xs Max ще разполага с цели три обектива от задната страна на своя корпус, но нека видим и техните размери:\r\niPhone 11 – наследникът на поколение XR - 6.1 инча.  iPhone 11 Pro  – наследникът на поколение Xs - 5.8 инча.\r\niPhone 11 Pro – наследникът на поколение Xs Max - 6.5 инча.\r\nСпоред повечето източници всеки от обективите в основните камери на очакваните iPhone поколения ще се отличава с 12 мегапиксела, но това не е всичко. Вероятно добре познатата ни 3D Touch технология ще остане в миналото, докато стандартният Lightening порт ще бъде заместен от високоскоростния USB-C. Вграденият процесор и в трите поколения ще е A13, оперативната памет в iPhone 11 ще бъде 4GB или с 1GB повече, спрямо своя предшественик, но има и още нещо. Вероятно всяко от очакваните устройства ще се предлага в комплект с 18-ватово USB-C зарядно устройство.     Макар и да не разполагаме с кой-знае колко сериозна информация, вероятно след броени часове ще се запознаем и с прогнозираното пето Apple Watch поколение, но не очаквайте кой-знае колко сериозни промени. Реално погледнато, има доста слухове, че новите титаниеви и керамични предложения са в процес на разработка, а ние бихме заложили, че ще срещнем изцяло нов S5 процесор в корпуса на очаквания смартчасовник, който ще подобри неговата производителност.    Страхотното iPad Pro поколение с размери на екрана от 11 и 12.9 инча също може да премине през обновяване, макар и да не разполагаме с кой-знае колко информация относно тази разработка. Според повечето източници, размерите ще останат без никаква промяна, но не и вградените процесори. Съществува вероятност, най-мощният таблет на Apple да се сдобие с тройна основна камера, като всеки един от обективите ще бъде 12-мегапикселов, подобно на iPhone 11 Pro.    Не трябва да подминаваме и 9.7-инчовото iPad поколение, което вероятно съвсем скоро ще премине към 10.2-инчов размер на своя екран. Вероятно предложението ще продължи да разчита на Touch ID, което означава само едно. Компанията няма да ги оборудва със своята система за лицево разпознаване, но има и още нещо. Редом с по-мощния процесор и повишената оперативна памет, поколението ще може да работи и с Apple Pencil.    Ако трябва да бъдем честни, това е един от най-интересните продукти или поне според нас. Прогнозираното 16-инчово поколение може да срещне бял свят само след броени часове. Размерите на рамката около екрана ще бъдат редуцирани значително, като с тази промяна, външните размери на корпуса ще бъдат почти идентични с тези на актуалното 15-инчово MacBook Pro поколение. Резолюцията ще може да стигне до 3072 x 1920 пиксела, което означава само едно. Редом с по-мощните процесори и висока оперативна памет, машината вероятно ще се предлага и с доста сериозни видео ускорители. Съвсем скоро ще се запознаем и с обновен вариант на последното Apple TV поколение, като основната разлика спрямо неговия предшественик ще се изразява във вградения A12 процесорен чип, с което устройството ще може да достигне до още по-сериозна производителност. Припомняме ви, че по време на технологичното мероприятие ще бъдат представени и официалните версии на очакваните нови операционни системи на Apple, включително iOS 13 и macOS Catalina, следващата версия на tvOS и watchOS, но има и още нещо. Само след броени часове ще се запознаем и с първата версия на iPad OS или с тази операционна система, която ще повиши функционалността на таблетите на Apple изключително сериозно, а ние няма да пропуснем да ви запознаем с всички значими детайли около най-голямото Apple събитие за 2019 г. ", "date": "2019.09.10", "title": "Какви изненади ще ни представи Apple след броени часове?"}
{"url": "https://www.actualno.com/business/aikb-poiska-prokurorska-proverka-na-pazara-na-elektroenergija-news_1374200.html", "text": "      Асоциацията на индустриалния капитал в България (АИКБ) поиска Прокуратурата да провери свободния пазар на електроенергия за нерегламентирани сделки и извършени престъпления на енергийната борса. Това стана ясно след среща на главния прокурор, заместника му Иван Гешев с председателя на Асоциацията Васил Велев и изпълнителния ѝ директор Добрин Иванов, предаде БГНЕС.      Според индустриалците, през последната година спекулативният ръст на цените на електроенергията нанася сериозни щети върху българската индустрия, като влошава конкурентоспособността й на международните пазари, допълнително оскъпява стоките и услугите в страната и забавя ръста на доходите.   „Категорично мога да заявя, че високата цена на електроенергията на борсата се дължи на злоупотреба с господстващото положение (пазарна концентрация) на група компании, които медиите свързват с едно лице и тенденциозното бездействие от страна на лица с управителни функции в Български енергиен холдинг, ТЕЦ „Марица Изток 2“ и др.“, заяви Васил Велев.\r\nТой припомни, че през месец юли т.г. на платформата „Ден напред“ е имало дни, в които средната цена за 1 MWh базова мощност е била най-скъпата в цяла Европа, като в някои дни стойността й е между два и три пъти по-висока от средната за ЕС. Заради спекулативния ръст и нерегламентираните сделки АИКБ и Асоциация на организациите на българските работодатели са сезирали Министерство на енергетиката, Комисията за защита на конкуренцията, Комисията за енергийно и водно регулиране, Прокуратурата и Европейската комисия.  По време на срещата АИКБ запозна главния прокурор и с „най-масовата кражба“ в България - злоупотребите при издаване на болнични листове. Според организацията въведената през 2010 г. практика първите три дни болнични да се поемат от предприятията облекчава измамите, тъй като работодателите не разполагат с механизъм за контрол.\r\nДанните за последните три години сочат, че има общ ръст на броя на издадените болнични листове, като около празнични и почивни дни издаването им се увеличава с близо 1/3. Най-много болнични листове спрямо наетите работници и служители се издават в Стара Загора, Кюстендил, Ямбол, Перник и Габрово. Следват Пловдив, Враца, София, Благоевград и Велико Търново. Най-сериозен ръст за периода 2016-2018 г. е отчетен в София-област и София-град - съответно 12,64% и 9,42%. След тях се нареждат Шумен, Ямбол, Пловдив, Русе и Враца. Данните на НОИ също показват сериозно увеличение на разходите за временна нетрудоспособност, след като на годишна база стойността на изплатените от НОИ болнични е над 550 млн. лв. За последните три години има констатирани близо 10 000 нарушения (отменени болнични листове) и само 20 наказания.   В тази връзка АИКБ предлага, по примера на редица страни от ЕС, първите три дни от отпуска за временна нетрудоспособност да не се плащат нито от предприятието, нито от осигурителния институт.     ", "date": "2019.09.10", "title": "АИКБ поиска прокурорска проверка на пазара на електроенергия"}
{"url": "https://www.actualno.com/sciencelogy/a1-s-chetiri-otlichija-ot-career-show-2019-news_1374277.html", "text": "       спечели четири отличия от наградите на , които открояват компаниите с най-добри практики, най-оригинални идеи и най-иновативен подход в управлението на хора. Компанията се нареди на първо място в три категории – „Най-добра стратегия за вътрешни комуникации”, „Най-добра обучителна програма” и „Работодател на публиката”. В категорията „Най-добра програма за кариерно развитие” А1 зае второ място.      А1 става „Работодател на публиката” за втора поредна година. Наградата се присъжда след публично гласуване на сайта на събитието. сподели Петър Иванов, мениджър екип „Привличане на таланти и развитие” в А1.    Наградата за „Най-добра стратегия за вътрешни комуникации” е признание за всички дейности, инициативи и събития за и със служителите в процеса по ребрандиране. заяви Биляна Дражева, мениджър „Вътрешни комуникации” в А1.   Онлайн платформата за обучения eCampus, множеството онлайн курсове, разработени специално за екипа на телекома, както и всички останали инициативи, свързани с изграждането на култура за непрекъснато учене и развитие чрез използването на нови технологии, донесоха на А1 първото място в категория „Най-добра обучителна програма”.   Програмата за развитие на таланти, която предоставя обучение по редица теми, свързани с телеком индустрията, заслужи второто място в категория „Най-добра програма за кариерно развитие”. В първите два випуска на програмата се включиха близо 100 служители на А1.    Career Show 2019 обедини над 2000 квалифицирани кадри и топ таланти с повече от 150 български работодатели. Освен отличаването на най-добрите работодатели в страната, събитието включва редица лекции и дейности, с които да даде възможност на младите хора да се ориентират за кариерните възможности в България.   ", "date": "2019.09.10", "title": "А1 с четири отличия от Career Show 2019"}
{"url": "https://www.actualno.com/europe/vse-po-malko-registracii-na-novi-avtomobili-v-zapadna-evropa-news_1374206.html", "text": "      Агенцията LMC Automotive обяви, че с понижение в регистрациите на нови автомобили от 8.5% през август, бизнесът в Европа е отчел спад и за първите осем месеца на годината.      Данните за изминалия месец сочат резултат от 929 337 автомобила, а този от началото на годината е на ниво от 9 778 772 единици или с 3.6% по-малко в сравнение със същия период на миналата година, предаде auto-press.   Данните на LMC Automotive сочат, че на всеки един от пазарите в Западна Европа, които агенцията наблюдава, се наблюдава понижение в бизнеса през август.\r\nЕдинствените две изключения са Гърция- с ръст от 10.5% до 7196 единици, и Швеция- с подобрение от 19.5% до 29 477 единици.  Най-сериозно е понижението в новите регистрации на един от основните пет европейски пазара- Испания, където се отчита спад от 30.8% до ниво от 74 490 единици. В края на първите осем месеца на годината, в страната се наблюдава свиване в търсенето от 9.2% до 883 648 единици.\r\nСамо две са и държавите, които могат да са похвалят с макар и минимално подобрение в регистрациите си на нови автомобили за първите осем месеца на годината. Това са Германия- +0.9% до 2 495 536 единици, и Гърция- +8.9% до 82 948 единици.   Най-сериозно е понижението в регистрациите на нови автомобили в Швеция- -15.9% до 221 016 единици.     ", "date": "2019.09.10", "title": "Все по-малко регистрации на нови автомобили в Западна Европа"}
{"url": "https://www.actualno.com/politics/denica-zlateva-resoryt-na-marija-gabriel-e-po-slab-za-nas-v-sravnenie-s-pyrvonachalnite-vyzmojnosti-news_1374289.html", "text": "       е по-слаб за нас в сравнение с първоначалните възможности, които България можеше да получи. Това каза заместник-председателят на БСП Деница Златева по време на пресконференция.      Тя изрази надежда, че имайки комисар, който отговаря за иновациите и младежта ще доведе и до по-приоритетно използване на тези средства за развитието на този важен сектор.   \"Много е важно този ресор да бъде изпълнен със съдържание\", допълни още Златева.\r\n\"Започнаха предложенията към българската страна с един много по-важен ресор. Този на върховния представител по външна политика и сигурност, което премиерът отхвърли, тъй като този ресор не разпределял средства.  След това се заговори за ресор \"Земеделие\". Знаете, че земеделието е ключова политика в общите политики на ЕС. Също аргументът на министър-председателят беше, че средствата там са предварително разпределени и този ресор не представлява интерес за нас.\r\nВсички европейски средства в рамките на съюза следват много ясни правила за разпределения. Не се раздават от джипове от служебни пътувания \", посочи още Златева. ", "date": "2019.09.10", "title": "Деница Златева: Ресорът на Мария Габриел е по-слаб за нас в сравнение с първоначалните възможности"}
{"url": "https://www.actualno.com/crime/25-godini-zatvor-za-ubijstvoto-na-malkata-dalma-news_1374198.html", "text": "      Две години след смъртта на , тричленен състав на Върховния касационен съд (ВКС) потвъдри 25 години затвор за извършителя - нейния братовчед Мехмед Хасан.Решението не подлежи на обжалване и протестиране.      На 10.09.2019 г. във ВКС е получено уведомление от прокурор за предприети действия по изпълнение на наложеното от съда наказание.   Делото е образувано по касационни жалби на подсъдимия и на гражданските ищци и частни обвинители срещу въззивното решение на Апелативен съд – Пловдив.\r\nС присъда на Окръжен съд – Кърджали подсъдимият е признат за виновен в това, че влязъл в чуждо жилище, като употребил за това ключ, деянието е извършено нощем, поради което на основание чл. 170, ал. 2 във вр. с чл. 1 от НК е осъден на 1 г. и 4 месеца лишаване от свобода. С присъдата Хасан е признат за виновен, че умишлено умъртвил дете, намиращо се в безпомощно състояние, убийството е извършено по особено мъчителен за 7-годишното момиче начин и с цел да се прикрие другото престъпление, поради което и на основание чл. 116, ал. 1, т. 4 – 6, т. 8 вр. чл. 115 от НК е осъден на 22 г. лишаване от свобода. Определено е общо наказание лишаване от свобода за срок от 22 г., което на основание чл. 24 от НК е увеличено на 23 години. Хасан е осъден да заплати и обезщетение за претърпените неимуществени вреди на родителите на убитото дете в размер на по 150 000 лв., а на неговата баба – в размер на 100 000 лв.  С въззивното решение на Апелативен съд – Пловдив присъдата е изменена, като на подсъдимия е наложено наказание от 25 години лишаване от свобода.\r\nСпоред тричленния състав на ВКС касационните жалби са неоснователни. Съдът не приема доводите за явна несправедливост на наказанието, изтъкнати както в жалбата на подсъдимия, така и в тези на частните обвинители. Производството пред първата инстанция е протекло по реда на Глава двадесет и седма от НПК – съкратено съдебно следствие, след като подсъдимият е признал изцяло фактите, изложени в обстоятелствената част на обвинителния акт и се е съгласил да не се събират доказателства за тях. При тази процедура съдът е длъжен да определи наказанието при условията на чл. 58а от НК (когато определи като най-подходящо по вид наказанието доживотен затвор без замяна, не го налага, а наказанието доживотен затвор заменя с лишаване от свобода). В мотивите на решението на ВКС се посочва: „В конкретния случай замяната на доживотния затвор с наказание лишаване от свобода е извършена в предвидените санкционни рамки на престъпление по чл. 116, ал. 1, т. 4, т. 5, т. 6 и т. 8 във вр. с чл. 115 от НК от 15 до 30 години. Настоящият касационен състав не споделя възражението на страните за явна несправедливост на така наложеното на подсъдимия наказание както поради развития довод за неговата прекомерност, така и поради изложените съображения за неговата заниженост“. Въззивният съд е аргументирал подробно виждането си за изключителната тежест на извършеното от подсъдимия деяние и личната му висока степен на обществена опасност. В пълен обем и с оглед значението им за определяне на наказателната отговорност на Мехмед Хасан са отчетени всички смекчаващи и отегчаващи вината му обстоятелства. От първата категория са чистото му съдебно минало, трудовата му ангажираност, добрите му характеристични данни, личностните му особености и оказаното съдействие на разследващите органи за разкриване на престъплението. От втората категория са наличието на няколкото квалифициращи деянието обстоятелства, безусловно завишаващи степента на обществена опасност както на деянието, така и на дееца, близките роднински отношения между дееца и пострадалата, изпитвала обич, привързаност и доверие към подсъдимия, неин първи братовчед, както и опитът му да инсценира грабеж непосредствено след извършване на убийството.  „При този баланс на смекчаващи и отегчаващи отговорността обстоятелства, въззивният съд е направил законосъобразен извод, че за поправянето на подсъдимия е необходимо наложеното му от първоинстанционния съд наказание да бъде увеличено на 25 години“, пишат върховните съдии.   По доводите на страните относно размерите на гражданските искове тричленният състав на ВКС приема, че липсват основания за ревизия на присъдените обезщетения за неимуществени вреди както в посока на увеличаването им, така и за намаляването им.     ", "date": "2019.09.10", "title": "25 години затвор за убийството на малката Далма"}
{"url": "https://www.actualno.com/crime/gen-reshetnikov-za-obvinenijata-v-shpionaj-tova-sa-gluposti-news_1374278.html", "text": "      Това е  престъпление! Така коментира обвиненията в шпионаж срещу , ген. Леонид Решетников пред Нова тв.      Решетников отрече да е искал информация от Малинов за изборите в България или за политическите нагласи на гражданите, но призна, че със семейството му са в близки отношения. Защо Решетников получи забрана за пребиваване в България следващите 10 години – ето първият коментар на генерала за шпионския скандал?   \"Предполагам, че нямат нищо друго и измислят това. И аргументи нямат за моето някакво участие. За последно бях в България преди година и половина, и в София съм бил. Това е добра прогноза – 10 години, значи ще живея до 83 години\", коментира генералът от запаса.\r\n\"За Николай казвам, че това е престъпление срещу човека и срещу България. Това са глупости – шпионаж\", добави той.  Според прокуратурата Малинов е изпълнявал задачи, поставяни от руски организации срещу заплащане. Решетников обяви, че не е запознат с подобни факти и определи обвиненията като „несериозни“ . Той обяви, че няма вест от съпругата на Николай Малинов, която е търсил днес.\r\n\"Това са глупости, абсолютни глупости. Казвам, че не се занимавам и не се интересувам от политиката в България. Като напуснах  Центъра за стратегически изследвания (УНСС) аз приключих, аз съм в пенсия.“ , продължи Решетников. Той уточни, че преди това работата му се е състояла именно в това – да следи и анализира нагласите на обществото в България и по света.   По думите му България и Русия са на прага на политически скандал: \"Мисля, че реакцията (в Русия) ще бъде много негативна. Само една – с тази власт (българската) няма смисъл да работим,  защото от тях можем да очакваме всичко\".    Според Решетников властта в България е непоследователна и това създава напрежение, което ще попречи на бъдещото сътрудничество между двете държави.\r\n\"Говорим, говорим уж връзките добри добри, ала- бала портокала и изведнъж бум. Нещо такова като с Николай такова. Нашите хора не искат вече, с властта е много трудно да се работи вече\", уточни той. ", "date": "2019.09.10", "title": "Ген. Решетников за обвиненията в шпионаж: Това са глупости!"}
{"url": "https://www.actualno.com/ruse/pojarnikari-provejdat-sedmica-na-bezopasnost-v-rusensko-news_1374136.html", "text": "      От 9 до 15 септември в страната се провежда традиционната Седмица на пожарната безопасност.      В Русе проявите започват с Ден на отворените врати на 10 септември за ученици и граждани и обсъждане на теми по пожарната безопасност. В четвъртък, 12 ще се почетат загиналите при изпълнение на служебния си дълг огнеборци. На 14 септември българските пожарникари и спасители ще отбележат своя професионален празник. Това съобщи началникът на ОУ „Пожарна безопасност и защита на населението“ в Русе комисар Димитър Павлов\r\nНа 16 септември, в първия учебен ден, от 11 часа пл. „Княз Александър Батенберг” в Русе ще има демонстрация и атрактивно представяне на пожарна и спасителна техника, оборудване и защитни средства.\r\nТревожна е статистиката с увеличения двойно брой (600) пожари с треви и храсти през лятото спрямо 2018 г. Нарушителите се установяват много трудно, като от началото на годината са санкционирани само трима души.  Доброволното противопожарно формирование в Русе съществува само по документи. Част от хората били заминали за чужбина, а други забравили, че са част от него. Наложило се набирането на нови доброволци, които вече преминават необходимото обучение.\r\nВсе пак по време на произшествия пожарникарите срещат подкрепа от местните хора, помагат им и доброволци от сформираните по общини отряди, допълни комисар Павлов. ", "date": "2019.09.10", "title": "Пожарникари провеждат седмица на безопасност в Русенско"}
{"url": "https://www.actualno.com/politics/ninova-sluchiloto-se-s-urij-borisov-i-prof-vanja-dobreva-e-provokacija-news_1374266.html", "text": "       се използват в предизборна кампания - воден от желанието си за власт Борисов е готов на всичко, но се минаха граници.      Това каза лидерът на БСП Корнелия Нинова по време на пресконференция във връзка с ареста на Юрий Борисов и разпитите на проф. Ваня Добрева заради .   „Слизаме от заседание на Изпълнителното бюро, на което поканихме проф. Ваня Добрева, член на Националния съвет на БСП да ни разкаже за случилото се вчера от първо лице, да ни запознае с фактите.\r\nИзлизаме със следната позиция. Шпионаж в полза на чужда държава е едно от най-тежките престъпления по глава първа от НК . Разбира се, то трябва да бъде доказано. Ние много внимателно ще следим оттук нататък дали и как то ще бъде доказано.   Оценяваме случилото се вчера като провокация. Категорично възразяваме срещу воденето на свидетели с белезници на разпити .\r\nОценяваме случилото се като грубо посегателство на свободата на словото , защото Юрий Борисов е журналист, на дейността на общественика проф. Ваня Добрева, които многократно и публично са изразявали своята позиция за културно сътрудничество, икономическо сближаване между България и Русия. Това не ги прави престъпници“, подчерта Нинова.   „Оценяваме случилото се  и като провокация срещу правото на свободно сдружаване\", допълни тя.    \"Смятаме, че се прави в момента и сега, за да се прикрият други скандали, предизвикани от правителството и да се използва случая в предизборна кампания. Воден единствено от желанието си за оставане на власт на всяка цена премиерът Борисов е готов на всичко, но вчера се минаха граници. С действието им вчера се провокира разделение между българския народ на русофили и русофоб и, всяването на страх и насъскването на едни срещу други. Докато по този начин ни разделя и противопоставя ни отнема най-ценното право - свободата. Да се говори свободно, да се изразява свободно мнение, да се сдружават свободно българските граждани.\r\nЕто защо се обръщаме към всички, на които тази ценност е скъпа - категорично да се противопоставим на подобни действия, на които вчера бяхме свидетели: водене с белезници, страх, разпити и т.н.\", допълни Нинова.   Попитана как ще коментира забраната на Леонид Решетников да влиза в България, Нинова заяви, че щом прокуратурата е решила така, сигурно има основание. \"Не се месим в тяхната работа\", допълни още лидерът на БСП. ", "date": "2019.09.10", "title": "Нинова: Случилото се с Юрий Борисов и проф. Ваня Добрева е провокация"}
{"url": "https://www.actualno.com/europe/sydyt-na-es-otmeni-reshenie-na-ek-za-gazoprovoda-opal-news_1374189.html", "text": "      Съдът на ЕС отмени решението на Европейската комисия за промяна на режима за използване на газопровода, съобщиха от институцията. Според мотивите - то нарушава принципа на енергийна солидарност.          Заради регулаторни ограничения \"Opal\", който приема газ от \"Северен  поток\" в Германия, дълго време не е напълно натоварен. През октомври  2016 г. ЕК одобри разширяване на достъпа на \"Газпром\" към \"Opal\". Изключителното право на руския холдинг да използва 50 % от транзитните  мощности на \"Opal\" (12,8 милиарда куб. м) остана в сила. Освен това  Еврокомисията разреши на \"Газпром\" да участва в търгове за още 40% от  транзитните мощности на \"Opal\" (около 10,2 милиарда куб. м)\r\nПрез декември 2016 г. правителството на Полша и компания PGNiG подадоха  жалби в Европейския съд, в които се посочва, че решението на ЕК  противоречи на принципите за диверсификация на доставките и създава  опасност за тяхното нарушаване или спиране.  Според Съда на ЕС, при решението си през 2016г. Европейската комисия е  отчела единствено влиянието върху сигурността на доставките в ЕС като цяло и не е разгледала последствията конкретно за Полша. Това означава, че решението не е било съобразено с  принципите на енергийната солидарност, пише БГНЕС.        ", "date": "2019.09.10", "title": "Съдът на ЕС отмени решение на ЕК за газопровода Opal"}
{"url": "https://www.actualno.com/smolyan/proekt-za-pytishta-na-stojnost-nad-5-mln-lv-startira-v-zlatograd-news_1374212.html", "text": "      Със символична първа копка даде старт на строително-монтажните работи за пътища по Програмата за развитие на селските райони.      Проектът „Рехабилитация и реконструкция на общински път SМL 2109 /III 867/Златоград – Аламовци и общински път SМL 2100 /III 867, Мадан – Цацаровци/ - Страшимир – махала Боево и на съоръженията и принадлежностите към тях”, в с. Страшимир и с. Аламовци е на обща стойност 5 286 964  лева без ДДС.\r\nИзпълнителна на СМР и за двата пътни участъка е фирма „Одесосстрой” ООД  с управител инж. Ангел Ушев. Строителен надзор на пътя за Страшимир ще се упражнява от „Екоинженеринг” ЕООД гр. Кърджали. Авторският надзор на двата обекта е ангажимент на „Тобо-проджект” ЕООД.\r\nНа общински път Златоград-Аламовци строителният надзор ще се изпълнява от Обединение „Проект Златоград 2018”, съобщават от общината.   В обръщението си към присъстващите кметът Янчев сподели, че стартират едни от най-важните обекти в община Златоград, защото с подобряването на качеството на инфраструктурата в населените места се осигурява по-добър достъп на жителите й до здравни, образователни и социални услуги.\r\nГрадоначалникът благодари на всички, които са помогнали за този проект и призова местното население да осъществява граждански контрол при изпълнението на строително-монтажните дейности.     ", "date": "2019.09.10", "title": "Проект за пътища на стойност над 5 млн. лв. стартира в Златоград"}
{"url": "https://www.actualno.com/business/kevr-parnoto-njama-da-poskypva-do-kraja-na-godinata-news_1374179.html", "text": "      Няма да има никакво повишение на цената на топлинната енергия до края на тази година. Това заяви председателят на Комисията за енергийно и водно регулиране (КЕВР) Иван Иванов, предаде БГНЕС.      Днес държавният регулатор отбелязва 20 години от създаването си. В сградата на комисията се състоя тържествено честване, на което беше валидирано специално пощенско-филателно издание.   Спрените топлоелектрически централи не влияят върху цената на тока за бизнеса, защото произвеждат малко мощности. Освен това предвиденият планов ремонт на ТЕЦ е завършил предсрочно, обясни Иванов.\r\nЗа момента КЕВР не е констатирала нарушения на лицензиите на спрените ТЕЦ-ове, но вероятно има нарушения на комплексните разрешителни, които се издават от Министерството на околната среда и водите. \"Комисията за енергийно и водно регулиране не се занимава с конкретния характер на първичното гориво, което постъпва в тези централи, уточни Иван Иванов.   ", "date": "2019.09.10", "title": "КЕВР: Парното няма да поскъпва до края на годината"}
{"url": "https://www.actualno.com/crime/prezidentyt-rumen-radev-obvinenijata-v-shpionaj-za-rusija-sa-absurdni-i-nelepi-news_1374224.html", "text": "      Обвиненията за шпионаж в полза на Русия са абсурдни и нелепи, здравият разум напуска българското политическото пространство, особено управляващите. Това беше първият коментар на президента Румен Радев по акцията на Прокуртурата заради съмнения в шпионаж за Русия от последните дни. , предаде репортер на Радио „Фокус“ – Пловдив.      Името на Радев беше замесено в , който се развива от понеделник. Прокуратурата обвини председателя на \"Русофили\" и бивш издател на в. \"Дума\" Николай Малинов в шпионаж в полза на Руския институт за стратегически изследвания, ръководен от бившия генерал Леонид Решитников, както и руската организация \"Общество Двуглав орел\". Решетников нашумя заради срещата му с председателя на БСП Корнелия Нинова в Русия и разговора за кандидатурата за президент Румен Радев. За него важи забрана да влиза на българска територия за 10 години, а Николай Малинов го грозят до 15 години затвор. При разследването беше разпитан и социологът Живко Георгиев, на когото е    било поръчано социологическо проучване преди президентските  избори. В   момента Георгиев е и член на Стратегическия съвет при  президента  Радев.   \"Това е изключително тежко обвинение. Очаквам от следствието да представи неоспорими факти. В противен случай ще остане съмнението, че български институции са употребени в режисиран вътрешнополитически сценарии. Очаквам наистина категорични доказателства, че българската външна политика не се е превърнала в заложник на вътрешнопартийни интереси и обслужваща интересите на управляващите\", коментира президентът.\r\n\"Тезата за шпионаж в полза на Русия е толкова абсурдна и нелепа, че човек даже и не може да я коментира. Но аз съм избран с гласовете на 2 милиона българи и подобни твърдения и инсинуации са обида най-вече към всички тези хора. Мисля, че безсилието на управляващите да се справят с тежките проблеми в страната и пълният провал на правителството в стратегически за европейското ни развитие приоритети се изражда в паническо търсене на враг така, че хората да се противопоставят непрекъснато един на друг и да не могат да се обединят в търсене на отговорност за проблемите и провалите днес\", каза президентът Румен Радев.  Държавният глава беше в Пловдив за откриването на португалски инвестиционен проект. ", "date": "2019.09.10", "title": "Президентът Румен Радев: Обвиненията в шпионаж за Русия са абсурдни и нелепи"}
{"url": "https://www.actualno.com/politics/ulesnjavat-predpriemachite-s-nov-zakon-za-industrialnite-zoni-news_1374218.html", "text": "      Няколко държавни ведомства в момента подготвят Закон за индустриалните зони. Това заяви вицепремиерът Томислав Дончев по време на откриването на Център за професионално обучение \"Тракия\" в Пловдив, съобщава Нова телевизия.      По негови думи целта е да се облекчат процедурите за предприемачите, тъй като в момента се налагало те да изчакват с години.   Запитан какъв сектор очаква да получи България в Европейската комисия, Томислав Дончев бе лаконичен: \"Силен\". Според него ресорът ще е от голямо значение за целия ЕС и ще позволи на нашия кандидат за комисар да разгърне целия си потенциал.\r\nНовооткритият център, който се намира в Индустриална зона \"Раковски\", е част от плана за интегрирано развитие на Тракия икономическа зона. Предвижда се в него да се квалифицират и преквалифицират кадри на фирмите от най-мащабната индустриална зона в Източна Европа.  Центърът за професионално обучение \"Тракия\" е първият по рода си в страната и по предварителни разчети в него ще се обучават над 600 души годишно.\r\nПо думи на ръководителя на образователната инфраструктура инж. Марко Иванов той ще разполага със супермодерно оборудване и висококвалифицирани преподаватели.   Центърът ще подпомага изграждането на знания и умения в областите на пневматиката, вакуум техниката и технологията, електрониката и електротехниката, електрическите двигатели и индустриалните контролери.     ", "date": "2019.09.10", "title": "Улесняват предприемачите с нов закон за индустриалните зони"}
{"url": "https://www.actualno.com/actualno/jyltata-godenica-na-vlastta-news_1374145.html", "text": "      Уговорката \"жълти\" е малко безобидна. Едно време жълтите медии пишеха, че има черна дупка в подлеза на НДК или че в колоните на парламента има черна магия. Начинът, по който обаче агенция ПИК голите снимки на годеницата на кандидата за кмет на \"Демократична България\" Борислав Игнатов, няма нищо общо с онази полубезобидна жълта журналистика, която разчиташе на пресечната интелектуална точка между голямото заглавие с червени букви на първа страница и изветрялата маса от лековерни читатели, които посягаха към изданието по будките.       обявихме позицията си - че всяка политическа сила, която прокарва кампанията си за местните избори през ПИК, ще бъде , ако отправи предложение и за кампания в нашия сайт. Дошло е време разделно, в което става дума за нещо много повече от подкрепа за политически сили, разпределение на олигархии, бизнес кръгове, обръчи от фирми и прочие весели неща, които обикновено съпътстват, създават, моделират и корумпират медийната среда. Макар и отвратителни, тези практики най-много да деформираха политическия живот, да създаваха необходимите условия за бетониране на власт и бизнеси, да проваляха определени свободи. Но дори и това е за предпочитане пред бруталното навлизане в интимния живот на жена, което не просто е подсъдимо поне по няколко законови линии и навсякъде другаде просто би могло да затвори медията и да я изхвърли завинаги от информационния поток: това просто показва пълното счупване и намилането на пастет на онзи минимум морал, който е необходим, за да си способен да се погледнеш в огледалото и да не видиш ярко изразения вселенски боклук.\r\nНа всичкото отгоре не ми е съвсем ясно какво по-точно очакват от ПИK да се случи. Не ми ясна най-вече логическата операция, която читателят трябва да извърши, виждайки тези снимки. Примерно виждаш гола жена, заснета с вибратор. И си казваш...какво си казваш? Какво отношение има това въобще към която и да било обществена ситуация? След това виждаш, че тази жена е годеница на кандидат за кмет. И пак, какво? Да не би тая гола жена да се е заснела с подкуп? На мен ми е по-скандална например снимката на Борисов със собственика и главния редактор на агенцията по време на тенис-турнир, организиран от тях, спечелен от Борисов, чиято партия редовно спонсорира под една или друга форма същата агенция. Това вече е наистина порно. А и имам още едно интимно подозрение: че когато твоята жена се снима гола това е супер, а когато чужда - просто отвратително. И какво се очаква от читателя? Да си каже - аз няма да гласувам за този кандидат за кмет, защото годеницата му преди 10 години се е снимала гола. Просто не искам да гласувам за такива хора, искам да гласувам за кандидати, чиито жени не се снимат голи, защото те могат да управляват по-добре от ония типове с голите жени. Сексуалността и властта не са съвместими въобще, а например много са по-съвместими корупцията и властта: с първото не съм съгласен, за второто нямам нищо против. Това ли трябва да си каже читателят? \r\nСъщо така, твърде много ме смущава, че и Борисов и публично уж поосъдиха цялата работа, но само в лично качество, от кумова срама. А парите на ГЕРБ, които влизат в същата агенция? Как организираш изборите си през това място и какъв е онзи морален релативизъм, при който личничко не си съгласен, но партийно няма проблеми, наливай там пара, да плюят по вражеския лагер?!  И на последно място, кой по-точно електорат цели тази снимка? Очевидно агенцията не се чете от електората на \"Демократична България\", който видиш ли поглежда снимката и си казва: отвратен съм! Няма да гласувам за моите хора! И обратното: евентуалният читател на ПИК ми се струва трудно обратим в политическите си пристрастия и едва ли е обмислял да гласува за демократите, та драгата агенция своевременно решава да поохлади ентусиазма му с тези снимки. Тук сякаш има и очакван дефект на лайномета - той трудно може да се прецизира и насочи собствения си кафяв ресурс. В цялата история има само една годеница и тя е жълтата годеница на властта и непроветреното под полата ѝ. Автор:       ", "date": "2019.09.10", "title": "Жълтата годеница на властта "}
{"url": "https://www.actualno.com/curious/3-te-zodii-koito-ne-mogat-da-sa-samo-s-edin-partnior-news_1374149.html", "text": "                     Телецът е доста ненаситен в леглото. През целия си живот, сменят много партньори и ако интимният му живот не върви, както трябва, целият антураж за щастие изчезва. Телецът е верен, само когато партньорът в леглото може да задоволи всичките му нужди. В противен случай жена или мъж Телец не може да е верен на един.\r\nТези хора са заинтересовани от дългата и стабилна връзка. Търсят постоянен спътник в живота. Често, обаче не се нуждаят от дълъг брак, в който царува скуката. Чувствеността им тогава не е удовлетворена. Тогава, дори всеотдайният Телец започва да мисли за любовници.\r\nЗа много Телци, в кръвта им е заложено да имат неформална връзка само, за да задоволят нуждите си. Благодарение на обединението с втория човек, те правят живота си интересен. Това също им създава много проблеми. И все пак, тези хора знаят от собствен опит, колко лесно е понякога да си с двама партньори едновременно. Учудващо за някои от вас, но самият Телецът е много ревнив иначе.         Всички познаваме двете лица на Близнаците. Защо мислите, че нещо трябва да бъде различно в любовта? Това е коварен знак на Зодиака, особено, когато стане дума за трето лице. Те не обичат да бъдат упреквани за грешки в миналото. Близнаците рядко споделят информация за своите бивши, защото тогава трябва да споменат причините за раздялата, а често тя е в тях. Именно изневярата. Близнаците често изневеряват и изневеряват, защото самите те са били излъгани в първата си любовна връзка.\r\nИменно поради тази причина мъжете и жените от тази зодия вярват, че ако самите те първите нараняват партньорите, няма да се чувстват предадени. Логиката е опасна работа. Уви, такава е всяка отбранителна реакция у човек, който е бил морално травмиран.     ", "date": "2019.09.10", "title": "3-те зодии, които не могат да са само с един партньор"}
{"url": "https://www.actualno.com/crime/predsedateljat-na-dvijenie-rusofili-e-obvinen-v-shpionaj-video-news_1374201.html", "text": "      Председателят на \"Русофили\" и Николай Малинов е обвинен в шпионаж в полза на Руския институт за стратегически изследвания, ръководен от бившия генерал Леонид Решитников до началото на 2017 година, както и руската организация \"Общество Двуглав орел\", която Решетников ръководи сега. На Решетников , чието име нашумя заради и разговора за кандидатурата за президент Румен Радев, е забранено да влиза на българска територия за 10 години !        На пресконференция в МВР, главният прокурор Сотир Цацаров, в компанията на зам.-главния прокурор Иван Гешев и вътрешния министър Младен Маринов, обяви, че на Малинов е повдигнато обвинение по чл. 105 от Наказателния кодекс - за шпионаж. Наказанието е от 5 до 15 години затвор, но интересен аспект е, че в текста пише и следното: \"Деецът не се наказва, ако доброволно се разкрие пред органите на властта\". Малинов обаче е с мярка \"Подписка\", с гаранция 50 000 лева , а досъдебното производство се води от Специализираната прокуратура.\r\nОсвен шпионаж, Цацаров оповести, че има и схема за пране на пари, включително финансиране на дейности, които са се организирали с цел дестабилизация на България.  При вчерашните обиски - 11, в София, Перник и Брезник, властите са намерили изготвена от Малинов докладна записка на руски език, озаглавена \" Необходимата геополитическа преориентация на България \", наричана \"Проект България\". В нея пишело, че било необходимо България да се преориентира към Русия и \"на основата на православието\". А като основни направления - общо пет -  как да стане това преориентиране, са посочени дейност на неправителствения сектор, създаване на сайт (информационна агенция), създаване на телевизионен канал и създаване на партия, с която да се натрупа \"значителна електорална сила\".\r\nИван Гешев заяви, че Малинов е писал в докладната, че за създаване на медийно влияние било необходимо осигуряване на сериозно финансиране - \"за придобиване на компанията Vivacom чрез съдействието на (руската) банка ВТБ\". , а българското звено \"ВТБ Капитал\" се води от бившия финансов министър Милен Велчев. По думите на зам.-главния прокурор, според Малинов Vivacom трябвало да бъде купена и поставена под чужд контрол. Припомняме, че ВТБ беше инициатор на търга, с който Vivacom премина в ръцете на Спас Русев и заради който друг руски олигарх - Дмитрий Косарев, води редица дела, включително в чужбина. Претенциите на Косарев да има дело по същество във Великобритания от Висшия съд на Англия. Връзка \"Цветан Василев\"     Гешев посочи, че схемата се е развивала през банкера Цветан Василев, още когато ръководеше КТБ. Той трябвало \"да влезе\" в играта с безвъзмездно прехвърляне на активи на стойност по-голяма 0,5 млрд. евро, а връзката била през руския олигарх Константин Малофеев, който е свързван с белгиеца - човекът, няколко от предприятията в империята на Василев, включително Vivacom. Малофеев е свързван с руския президент Владимир Путин, а връзката с него е осигурена от Решетников, според обвинението. Руският олигарх трябвало да получи въпросните активи.\r\nОт януари до март 2015 година била постигната договореност с Цветан Василев да прехвърли в руски ръце следните активи - Vivacom, военните предприятия \"Дунарит\" и \"Авионамс\", както и телевизионната група на ТВ7. Всички тези активи в никакъв случай не трябвало да попадат в ръцете на българската държава, пишело в докладната записка на Малинов. Гешев твърди, че Малинов писал в докладната записка, че \" \" и тогава , което попречило на Малинов и плащащите му да задържат контрола (бел. ред. - ), защото държавата реагирала бързо и не позволила \"регистрацията на новия собственик с проруски профил\". СЕМ пък отказал нов телевизионен лиценз.\r\nЗам.-главният прокурор заяви и, че Малинов описал схема за придобиване на \"Дунарит\" от \"Емко\". стигна своя пик преди две години, а през тази година се стигна дотам британски агенти да дойдат в България, за да проверяват дали не са опитали да собственика на \"Емко\" . Междувременно обаче излезе версия, че българските власти нарочно са замазали разследването за отравянето на Гебрев - припомнете си в !\r\nИмало данни, че Константин Малофеев, Цветан Василев и Николай Малинов се срещали многократно, на руска територия. За три години имало повече от 30 пътувания на Малинов в Русия.\r\n\"За мен единствената разделителна линия в българското общество следва да е дали обичаш страната си или не. Ние обичаме родината си България, защитаваме българския национален интерес и спазваме българските закони\", завърши Гешев.    ", "date": "2019.09.10", "title": "Председателят на движение \"Русофили\" е обвинен в шпионаж (ВИДЕО)"}
{"url": "https://www.actualno.com/curious/4-te-zodii-koito-shte-specheljat-ot-lotarijata-prez-esenta-news_1374151.html", "text": "      За тези, които работят здраво или откровено са безделници, мечтаят един ден да спечелят голям джакпот и да имат повече късмет…. Астролозите посочват 4-те , които блестят с много късмет тази есен.          Септември и следващите есенни месеци ще позволят на Близнаците да се отпуснат малко и да не мислят за ежедневния си хляб. Те ще започнат да получават пари и то от няколко източника наведнъж. Това ще им позволи не само да затворят всичките си дългове, но дори да тръгнат на екскурзия. Какъв по-добър късмет от това?!    Според астролозите Лъвовете ще започнат да привличат като магнит пари наесен. И там, където има пари, има полезни връзки. Така мечтаният бизнес няма да закъснее.         ", "date": "2019.09.10", "title": "4-те зодии, които ще спечелят от ЛОТАРИЯТА през есента"}
{"url": "https://www.actualno.com/balkani/v-gyrcija-shte-ima-dva-novi-tranzitni-migrantski-lagera-news_1374178.html", "text": "      Правителството на Гърция планира да създаде два нови лагера на континенталната част, където да се настаняват , прехвърлени от пренаселените съоръжения на островите, като казва, че новите звена ще бъдат временни, служещи само като „транзитни“ центрове.      Първият от двата лагера ще бъде разположен в излязла от употреба военна база в Каравомилос в района на Фтиотида, а вторият ще бъде допълнение към вече съществуващо съоръжение за преразпределение в Коринт, предаде БГНЕС.   Министерството на защита на гражданите се надява до края на месеца да бъдат изградени и работещи съоръжения, в които да се настанят малко над 900 мигранти и бежанци от източното Егейско море. Съобщава се, че лагерите ще се състоят от големи палатки, в които могат да се настанят до 50 души наведнъж, предимно семейства, които са били в съоръжения на островите от година или повече.\r\nВ отговор на местните опасения дали съществуващата инфраструктура ще бъде адекватна за задоволяване на техните нужди, министерството каза, че това ще бъдат „транзитни“ лагери за семейства, предвидени за преместване в по-добри съоръжения.  Източници на министерството казаха, че не се очаква хората, превозвани до тези лагери, да останат там повече от месец.\r\nСъобщава се, че към тръбопровода в различни части на континента се разполагат и допълнителни съоръжения, насочени към приемане на около 4 000 мигранти и бежанци от островите, където през последните седмици се наблюдава значително увеличение на новопристигащи.    ", "date": "2019.09.10", "title": " В Гърция ще има два нови \"транзитни\" мигрантски лагера  "}
{"url": "https://www.actualno.com/health/djindjifilyt-bojestvenijat-koren-kojto-e-tolkova-polezen-news_1374156.html", "text": "              Не може да се събудите рано сутрин? Чаят от джинджифил тонизира не по-лошо от кофеина и носи много повече ползи. Просто добавете щипка джинджифил в чайника, оставете го да се вари един час, сложете канела и малко мед и имате ободряващата напитка.\r\nНе пийте чай от джинджифил през нощта - заспиването след това ще бъде трудно. Много хора са сигурни, че коренът от джинджифил съдържа огромно количество витамини и минерали. Той обаче не може да се справи с хиповитаминозата. В тази подправка наистина има редица полезни елементи, като витамини от група В, аскорбинова киселина, желязо, магнезий, калий, но съдържанието им е малко. Не повече от 1% от дневна норма.  Това изобщо не означава, че стойността на е ограничена само от неговия вкус. В корена на джинджифила има такива химически съединения като гингерол, шогаол, пародол, на които джинджифилът дължи своите полезни свойства.\r\nНаучните изследвания доказват способността на джинджифила да понижава нивата на кръвната захар. Това го прави чудесно допълнение към менюто за хора с диабет и тези с предразположение към болести.   Освен това коренът от джинджифил има способността да разрежда кръвта. Той е ефективен като профилактика при тромбози и някои сърдечни заболявания.     Струва си да се влюбите в джинджифил! Дори за хората с възпалени стави. Тази подправка се бори с възпалението с артрит, помага за намаляване на болката.\r\nДжинджифилът има и антимикробни свойства, поради което е ефективен при различни настинки.\r\nДжинджифилът повишава телесната температура. Това помага да се затоплим в студената зима. Не бива да пренебрегвате джинджифиловия чай в грипния сезон!   Ползите от джинджифила се проявяват и при гадене, киселини и други неизправности в стомашно-чревния тракт.   ще помогне за отслабването Чаят от джинджифил често се счита за средство за отслабване. Няма научни изследвания, оценяващи ефекта на джинджифила, върху отслабването. Той обаче има редица свойства, които могат косвено да допринесат за справяне с излишните килограми.\r\nКак да си направим чай за отслабване с джинджифил?\r\nТонизиращият ефект на джинджифила помага за по-лесното справяне с физическата активност, увеличава енергията през деня и по време на часовете във фитнес залата. Освен това джинджифилът затопля и засилва процеса на изпотяване по време на тренировки.    Някои почитатели на джинджифиловия чай отбелязват, че напитката насърчава ситостта. Това твърдение, също не е безсмислено, защото джинджифилът подобрява храносмилането, като помага на тялото да усвоява по-добре храната. При нарушенията на въглехидратния метаболизъм, при хора с наднормено тегло, джинджифилът понижава нивата на кръвната захар.\r\nВсеки обаче трябва да разбере, че джинджифилът не е чудо-лек. Той помага само на тези, които се придържат към принципите на здравословната диета. Ако се цели отслабване трябва да се спазва и редовност във физическата активност.\r\nМожете да добавите към почти всяко ястие.\r\nТой се съчетава с месни храни и рибни ястия, оризови ястия. Използва се и като подправка с растително масло, билки и за украса на зеленчукова салата.   Може да бъде добра алтернатива на солта за трапезата. Коренът от джинджифил има подчертан вкус, дори и осолената храна изглежда свежа. Джинджифилът е добър и при печене. Той, в комбинация с мед има приятен вкус и нежен аромат. Основните почитатели на джинджифила са тези на японската кухня. Гурметата са сигурни, че вкусът на суши не трябва да се смесва, така че след всяка оризова кифла трябва да изядат парче маринован джинджифил, който ще подготви вкусовите рецептори за нова порция. В процеса на мариноване джинджифилът не губи повечето от полезните си свойства.\r\nАко маринованият джинджифил запази пикантния си вкус, тогава остана антимикробната му активност. Още в древни времена помагала на жителите на Страната на изгряващото слънце да ядат сурова риба, без последствия за стомаха. Въпреки това, при гастрит в остър стадий, човек не трябва да се увлича с маринован джинджифил. За кой не е позволена консумацията на ?          ", "date": "2019.09.10", "title": "Джинджифилът - божественият корен, който е толкова полезен"}
{"url": "https://www.actualno.com/curious/vsichko-koeto-trjabva-da-znaete-za-zodija-lyv-news_1374152.html", "text": "                    Мъжът Лъв Суетните и непокорният дух са истинската същност на мъжете. Те могат да бъдат „опитомени“, но е необходимо да подходите към този процес плавно и прецизно. Те обичат да дават съвети, посочват \"правилните\" начини за действие. С тях, трябва да се научите да балансирате на прага на „желания“ и „желанията на Лъва“. Само този метод ще позволи да сте с представители на тази зодия в отлични отношения.        Жената Лъв Тя е много популярна сред мъжете. За нея, обаче е важно „статуса“, романтиката и „родословието“. Тя иска да има здрави и силни деца, затова подхожда към избора на баща много отговорно. Тя е притежателка на най-високото ниво на „сексуалност“, „жизненост на ума“, „красота“ и „женственост“. Да си съперник на Лъвица е трудна работа за другите зодии. Лъвицата не харесва да ѝ посочват грешките, защото е горда. Ако вече сте успели да влезете в „списъка ѝ с врагове“, тя помни дълго време всяка дума, която е докоснала достойнството ѝ. Лъвицата е красива и умна, затова мнозина ѝ прощават. Лъвове на работа По принцип Лъвът винаги е на ръководна позиция. За да сте в добри отношения с него, трябва да признаете на всички и най-вече на себе си, че Лъв лидерът е най-талантливият, креативен, мъдър и добър шеф в света. Той трябва да види пълния ви потенциал и ангажираност, за да разбере, че вие ​​наистина сте това, от което се нуждае. Дори не мислете да му отказвате. Той не знае какво е отказ. Трябва максимално да го плените с други проекти или да създадете облика на пълното изпълнение на задачата му. Той харесва, служителите да го глезят, с думите, че взема най-балансирани и точни решаване на конкретна задача. Така скоро ще забрави за задачите ви, а животът ви очевидно ще стане по-лесен и интересен. Лъвовете в любовта       Мъжът Лъв - тези мъже обичат да им се възхищават. Те ще бъдат с онази жена, която ще „гледа“ в устата им, ще похвали и ще гали козината им. Лъвът е господар на избраницата си. Той знае по-добре къде и с кого трябва да прекарва свободното си време, какъв тоалет да облече и как изглежда във всяка ситуация.\r\nДа предизвикваш ревност у Лъв е глупаво и безполезно. Той вече знае, че сте интересна за други мъже и не бива да изтъквате този факт за пореден път. Сигурен е, че живее с Богинята, така винаги ще трябва да се съобразявате с този статус. Представителите на зодия Лъв, могат много да „накажат“ съперника си, в случай на ситуация, довела до измяна.\r\nМъжките от зодия Лъв са прекрасни бащи, които се гордеят с децата си. Децата им са всеобща радост, затова не пестят от подаръци, инвестират в развитието и възпитанието на децата си. Жената Лъв Тя е Богинята, следователно трябва да се гледа като на божествено същество. Само скъпи подаръци и достойно отношение ще могат да спечелят сърцето й. Ако се е влюбила, значи това е градено с „векове“. Тя няма да харчи времето си за безполезни флиртове. Остра е в езика, секси и очарователна, но за нея това е известен факт и няма да хаби енергията в безцелен процес.   Лъвицата е отлична майка. Тя сляпо обича децата си, дарява ги с любов, подаръци и грижи. Тя не пести от лукса за детето си. Буквално се забавлява физически и нравствено в любовта. Лъвът в леглото Мъжът Лъв - той е много привързан по въпросите на интимността. За него е важно да е винаги отгоре в очите на любимата си. Той се стреми да предотврати грешки в начинанията си. Лъвът се гордее с формата и размерите си. Това им напомни за тяхното величие, оригиналност и опит. Представителят на зодия Лъв е верен и изисква същото в своята посока. Разбира се, той гледа и към други жени, но не отива по-далеч от „преглеждането на формите“.\r\nЖената Лъв - Лъвицата е силна в завладяването на сърцата, а не с опит в леглото. Ето защо, когато става дума за любовни радости, мъжете често са разочаровани. Във флирта и прелюдията тя е показала най-доброто си състояние. По този начин те очакват и повече от нея, в леглото. Целият проблем на Лъвицата е, че постоянно иска да изглежда перфектно, така че не си позволява да се отпусне. Само удобни пози, перфектно осветление и най-добрите „играчки“, а това невинаги е удобно за партньора ѝ. Това е един от основните проблеми на жените от зодия Лъв. Ерогенни зони Лъва    Ще ви разкажем тайната на „опитомяването“ на Лъв и Лъвици. Те се свеждат до лек масаж на гърба. Гладко и нежно докосване по гривата. Това върши чудеса, развеселява и предизвиква страст. Не пропускайте шанса да „укротите“ Краля на зверовете с едно леко докосване. Лъвът в приятелството Представителите от зодия Лъв винаги се стремят да бъдат първи, така че не изисквайте от тях равнопоставеност или партньорство. Ако сте готови постоянно да хвалите, насърчавате, тогава Лъвът ще бъде верен и надежден приятел за вас. Със сигурност ще бъдете доволни, когато поиска да ви благодари за търпението и смиреното му обслужване, защото в своята благодарност той е щедър и оригинален.\r\nЛъвовете не харесват да им се показват грешките, нито да ги критикуват за избора или решенията. Не дай Боже, да се попаднете конфликтна ситуация с тях. Лъвовете са горди и никога няма да поклонят глава, така че приемете този факт и просто се насладете на щедростта им. Известни личности Лъвове:   ", "date": "2019.09.10", "title": "Всичко, което трябва да знаете за зодия ЛЪВ"}
{"url": "https://www.actualno.com/politics/borisov-osvobodi-ot-dlyjnost-zam-vynshnija-ministyr-emilija-kraleva-news_1374213.html", "text": "      Със заповед на премиера Бойко Борисов от длъжността заместник-министър на външните работи е освободена Емилия Кралева.      От утре Кралева поема поста на постоянен представител на Република България при Службата на ООН, преговорите и форумите на ОССЕ и международните организации във Виена.   Емилия Кралева е професионален дипломат. Завършила е Софийския университет „Св. Климент Охридски“ с първа специалност „История“ и втора специалност „Английски език“.\r\nПостъпва в Министерството на външните работи на България през декември 1992 г. Заемала е експертни и ръководни длъжности в различни управления и дирекции. Работила е зад граница в посолствата на България в Атина и Лондон.   ", "date": "2019.09.10", "title": "Борисов освободи от длъжност зам.-външния министър Емилия Кралева"}
{"url": "https://www.actualno.com/pernik/prirodozashtitnici-na-protest-ako-mosv-ne-vyrne-jivota-v-jaz-pchelina-video-news_1374160.html", "text": "       Доброволци, които в продължение на три години охраняваха, зарибяваха и почистваха язовир „Пчелина“ (Лобош) заявяват готовност за протест, ако държавата не възстанови живота в него.      „Бяхме загърбили семействата си. Имахме много мечти, свързани с язовира. Имахме огромното желание наистина да  го превърнем в един рай. До онзи ден язовирът беше такъв. Но днес е “, заяви във видеообръщение до Марио Антонов – организатор на Централната рибноопазваща организация . Перник.\r\nПо думите му , от държавните институции, които нехаят и които са корумпирани.\r\n„Резултатът е тонове измряла риба и , които положиха наистина къртовски труд. Не знам аз като един организатор на тази група как да ги погледна в очите и да им кажа, че продължаваме напред“, отбелязва той със сълзи в очите.    Антонов заявява, че ще напише писмо на министъра на околната среда и водите Нено Димов, с което ще поиска от държавата да възстанови малка част от загубите, които тя, в лицето на РИОСВ и „Басейнова дирекция“, е причинила.\r\n„Които чрез своето нехайство отровиха река Струма, а тя отрови язовир . Това е държавен геноцид! Ще поискам от г-н Димов да се отделят Ако в двуседмичен срок той не даде положителен отговор, аз лично се нагърбвам с отговорността да събера огромен брой хора на протест пред РИОСВ (ПЕРНИК), докато не видим оставките на тези хора“, обещава организаторът на природозащитниците.    „Много институции сега по телевизията ще кажат, че те нямат никаква вина и че видиш ли от цъфтежа на водораслите са измрели рибите. Обаче освен рибите измряха жабите, охлювите, раците. Екосистемата е напълно разрушена“, категоричен е Антонов.            6. Колко сигнала (жалби) са постъпили в РИОСВ – Перник, за замърсявания в яз. Пчелина и по река Струма на територията, контролирана от Вашата екоинспекция, от началото на тази година, от кого, на кои дати и какво се твърди в тях?  7. Спрямо всеки сигнал (жалба) каква е реакцията на РИОСВ – Перник, какви мерки са приложени, съответно санкции? Какво се констатира при последващ контрол?  8. Колко сигнала (жалби) са постъпили в РИОСВ – Перник, за замърсяване на въздуха в гр. Перник от началото на тази година, от кого, на кои дати и какво се твърди в тях?  9. Спрямо всеки сигнал (жалба) каква е реакцията на РИОСВ – Перник, какви мерки са приложени, съответно санкции? Какво се констатира при последващ контрол?   ", "date": "2019.09.10", "title": "Природозащитници на протест, ако МОСВ не върне живота в яз. Пчелина (ВИДЕО)"}
{"url": "https://www.actualno.com/viewpoint/evro-i-domashnite-lakyrdii-na-borisov-news_1374173.html", "text": "      “Уважението към председателя на Комисията и молбата ѝ и затова тогава не дадохме възможност за въпроси. Аз помолих и затова, тогава италианците не бяха дали още кандидат за комисар”. Това заяви заради скандалното изключване на микрофоните в Министерския съвет по време на гостуването на председателя на ЕК Урсула фон дер Лайен.      Малката, но всъщност много ключова подробност е уточнението на Борисов, че председателят на ЕК е помолила да не я питат за бъдещия състав на Комисията и ресорите там. Това самият Борисов го казва – който не вярва, да гледа видеото.  И какво се получава – Урсула фон дер Лайен не иска да я питат за състава на бъдещата Европейска комисия, Бойко Борисов прави така, че да не я питат за нищо . Ами, г-н премиер, можеше да искаме да питаме нещо друго – това е председателят на Европейската комисия. Например можеше да питаме за върховенството на правото – има ли го в България? Можеше и за Механизма за сътрудничество и проверка да питаме – трябва ли да отпадне, ако да – защо трябва, ако не – защо? Можеше да питаме и дали ЕК не омеква в механизма, защото геополитическата ситуация с Русия и Китай е такава, че Брюксел не смее да разсърди който и да е член на ЕС повече, след Brexit и след наказателните процедури на тема беззаконие срещу Унгария и Полша.? Ей такива неща – касаещи държавните основи и фундаментални принципи.  Борисов обаче не позволи – и замаза положението защо не позволи. Както замаза и работата с Шенген от Германия – по-добре , след като ни беше приоритет толкова години и вие, г-н премиер, го повтаряхте като латерна - че да не ни налазят мигранти. Вие дали ще се откажете от пълен хладилник, защото може някога в него да влязат хлебарки? Да не напомняме и каква е ситуацията с мигрантите – всичко живо гледа как да мине и замине на Запад! Колко ли канали за трафик, покровителствани от държавата има – и по тази тема вече се мълчи, но следите и спомените остават. Позабравилите да си припомнят как беше и как нещо прокуратурата и МВР не се хвалят с окончателни присъди?\r\nТакива са те, плоските \"истини\" на премиера. Като щуротията как румънските туристи много цапали и пренесли африканската чума по свинете – нищо, че ние като от конструктор, за да спираме глигани?! Или пък твърденията как Пламен Георгиев задържал \"милиарди\", затова заслужава да иде консул във Валенсия - а дали не са 80 млн. лева? Г-н Борисов, доказателства можете ли да дадете, че са милиарди?\r\nТакива са те, лакърдиите на премиера – но все още минават. Минават, защото дори елементарното критично мислене в България изчезва. Изчезва поради една причина – колкото и да говорим за новите технологии, за фалшивите новини, все още навикът, че по телевизията, по радиото и във вестника излиза истината седи вкоренен дълбоко в подсъзнанието. А всъщност тези източници на информация се превърнаха в източници на затъпяване. И суровата, ежесекундна обработка дава много приятни резултати за управлението ни. Но въпреки това то е нервно – Борисов говори доста по-малко дори пред антуражните медии и предпочита личния си профил във Facebook, където да го снимат пиарите му и където няма никакви въпроси – да не стане грешка. Грешките обаче стават и колкото и да се мълчи за тях, излизат наяве. Така е – истината има неприятният навик накрая винаги да натежи!     Автор:   ", "date": "2019.09.10", "title": "Евро и домашните лакърдии на Борисов"}
{"url": "https://www.actualno.com/curious/prikluchenijata-na-gordyn-ramzi-v-sveshtenata-dolina-na-peru-news_1374240.html", "text": "      Новата поредица „Гордън Рамзи: Кулинарният изследовател“ вече стартира по National Geographic. От Перу, през Лаос и Мароко до Хавай, Аляска и Нова Зеландия, Гордън хваща змиорки с голи ръце, виси от скали, гмурка се в океани, прекосява гори и планини в търсене на кулинарно вдъхновение. Всяка серия представя как световноизвестният шеф се среща с местни общности в различни точки на света и научава уникални за всяка култура ястия и аромати.      В Перу Гордън Рамзи обикаля на мотоциклет Свещената долина на 11 000 фута височина, за да научи тайните на готвенето на голяма надморска височина. Преди повече от 500 години този регион е бил сърцето на империята на инките. Въпреки че много неща са се променили, надморската височина на този регион и биологичното разнообразие на неговата екосистема са същите, което позволява на фермерите и днес да следват древните традиции.\r\nПовече от 4000 сорта местни картофи растат в тези планини и инките са първите хора, които ги отглеждат. Някои от най-впечатляващите са в наситено лилаво и червено отвътре, а оттенъкът им се задълбочава с надморска височина. Височината променя всичко - от вкуса на продукта до температурата, при която водата кипи.   Коренните жители на Андите разбират добре как височината и почвата влияят на хранителните вкусове и селскостопанските методи. Тези общности са експерти в древните местни съставки и кулинарните традиции и ги поддържат живи от поколение на поколение.   С новата кулинарна поредица Гордън Рамзи отново затвърди позицията си на един от най-успешните готвачи в света. Освен успехите си на екрана, той продължава да разраства и бизнеса си – вчера на 3-ти септември той отпразнува старта на своя нов ресторант Lucky Cat. Времената не са толкова добри за един от основните му конкуренти през годините – през месец май тази година веригата ресторанти на Джейми Оливър във Великобритания обяви фалит.  Феновете на британския топ готвач могат да се насладят на кулинарните му приключения в поредицата „Гордън Рамзи: Кулинарният изследовател“ всяка събота от 21:55 по National Geographic . Спиращата дъха експедиция  се излъчва в България с подрепата на Diners Club International. Мажоритарен собственик на „Дайнърс клуб България” е Fibank (Първа инвестиционна банка) с основни акционери Цеко Минев и Ивайло Мутафчиев.      ", "date": "2019.09.10", "title": "Приключенията на Гордън Рамзи в Свещената долина на Перу"}
{"url": "https://www.actualno.com/interest/ucheni-s-probiv-za-lekarstvo-sreshtu-hiv-news_1374080.html", "text": "      Многонационален екип от учени твърди, че е открил клас съединения,  които разграждат молекулите на и ги правят неактивни.  Става въпрос за учени от Финландия, Русия, Швейцария, Обединеното  кралство и САЩ,съобщи РИА Новости.      Откритието е направено случайно, след като учените открили механизъм, който  деактивира молекулата на човешкия имунодефицитен вирус (ХИВ).  \"Значението на това откритие е, че едни и същи лекарства могат да се   използват за различни видове заболявания\".  Публикацията е отбелязана в   Откритият механизм разкрива цял клас съединения, които могат  да бъдат използвани за лечение на различни заболявания, включително рак  и ХИВ. Цитиран е и учен от въпросния екип - проф. Олег Ракитин, който  казва, че въпросните съединения улесняват отстраняването на цинковия атом от молекулата на вируса на ХИВ, което го прави неактивен, предаде БГНЕС.\r\n\"От  самото начало считахме, че противораковият ефект на този клас лекарства  е наш приоритет. Но изведнъж се оказа, че тези съединения проявяват  висока и селективна активност срещу вируса на имунодефицита\", твърди  Ракитин.  Учените подчертават, че този ефект е открит за първи път и че  изследванията ще продължат, за да определят какви други заболявания от  подобен характер могат да бъдат лекувани. улеснява прогресиращата недостатъчност на имунната  система на човека, позволявайки на други заболявания да процъфтяват в  заразеното тяло. Средната продължителност на живота на заразен човек се  изчислява на 9 до 11 години, сочат данните на UNAIDS. Според агенцията в  момента 37,9 милиона души живеят с ХИВ, като 1,7 милиона са  новозаразени през 2018 г. Новите инфекции намаляват от 1998 г., а  смъртността, свързана със СПИН, намалява от 2004 г. UNAIDS се стреми да  изкорени болестта изцяло до 2030 г.    ", "date": "2019.09.10", "title": "Учени с пробив за лекарство срещу ХИВ"}
{"url": "https://www.actualno.com/analysis/doklad-posochva-desette-dyrjavi-s-ekstremna-cenzura-vyrhu-mediite-news_1374109.html", "text": "      Еритрея е държавата с най-силна цензура върху медиите в света, гласи доклад на американския Комитет за защита на журналистите, изследващ свободата на медиите.      В него са изброени девет други държави, в които се наблюдава цензура върху средствата за масова информация, като Северна Корея, Китай и Саудитска Арабия.   Докладът обхваща 10 държави, чиито правителства упражняват строг контрол върху медиите. В групата попадат Екваториална Гвинея, Беларус и Куба, съобщава АФП.\r\nПри трите най-тежки режима – в Еритрея, Северна Корея и Туркменистан, медиите „служат като рупор на държавата, а всяка независима журналистика се води от изгнание”, пише в доклада.  Други страни в списъка на 10-те най-лоши за медиите режими „използват комбинация от тактики като тормоз и произволно задържане, както и сложно наблюдение и целенасочено хакване, за да заглушат независимата преса”.\r\nСаудитска Арабия, Китай, Виетнам и Иран бяха посочени като пример за държави в които върху журналистите и техните семейства се упражнява тормоз. В същото време в тези страни се практикува дигитален мониторинг и цензура на интернет и социалните медии.\r\nКласирането е направено на базата на различни фактори, включително ограничения за частни или независими медии, закони за престъпна клевета, ограничения за разпространение на фалшиви новини, блокиране на уебсайтове, наблюдение на журналистите от властите, лицензионни изисквания за медии, и целенасочено хакване или тролинг.       Според доклада, интернет би трябвало да остави цензурата в миналото, но това не се е случило.\r\nПрипомняме, че в света в годишния индекс за свободата на медиите, публикуван от \"Репортери без граници\".Мястото на страната не се променя спрямо 2018 година и остава най-ниското в ЕС и региона.\r\nМного от най-цензурираните държави в света са силно окабелени, с активни онлайн общности. Техните правителства съчетават бруталността в стар стил с нови технологии, закупени по-често от западни компании, за да задушат несъгласните и да контролират медиите\r\nВ други страни, включително опустошени от войни като Сирия, Йемен и Сомалия, условията на медийната среда са „изключително трудни, но не е задължително да се дължат единствено на правителствената цензура”.\r\nДокладът определя Еритрея като държава, запазила легален монопол върху алтернативните източници на информация като интернет или сателитни излъчвания на радиостанции в изгнание, които са ограничени чрез контролирани от правителството интернет услуги.      Севернокорейският лидер Ким Чен Ун засили използването на блокери за радиосигнали, за да попречи на хората да споделят информация.\r\nСпоред доклада, репресивната среда върху пресата в Саудитска Арабия се е „влошила рязко” при фактическото управление на престолонаследника Мохамед бин Салман.\r\nКитай разполага с най-усъвършенствания апарат за цензура, смятат наблюдателите. В доклада е отбелязано, че китайските интернет потребители са блокирани от „Великата защитна стена“ и че властите контролират националните мрежи в социалните медии и извършват наблюдение върху международни журналисти. ", "date": "2019.09.10", "title": "Доклад посочва десетте държави с екстремна цензура върху медиите "}
{"url": "https://www.actualno.com/europe/gabriel-neobhodimo-e-da-investirame-v-novi-tehnologii-news_1374131.html", "text": "      Българският еврокомисар Мария Габриел откри четвъртото издание на Конференцията „Цифров живот и дизайн“ в Брюксел. Пред над 300 участници – лидери, цифрови предприемачи, политици, финансисти, журналисти и академична общност - тя представи постигнатото до момента в цифровата област, като очерта и основните предизвикателства, предаде Нова тв. Мария Габриел посочи някои от постиженията в цифровия сектор.      „Гарантирахме свободното движение на нелични данни, опростихме правилата за ДДС и предприехме мерки, чрез които подобрихме бизнес средата и прозрачността. Премахнахме роуминга в ЕС и несправедливото географско блокиране. Благодарение на инициативата WiFi4EU, в която участват над 3400 общини, Европа стана по-близка до гражданите. Инвестиците в цифровия сектор ще продължат да нарастват чрез новата програма „Цифрова Европа“, \"Хоризонт Европа\" и Mеханизмa за свързване на Европа“, заяви комисарят по цифрова икономика и общество.   В дебата си с участниците българският еврокомисар постави въпроса за следващите стъпки за към цифрова трансформация. Според нея, това е възможно, само ако Европа инвестира в своите таланти и развитието на технологиите.\r\n„В основата на този бъдещ успех трябва да стои общият европейски подход, в чийто център е човекът. Необходимо е да подобрим правилата за отговорността и сигурността на цифровите платформи, услуги и продукти. Критично важно е гражданите да знаят как, къде и защо се събират, използват и прехвърлят техните данни“, каза Мария Габриел.  Тя посочи, че инвестициите в технологии изискват да се фокусираме върху изкуствения интелект и данните.\r\n„Изкуственият интелект и големите масиви от данни – това трябва да означава по-добро здравеопазване, по-качествено земеделие, подобряване на управлението на енергийните ресурси. Трябва да дадем отговор и на трудни въпроси, които развитието  на изкуствения интелект поставя” – като например въздействието върху пазара на труда\", отбеляза комисарят.    ", "date": "2019.09.10", "title": "Габриел: Необходимо е да инвестираме в нови технологии "}
{"url": "https://www.actualno.com/analysis/rusija-otreche-informacija-na-cnn-za-zapodozrjana-kyrtica-na-sasht-cru-syshto-news_1374154.html", "text": "      В своя статия CNN публикува информация, че, през 2017 г., опасявайки се, че президентът Доналд Тръмп може да го изложи на опасност. Както Москва, така и Вашингтон отрекоха информацията като фалшива .      Русия излезе днес с официално изявление по въпроса, назовавайки името на въпросния източник, информира Спутник.\r\n„Бившият руски служител Олег Смоленков, който беше наречен от медията „къртица“ на САЩ в Кремъл, никога не е работил за президентската администрация“, каза пред журналисти прессекретарят на кабинета на президента на Руската федерация Елена Крилова.\r\nCNN съобщава, че служителят е един от най-високопоставените американски информатори в руското правителство.     Президентът на САЩ Доналд Тръмп заяви, че не знае за този източник, а ЦРУ отхвърли съобщенията в медиите, като ги нарече фалшиви и опасни. „Статията на CNN, че Централната разузнавателна агенция взема решения за живот или смърт, основаващи се на нещо различно от обективен анализ и събиране на записи, е просто невярна“, подчерта директорът на ЦРУ по обществените въпроси Британи Брамел.\r\n„Спекулациите, че действията на президента спрямо най-чувствителното национално разузнаване - до което той има достъп всеки ден – са довели до предполагаема операция по ексфилтрация, са неправилни.“    Говорителят на държавния секретар Майк Помпео отказа коментар. Прессекретарят на Белия дом Стефани Гришам заяви, че „данните, докладвани на CNN са не само неправилни, но имат потенциал да изложат животи на опасност“. ", "date": "2019.09.10", "title": "Русия отрече информация на CNN за заподозряна „къртица“ на САЩ, ЦРУ - също"}
{"url": "https://www.actualno.com/crime/narastvat-opitite-za-nelegalno-preminavane-na-bylgaro-gryckata-granica-news_1374169.html", "text": "      Увеличение на опитите за влизане на мигранти от Гърция у нас отчита МВР. Вътрешният министър Младен Маринов обясни, че по границата с южната ни съседка има изпратени допълнителни екипи на полицията и жандармерията. За момента според него не се налага използване на армейски части за охрана, предава БНР.      \"Следим процесите в Турция. Виждате какво се случва. За съжаление тези процеси не зависят само от нашето желание. Те са по-глобални и естествено, когато има раздвижване и някакви притеснения, ние сме длъжни да вземем мерки. Наистина българо-турската граница се охранява добре. Има изградени съответни съоръжения, но имаме проблем със сухоземната граница с Гърция. Поради тази причина сме дислоцирали допълнително командировани сили, така че да можем да пазим сигурността на границата. Отчитаме ръст в опитите да бъде премината нелегално тази граница. Имаме добро взаимодействие с гръцките власти\", допълни Маринов. ", "date": "2019.09.10", "title": "Нарастват опитите за нелегално преминаване на българо-гръцката граница "}
{"url": "https://www.actualno.com/healthy/sgs-postanovi-rekordno-obezshtetenie-za-uvreda-na-dete-po-vreme-na-rajdane-news_1374163.html", "text": "      Състав на Софийски градски съд под председателството на съдия Албена Ботева, осъди столична болница да заплати на обезщетение за непозволена увреда в размер на 450 000 лева за увреда на плода и 40 хиляди лева за увреда на майката по време на раждането.      Бебето се е родило с тежки увреждания на здравето в тежко депресивно състояние, без спонтанно дишане, с единични глухи сърдечни тонове, генерализирана хипотония, арефлексия. Още в първите дни след раждането, детето получило гърчов синдром, отклонения в мускулния тонус и рефлексната дейност. Било е в кувиоз 15 дни, а в неонаталогичното отделение, където й била поставена диагноза „тежка асфикция при раждане, неонатален респираторен дистрес синдром, майчино - фетална инфекция, хипоксично- исхемична енцефалопатия“.След това животът на детето продължил с постоянно ходене на лекари свързано с тежкото здравословно състояние, характеризиращо се с тежки отклонения в неврологичния статус с ЕЕГ абнормалности и лош толеранс към хранене, съобщиха от czpz.org.   Извършвани били и множество рехабилитационни процедури, които били много болезнени. Сочи се, че на детето е забавено и на практика то е изцяло парализирано.\r\nМайката също  претърпяла болки и страдания свързани по време на раждането и след това, при което имало голяма кръвозагуба и в последствие анемия. Твърди от това да е последвала и тежка психична травма, която тя не е преодоляла.  Съдът установява, че съгласно т. 2.5 от глава ХХVІІ от Медицинския стандарт по Акушерство и гинекология, при приемането на родилката в стационара е следвало да се извърши Акушерска ехография. С това изследване се преценява големината на плода на главата му, състоянието на плацентата, срока на бременността, развитието на плода. След съпоставяне с измерените тазови диаметри на бременната се преценява възможността за спонтанно раждане или наличието на несъвместимост между главичката на плода и костния таз на бременната - пелвифетална диспропорция.\r\nВ случая, това изследване не е извършено.\r\nСъгласно т. 2.6 от глава ХХVІІ от стандарта, при приемането в стационара е следвало да се направи прогноза на раждането, т.е. на базата на вагинален и ултразвуков преглед да се реши дали има условия за вагинално раждане, за индукция на раждането или за планово Цезарово сечение. В случая, прогноза за раждането не е направена.       Медицинската експертиза показва, че при наличието на пелвифетална диспропорция, спонтанното раждане е било невъзможно . Въпреки това е започната индукция за спонтанно (вагинално) раждане.\r\nНаличието на пелвифетална диспропорция и високо положение на главичката са останали недооценени. Освен това е имало и мониторни данни за страдание на плода.  Следователно случаят е бил спешен. Трябвало да се пристъпи към спешно Цезаровото сечение, в който случай е нямало да се стигне до тежката интрапартална асфиксия на плода и съпътстващото увреждане на бебето. Вместо това е предприета вакум-екстракция.\r\nСъдът приема за несъмнено установено по делото, че поради поредица от нарушения (грешки) раждането е било твърде продължително (протрахираното).\r\nПротрахираното раждане е довело до продължителна интранатална асфикция с развитието на хипоксично-исхемична енцефалопатия. Хипоксично-исхемична енцефалопатия е възникнала по време на протрахираното  (твърде продължителното) раждане.\r\nСъдът приема за установено също и твърдяното от ищцата нарушение, изразяващо се в приложение на метода на Кристелер(натискане по корема). Освен, че е бил неадекватен този метод е недопустим прийом в съвременното акушерство.      Съдът приема, че с поведението си лекарите са нарушили и т. 3.2. от глава XI от стандарта. Назначените изследвания не са били достатъчни и своевременни, за да бъде извършена правилна оценка на рисковете за бременната и плода, поради което и поведението е противоправно. Поведението е противоправно и тъй като не е предоставена медицинска помощ, която да е основана на утвърдени медицински стандарти за качество.\r\nУвредата е резултат на извършените противоправни действия. Презумпцията за виновност не е била оборена по време на процеса., а деянието е извършено виновно.\r\nРешението на съда не е окончателно и подлежи на обжалване пред Апелативен съд. ", "date": "2019.09.10", "title": "СГС постанови рекордно обезщетение за увреда на дете по време на раждане"}
{"url": "https://www.actualno.com/pleven/karakachanov-neseriozno-e-da-komentiram-iskaneto-na-ataka-za-zalichavane-na-pg-obedineni-patrioti-news_1374225.html", "text": "      „Несериозно е да коментирам искането на парламентарната група „Обединени патриоти“. Всеки може да иска всичко. Можеш да поискаш даже спиране на глобалното затопляне“, каза днес в Плевен вицепремиерът и лидер на ВМРО Красимир Каракачанов.      Той бе в града, за да участва лично в поредната част от информационната кампания „Бъди войник“. Тя има за цел да извади на щандове всички видове въоръжени сили и военни училища. Така хората, които се интересуват, на място да получат необходимата информация и да видят отблизо въоръжението и техниката, с която разполага Българската армия, поясни министърът на отбраната.   Преди началото на информационната кампания „ “ в Плевен Каракачанов обяви кандидатът на ВМРО за кметския стол в града – депутатът д-р Калин Поповски, който е и дългогодишен лидер на ВМРО в региона.\r\n„В изборите за общински съветници ще участваме с пълна листа от 41 имена, в която ще има и гражданска квота от 12-13 човека. Не само няма да спираме, а и ще поощрим мажоритарната преференциална кампания. Всеки кандидат трябва да знае, че е избираем без значение дали е на първо или на последно място, стига да събере съответния брой пеференции, каза още Каракачанов.   ", "date": "2019.09.10", "title": "Каракачанов: Несериозно е да коментирам искането на „Атака“ за заличаване на ПГ „Обединени патриоти“"}
{"url": "https://www.actualno.com/america/cnn-sasht-sa-spasili-top-shpionin-ot-rusija-prez-2017-g-news_1374019.html", "text": "      В неразкрита досега тайна мисия през 2017 г. САЩ успешно са измъкнали от Русия свой източник от най-високо ниво вътре в руското правителство, съобщиха служители на администрацията на Тръмп по директни сведения за CNN.      Лице, което е било пряко замесено в дискусиите, заяви, че отстраняването на руснака е предизвикано отчасти от опасенията, че президентът Доналд Тръмп и неговата администрация многократно неправилно са се отнасяли към класифицираните сведения и могат да допринесат за разкриването на скрития източник като шпионин.\r\nРешението за извършване на изтегляне е станало скоро след среща през май 2017 г. в Овалния кабинет, на която Тръмп обсъдил високо квалифицирани сведения с руския външен министър Сергей Лавров и тогавашния руски посланик в САЩ Сергей Кисляк. Разузнаването, свързано с ИДИЛ в Сирия, е било предоставено от Израел.\r\nРазкриването на руснаците от президента, макар и не конкретно отнасящо се за руския шпионин, подтикнало служителите на разузнаването да подновят по-ранните дискусии относно потенциалния риск от разкриване, според източника, пряко ангажиран с въпроса.  По това време тогавашният директор на ЦРУ Майк Помпео казал на други висши служители от администрацията на Тръмп, че излиза твърде много информация относно скрития източник. Изтеглянето или \"ексфилтрацията\", както е наречена операцията от служители на разузнаването, е изключително средство за защита, когато американското разузнаване смята, че даден източник е в непосредствена опасност.\r\nАмерикански служител заяви, че преди тайната операция е имало медийни спекулации за съществуването на такъв скрит източник и подобно отразяване или публични спекулации крие рискове за безопасността на всеки, за който чуждото правителство подозира, че е участник.\r\nПопитана за коментар, Британи Брамел, директор на ЦРУ по обществените въпроси, каза за CNN: „Статията на CNN, че Централната разузнавателна агенция взема решения за живот или смърт, основаващи се на нещо различно от обективен анализ и събиране на записи, е просто невярна. Спекулациите, че действията на президента спрямо най-чувствителното национално разузнаване - до което той има достъп всеки ден – са довели до предполагаема операция по ексфилтрация, са неправилни.    Говорителят на държавния секретар Майк Помпео отказа коментар. Прессекретарят на Белия дом Стефани Гришам заяви, че „данните, докладвани на CNN са не само неправилни, но имат потенциал да изложат животи на опасност“. Притесненията на разузнавателната общност относно Тръмп Изтеглянето се случва във време на голяма загриженост сред разузнавателната общност за неправилно управление на разузнаването от страна на Тръмп и неговата администрация. Тези опасения са описани пред CNN от пет източника, които са служили в администрацията на Тръмп, разузнавателните агенции и Конгреса.\r\nТези опасения продължили да нарастват и в периода след срещата в Овалния кабинет на Тръмп с Кисляк и Лавров. Седмици след решението за извличане на шпионина, през юли 2017 г., Тръмп се срещнал частно с руския президент Владимир Путин на срещата на върха на Г-20 в Хамбург и предприел необичайната стъпка по конфискуване на бележките на преводача. Впоследствие служители на разузнаването отново изразиха загриженост, че президентът може да е обсъждал неправилно класифицирана информация с Русия, според източник на разузнаването, запознат с отговора на разузнавателната общност след срещата Тръмп-Путин.   Знанието за съществуването на руския скрит източник е било силно ограничено в правителството на САЩ и разузнавателните агенции. Според източник, вътре в руското правителство не е имало \"равна алтернатива\", предоставяща както вътрешна информация, така и информация за Путин.   CNN спестява няколко подробности за шпионина, за да намали риска от идентификация на лицето.\r\nТайното изтегляне на руския „актив“ на високо ниво оставя САЩ без един от основните му източници за вътрешните дела на Кремъл и плановете и мисленето на руския президент във време, когато напрежението между двете държави нараства. Американската разузнавателна общност смята Русия за една от двете най-големи заплахи за националната сигурност на САЩ, заедно с Китай.\r\n\"Последствията биха били огромни, защото е толкова трудно да се разработят подобни източници в зона като Русия, тъй като наблюдението и сигурността там са толкова строги\", каза бивш високопоставен служител на разузнаването пред CNN. \"Не можете да придобиете такава способност за една нощ.\" Месеци на нарастващ страх    Решението да се изтегли активът от Русия е кулминацията на месеци на все по-голям страх в разузнавателната общност.\r\nВ края на администрацията на Обама американските служители от разузнаването вече изразяват опасения относно безопасността на този шпионин и други руски активи, предвид продължителността на сътрудничеството им със САЩ, според бивш високопоставен служител в разузнаването.\r\nТези опасения нарастват в началото на 2017 г., след като американската разузнавателна общност пуска публичния си доклад за руското вмешателство в изборите през 2016 г., в който се казва, че самият Путин е поръчал операцията. Разузнавателната общност също споделя класифицирана версия на доклада с идващата администрация на Тръмп и тя включва високо защитени подробности относно източниците, стоящи зад разузнаването. Висши служители на американското разузнаване обмислят да извлекат поне един руски актив по това време, но не го правят, според бившия висш служител на разузнаването.\r\nПрез първите месеци на администрацията си, Тръмп и неговото боравене с класифицирана информация, засилват притесненията на разузнавачите. В крайна сметка те решават да започнат трудната операция за премахване на актива, работещ за САЩ от години.\r\nПрезидентът бил информиран предварително за извличането, заедно с малък брой висши служители. Подробностите за самото изтегляне остават секретни и местонахождението на агента днес е неизвестно за CNN. ", "date": "2019.09.10", "title": "CNN: САЩ са спасили топ шпионин от Русия през 2017 г. "}
{"url": "https://www.actualno.com/burgas/dupki-pylni-s-mrysna-voda-syzdavat-problem-na-pazar-krasnodar-v-burgas-news_1374137.html", "text": "      Жители на Бургас сигнализираха до , че са принудени да газят в огромна локва, пълна с мръсна вода. Тя се намира района на пазар „Краснодар“ между улиците „ Ивайло“25 и „Цариградска“.      Хората, които работят в близките магазини, разказаха пред репортер на за проблема: “Вече два месеца сме принудени да търпим миризми и да газим във вода. Хората, които се редят на опашка пред моя магазин, трябва много да внимават. Колите, като вземат завоя, влизат в дупката пълна с вода и пръскат минувачите . Преди нямаше проблем, защото тук беше сухо. Сега кметът нареди да мият казаните за смет, което не е лошо. След това обаче остава вода, която се събира в дупката на шосето. Каналът не е отпушен и на това се дължи проблемът. Ако го почистят и дупката се асфалтира, нещата ще се оправят“, казва Никола Димитров. По тясното, но натоварено шосе, редовно преминават бусове, коли и товарни камиони, които зареждат със стока обектите на пазара. Към това се прибавя и трафикът от автомобилите на хората, които живеят на територията на ЦАУ \"Приморие\" .    „Да се помисли за пазар „Краснодар“, настояват хората, които често посещават, работят или живеят в района.Те са на мнение, че общината трябва да се погрижи и за тротоарите на улица „ Ивайло“, които за трудно достъпни за минувачите и за майките с колички. ще проследи как и кога ще бъде решен проблемът.      ", "date": "2019.09.10", "title": "Дупки, пълни с мръсна вода, създават проблем на пазар „Краснодар“ в Бургас"}
{"url": "https://www.actualno.com/curious/amerikancite-hem-ne-vjarvat-tolkova-v-nlo-hem-vjarvat-che-vlastta-krie-nlo-news_1374050.html", "text": "      Въпреки че повечето хора вярват, че американското правителство знае повече, отколкото казва, мнозинство от гражданите на САЩ не смята, че наблюденията на НЛО имат нещо общо с действителността.      Мнозинството от американските граждани смятат, че правителството не се споделя какво наистина знае за НЛО и извънземни, разкри проучване на Gallup. Според анкетата онези, които вярват, че правителството има какво да каже за извънземните, са 68 процента - по-малко от същия показател, изследван през 1996 година, но все пак мнозинство.   В същото време хората са по-малко склонни да вярват в съществуването на НЛО, вярвайки, че необичайните предмети в небето могат да бъдат обяснени с човешка дейност или природни явления. Само 33 процента от анкетираните смятат, че наблюденията на НЛО всъщност са извънземни, посещаващи Земята.\r\nАнкетата показва демографска разбивка на анкетираните, която сочи, че хората с по-ниски доходи (37 процента срещу 33 процента) и по-ниско образование (37 процента срещу 27 процента) са по-склонни да вярват, че НЛО съществува.  В географски мащаб хората от Американския запад най-вероятно смятат, че извънземните посещават Земята (41 процента), докато хората от Средния запад са най-скептични (27 процента). Американските изток и юг са еднакво скептични във вярата в извънземни (32 процента вярват).\r\nИнтересно е, че анкетата открива, че атеистите са по-склонни да вярват в извънземни (40 процента), докато религиозните са по-скептични към наблюденията на НЛО (32 процента).   Анкетата беше проведена в навечерието на интернет събитието Storm Area 51. То е планирано за 20 септември и събра около 2 милиона последователи в мрежата, въпреки че Мати Робъртс, създателят на събитието във Facebook, официално заяви, че това е шега. Сега Робъртс промотира музикален фестивал, наречен Alienstock, който ще се проведе в близост до Рейчъл, Невада, на 19-21 септември.     ", "date": "2019.09.10", "title": "Американците хем не вярват толкова в НЛО, хем вярват, че властта крие НЛО"}
{"url": "https://www.actualno.com/cite/kogato-si-vandal-v-prochita-na-istorijata-ti-si-gotov-vynshen-ministyr-na-bojko-borisov-news_1374082.html", "text": "      Това беше една от многото колоритни реплики, с които Румен Петков, бивш вътрешен министър от кабинета на Сергей Станишев и председател на АБВ, обвини в репресия прокуратурата и държавата заради на бившия главен редактор на вестник \"Дума\" .      Петков поиска да бъдат сложени белезници и на премиера Бойко Борисов, защото спрял проекта \"Белене\", понеже дошла Хилари Клинтън в качеството си на държавен секретар на САЩ и му казала да спре \"Белене\".    ", "date": "2019.09.10", "title": "Когато си вандал в прочита на историята, ти си готов външен министър на Бойко Борисов"}
{"url": "https://www.actualno.com/goodnews/uchenici-nameriha-portmone-s-pari-i-dokumenti-i-go-predadoha-v-policijata-news_1374123.html", "text": "      Петима ученици от Спортно училище „Георги Бенковски“ в Плевен намериха портмоне с пари и лични документи и го предадоха в полицията. Момчетата са Г.А. и К.Х. - 12- годишни, В.И. и И.Н. -  11 годишни и Е.С. - 10-годишен. Те тренират футбол при треньора Светослав Бърканичков, съобщи днес Областната дирекция на МВР.      По обяд на 9 септември учениците тръгнали да се прибират след тренировка. На пейка в градинката пред плевенската ж.п. гара намерили дамско портмоне и веднага го занесли на охраната в Първо районно управление. Оказало се, че . Полицаите се свързали с близки на собственичката на портмонето и я поканили да дойде в управлението, за да получи парите и документите си.     ", "date": "2019.09.10", "title": "Ученици намериха портмоне с пари и документи и го предадоха в полицията"}
{"url": "https://www.actualno.com/climate/kolko-sredstva-sa-nujni-za-spasjavaneto-na-planetata-news_1374052.html", "text": "      Инвестирането на 1,8 трилиона долара през следващото десетилетие - в мерки за адаптиране към изменението на климата - може да доведе до нетни ползи на стойност над 7 трилиона долара.      Това са заключенията на глобален анализ на разходите и ползите, определящ пет стратегии за адаптиране на света към , предаде БГНЕС.\r\nАнализът беше извършен от Глобалната комисия по адаптация - група от 34 лидери в политиката, бизнеса и науката.\r\nТе твърдят, че светът трябва спешно да стане по-устойчив на климатичните промени.      12 години за спасяване на планетата? Направете това за 18 месеца Комисията, ръководена от бившия генерален секретар на ООН Бан Ки Мун, (бившия) изпълнителен директор на Световната банка Кристалина Георгиева и съоснователя на Microsoft Бил Гейтс, твърди, че е спешно морално задължение на по-богатите страни да инвестират в мерки за адаптиране, които ще са от полза за света.\r\nВ доклада се казва, че тези, които са най-засегнати от изменението на климата, „направиха най-малко за решаване на проблема - превръщайки адаптацията в човешки императив“.     Има пет неща, в които светът трябва да инвестира през следващото десетилетие Системи за предупреждение: По-специално за уязвимите островни и крайбрежни общности, ранните предупреждения за бури, много приливи и други екстремни климатични условия могат да спасят човешки животи. По-доброто наблюдение на времето и просто приложение за риболовни общности на островите Кук например ще им позволи да планират според морските условия    Инфраструктура Изграждане на по-добри пътища, сгради и мостове, които да отговарят на променящия се климат. Един проект в Ню Йорк си постави за цел да боядисва покривите в бяло - стратегия за отразяване на топлината за охлаждане на сгради и квартали\r\nПодобряване на земеделието на сухоземни земи: Нещо толкова просто, - да се  помогне на земеделските производители да преминат към по-устойчиви на засушаване сортове кафе, може да защити поминъка и да предотврати глада   Възстановяване и защита на мангровите гори  Подводните мангрови гори предпазват около 18 милиона души от наводнения, но те се унищожават чрез програми за развитие. Проектите за възстановяване биха могли да защитят уязвимите общности от бури и да повишат производителността при риболова.    Водата Защитата на водоснабдяването и гарантирането, че водата не се губи - ще бъде жизненоважна при променящия се климат\r\nВсяка от тези инвестиции, според комисията, би допринесла за това, което тя определи като \"троен дивидент\" - избягване на , генериране на положителни икономически печалби чрез иновации и предоставяне на социални и екологични ползи\r\n\"Това е международен проблем, който може да бъде решен само с сътрудничество отвъд границите и по света. Става все по-ясно, че в много части на света климатът ни вече се е променил и трябва да се адаптираме спрямо него.\"\r\nДокладът призовава за „революции“ в разбирането, планирането и финансирането - „да се гарантира, че въздействията, рисковете и решенията за климата са включени в процеса на вземане на решения на всички равнища“. Докладът ще бъде обсъден на срещата на върха на ООН по въпросите на климата през септември. ", "date": "2019.09.10", "title": "Колко средства са нужни за спасяването на планетата "}
{"url": "https://www.actualno.com/education/konferencija-za-emocionalnoto-i-socialno-razvitie-na-decata-shte-sybere-v-sofija-lideri-v-obrazovanieto-i-psiholozi-news_1374089.html", "text": "      На 5 октомври 2019 г. в гр. София ще се състои Национална конференция за социалното и емоционално изучаване (СЕИ) в българското предучилищно и начално образование: .      Вече десетки години другите държави от Европа инвестират в социалното и емоционално изучаване (СЕИ) от ранна детска възраст. Научните доказателства красноречиво показват, че работата по социално-емоционалните умения на учениците и малчуганите от детските градини носи много важни предимства: по-добро здравословно състояние, по-добри оценки, повече мотивация за учене, по-добра адаптация в средата, по-малко агресия и насилие, развитие на лидерските умения и др.\r\nБългарското образование е по-скоро фокусирано върху т.нар. „STEM” (абревиатура от \"Science, Technology, Engineering and Maths\" - \"Наука, Технологии, Инженерство и Математика\"), социално-емоционалното изучаване (СЕИ) почти липсва. Въпреки това все повече учители, психолози и директори от страната практикуват и СЕИ, защото виждат как това помага за постиженията, доброто здраве на техните ученици и учебния климат като цяло.\r\n„Нашите деца утре ще бъдат управители, мениджъри, лидери в политиката, икономиката, технологиите. Наша отговорност е да ги научим как да изразяват своите чувства и как да ги управляват при взимането на решения, как да общуват. Затова в рамките на конференцията ще проведем и уоркшоп с няколко важни стратегии за развитие на социални и емоционални умения в семейството и училището“ разказва Катрин Рофф, лектор на предстоящата конференция и директор за Европа на най-голямата организация за развитие на емоционална интелигентност - „Сикс секъндс“.  Конференцията ще събере представители от Министерство на Образованието и Науката, чуждестранни и български професионалисти в областта на педагогиката и психологията. В рамките на целодневната програма ще бъдат засегнати теми като: развитие на лидерски умения и емпатия при децата, адаптивност в учебна среда, проблемите с детската агресия и различни зависимости. Ще бъдат споделени множество СЕИ практики и методи за работа по тези важни области от детското развитие и ежедневие.\r\n„Над 500 преподаватели от България работят с учебните материали за развитие на социални и емоционални умения. Още по-голяма и по-бързо растяща е групата на родителите, които се интересуват и работят с децата си по темата“ споделя Полина Коцева, която с екипа си създава първите авторски материали за СЕИ на български език.\r\nОрганизаторите на Националната Конференция канят заинтересованите родители, учители, директори, психолози и други специалисти в работата с деца, да бъдат част от събитието, за да обменят заедно практики и подходи за работа.     Регистрация и повече информация ще откриете в официалния сайт на Конференцията: . ", "date": "2019.09.10", "title": "Конференция за емоционалното и социално развитие на децата ще събере в София лидери в образованието и психолози"}
{"url": "https://www.actualno.com/politics/fandykova-reagirala-sreshtu-pik-v-lichno-kachestvo-i-zamylcha-za-partijna-reakcija-news_1374090.html", "text": "       Реакцията ми беше дълбоко лична и пак бих реагирала така – самата аз съм била потърпевша от подобни публикации. Обикновено преди кампания винаги става на въпрос, че съм болна от рак. Съчувствам дълбоко на архитект Игнатов.  Това не е партийна реакция, а лична – така би трябвало да бъде. Така кметът на София Йорданка Фандъкова коментира ситуацията с , която си позволи да пусне скандални снимки на годеницата на кандидата за кмет на \"Демократична България\" Йорданка Фандъкова.      Общината никога не е имала взаимоотношения с ПИК. След като не работиш с тях, за какъв достъп става въпрос, обаче е тезата на Фандъкова. И добави пред Нова телевизия, че сега всяка партия трябва да си реши ще работи ли с ПИК. В целия отрязък на интервюто, в който ставаше въпрос за ПИК, Фандъкова така и не назова агенцията директно с името ѝ.     Местните избори   Кампанията започва 30 дни преди датата на изборите. Няма да оставя задачите и работата заради подобни притеснения и твърдения. Така Фандъкова отвърна на конкурента си Мая Манолова, която я призова да излезе в отпуск, след като самата Манолова се оттегли от поста на омбудсман. Кметицата се оправда и как следващата седмица, на последното заседание на Столичния общински съвет (СОС), подготвяла доклад за пет имота в \"Младост\", застрашени от застрояване.\r\nПо темата, Фандъкова призна, че има изтекли срокове за отчуждаване и всъщност собственици на имоти могат да влязат във владение - специално за терени, където е отредено строене на детски градини. И се оплака колко големи били лобитата в строителството, специално за места, където уж има определена кота на височина, но всъщност се появяват сгради, които са далеч по-високи.   На въпрос защо ще има променен екип, Фандъкова отвърна, че първо била казала, че имало грешки и няма как за 10 години да не допускаш грешки. Приоритетите се сменят, трябват нови идеи, а те идват с нови хора, обясни столичният кмет. Според нея, при голям ремонт никой не можел да гарантира, че няма да има счупени плочки – затова Фандъкова иска промяна в законодателството, за да може и архитекти, и проектанти да носят отговорност при работа, платена с публични пари т.е. гилдиите да могат да отнемат лицензи при лоша работа. Грубо казано – ако някой архитект и/или проектант е с нисък рейтинг да не може да участва в обществени поръчки. \"Подготвям такова предложение с главния архитект\", уточни столичният кмет и се оправда, че сега не може да спре нито една компания от обществена поръчка, ако тя не е в специален списък.    Фандъкова не пропусна да изтъкне, че старите автобуси в градския транспорт останали в миналото, в миналото била и кризата с боклука – затова много по-сериозно можело да се обърне внимание на кварталите.\r\nПо отношение на транспорта, Фандъкова не коментира никакви цени и по-специално т.нар. Градска магистрала отсечката между \"Младост\" и АМ „Тракия”. Столичният кмет подчерта и, че метрото не бива да спира, независимо какви избори предстоят, защото е жизненоважен проект.\r\nЩо се отнася до бъдещето, кметицата предвиждала създаване на „дигитален зам.-кмет”, който да движи електронната община, която да даде повече прозрачност и бързина в работата с гражданите и бизнеса. ", "date": "2019.09.10", "title": "Фандъкова реагирала срещу ПИК в лично качество и замълча за партийна реакция"}
{"url": "https://www.actualno.com/europe/zakani-za-surovi-reakcii-ot-neofashisti-v-italija-sled-kato-bjaha-izhvyrleni-ot-facebook-news_1374076.html", "text": "      Facebook и Instagram блокираха акаунти в социалните медии на две италиански неофашистки групи и някои от техните активисти, поради нарушаване на политиките на платформите срещу разпространяване на омраза, предаде БГНЕС.      Casapound и Forza Nuova, които подкрепят крайни десни идеологии, засилиха профилите си в Италия, като водеха антимигрантски кампании на своите сайтове в социалните медии.   \"Хората и организациите, които разпространяват омраза или нападат други хора въз основа на произхода им, нямат място във Facebook и Instagram\", се казва в съобщение на Facebook, който е който е собственик и на Инстаграм.\r\nЛидерът на Casapound Симоне Ди Стефано отхвърли решението. \"Това е злоупотреба на частна мултинационална компания, пренебрегваща италианския закон. Това е плюнка в лицето на демокрацията\", написа той в Twitter. Casapound имаше 250 000 последователи във Facebook. Ди Стефано заяви, че личният му профил, който има 140 000 последователи, е затворен заедно с тези на редица градски съветници в Италия, които принадлежат към групата.  Лидерът на Forza Nuova Роберто Фиоре потвърди, че профилите на движението му също са блокирани и каза, че неговата група ще отговори с повече улични протести и набиране на нови последователи.\r\nПолитическите противници на групите аплодираха този ход. \"Това е още една стъпка към края на организираната омраза в социалните мрежи\", каза бившият говорител на долната камара и депутат от левицата Лора Болдрини.   В понеделник привържениците на Casapound и Forza Nuova участваха в протест пред парламента, за да поискат предсрочни избори, след като лявоцентристката Демократическа партия замени крайнодясната \"Лига\" в коалиция сдвижението \"5 Звезди\". Някои от хората в тълпата бяха заснети, докато отправяха фашистки поздрави.     ", "date": "2019.09.10", "title": "Закани за сурови реакции от неофашисти в Италия, след като бяха изхвърлени от Facebook "}
{"url": "https://www.actualno.com/asia/v-avstralija-prodyljava-borbata-s-pojarite-news_1374167.html", "text": "      Мащабни горски пожари  бушуват в предава АФП. Те могат да горят със седмици, предупредиха властите, въпреки че пожарникарите полагат „херкулесковски“ усилия, за да спасят домовете от унищожение.      Повече от 130 пожара бушуват в щатите Куинсленд и Нов Южен Уелс, подхранвани от силни ветрове и продължителна суша, в необичайно свиреп и ранен старт на сезона на дивите пожари.   Стотици бяха евакуирани, след като нов пожар избухна по крайбрежието на Куинсленд. Около 1 000 пожарникари се бориха през нощта, за да го овладеят.\r\n\"Херкулесовските усилия от снощи не доведоха до никакво чудо\", заяви действащият премиер на Куинсленд Джаки Трад пред репортери.  Само една къща е изгоряла в района, каза Трад, но пожарникарите продължават да потушават пламъците на фона на засилващи се ветрове, подкрепени от самолети, бомбардиращи с вода.\r\nОбщо са унищожени хиляди хектара гори и десетки домове в Нов Южен Уелс, предаде БГНЕС.   Действащият комисар на Куинсленд в Службата за пожари и спешна помощ Майкъл Уосинг заяви, че усилията за гасене на пожарите ще продължат \"дни и седмици\" поради отдалечеността на някои пожари.    Горските пожари са ежегодни в Австралия през пролетта и лятото, но учените казват, че изменението на климата изостря тяхната сила и интензивност.\r\nСмята се, че около 8 от пожарите в Куинсленд са „умишлено и безразсъдно подпалени“, докато някои други са били случайно разпалени от деца, играещи навън, съобщи полицията.\r\nСъздадена е работна група, която да разследва причините за подозрителните пожари. ", "date": "2019.09.10", "title": "В Австралия продължава борбата с пожарите"}
{"url": "https://www.actualno.com/politics/diana-kovacheva-roljata-na-ombudsmana-e-da-nastojava-news_1374100.html", "text": "      \"Позицията на омбудсман е изключително важна в държавата. Това е голяма отговорност.\" Това каза в интервю за bTV Диана Ковачева, която пое поста омбудсман на България, след като подаде оставка и се включи в битката за кмет на София.      \"Наследството от Мая Манолова е сериозно. Тя ми оставя една активно работеща институция, която реагира на проблемите на гражданите\", каза    По думите ѝ в момента има три важни проекта на закони, които са предложени от омбудсмана и които тя ще продължи да настоява да бъдат разгледани. Борбата срещу монополите и защитата на гражданите ще продължи да бъде важна тема.\r\n\"Фактът, че има успешни законодателни инициативи говори, че има сътрудничество от страна на изпълнителната власт. 27 законодателни инициативи са внесени през тези години – 9 от тях са били уважени. Затова смятам, че има сътрудничество с Народното събрание и се надявам това да продължи и занапред\", каза още Диана Ковачева.  \"Ролята на омбудсмана е такава – трябва да настоява и да очаква от институциите да й помагат\", допълни тя.\r\nКовачева бе помолена да коментира темата за отмяната на съкратеното производство във връзка с тежките престъпления, които бяха извършени през последните месеци, при които хората си признават за извършеното деяние и получават по-малка присъда.   Според нея трябва да бъде премахната възможността с едно самопризнание да се избягва най-тежкото наказание – доживотен затвор без право на замяна.    \"Вчера в институцията постъпи подписка от 5000 граждани, които настояват това да се случи. Видяхме и че Министерството на правосъдието предложи свой вариант на промени. Те трябва да бъдат обсъдени, защото общественият интерес налага промяна по отношение на тези процедури\", коментира омбудсманът. ", "date": "2019.09.10", "title": "Диана Ковачева: Ролята на омбудсмана е да настоява "}
{"url": "https://www.actualno.com/health/ekspert-stremejyt-kym-syvyrshenstvo-e-edno-ot-neshtata-koito-pravjat-chovek-krasiv-news_1374025.html", "text": "      Стремежът към съвършенство е едно от нещата, които правят човек красив. Това каза за Радио „Фокус“ – Бургас доц. Румен Бостанджиев психолог, сексолог и преподавател, по повод Световния ден на       По думите му стремежът към истина, стремежът към любов и свързаност, чрез любовта с другите хора, стремежът да се направи добро за другите правят човек красив.   \"Тук много трудно можем да разграничим красивото от доброто като категория. Това, което прави един човек красив е това, което го прави и добър, това което събужда нашето възхищение от неговите изяви на творческо вдъхновение и на , така че това са понятия, които са взаимно свързани\", добави доц. Бостанджиев. По думите му от край време хората се възхищават на видимото и на това, което могат да преживяват. Според него е съвсем ясно, че когато имаме естетическо преживяване свързано с възхищение, то поражда в организма ни процеси, които ни помагат да се чувстваме по най-добрия начин и да хармонизираме процесите вътре в нас и физически и психически.\r\n\"Красотата е една и това разделяне на външна и вътрешна е просто една формалност. По-интересното при красотата е нейната връзка с доброто, която от край време е породила мисълта, че красотата ще спаси света\", каза още доцентът.   ", "date": "2019.09.10", "title": "Експерт: Стремежът към съвършенство е едно от нещата, които правят човек красив"}
{"url": "https://www.actualno.com/europe/britanskijat-parlament-otnovo-stypi-na-vrata-na-boris-djonsyn-za-brexit-news_1374064.html", "text": "      Британският премиер Борис Джонсън понесе нов удар от британския парламент, след като долната камара - Камарата на общините, го задължи до 11 септември да публикува кризисен план за Brexit без споразумение, предаде Агенция \"Фокус\".      Освен планът, кабинетът на Джонсън трябва да обяви и кореспонденцията за подготовката на правителството за спирането на дейността на парламента. 311 депутати подкрепиха искането на депутата Доминик Грийв, който напусна управляващата Консервативна партия, 302 се обявиха против.   Парламентарната опозиция подозира, че Джонсън и правителството му укриват важна информация относно възможните последици от Brexit без сделка. Освен това премиерът Борис Джонсън може да бъде съден за пряка измама.\r\nПо-рано премиерът заяви, че решението му да прекрати работата на парламента за пет седмици от 9 септември вместо за една преди началото на новата сесия на парламента не е опит да попречи на депутатите да блокират възможността за твърд Brexit. Опозицията обаче изисква да се разкрие съдържанието на работната кореспонденция на правителствени съветници, парламентарни служители, както и на ръководителя на пресслужбата на Джонсън, за да стане ясно лъже ли премиерът или не.  Финално, след като вчера британският парламент излезе в почивка до 14 октомври, беше отхвърлено и искането на Джонсън за предсрочни парламентарни избори. А заради цялото напрежение в работата с изпълнителната власт, не беше проведена традиционната церемония по закриване на сесията. ", "date": "2019.09.10", "title": "Британският парламент отново стъпи на врата на Борис Джонсън за Brexit"}
{"url": "https://www.actualno.com/society/novini-ili-novini-kartinata-na-pechata-za-10-septemvri-news_1374029.html", "text": "      След като във вчерашния 9 септември за пореден път бяха разровени костите на социализма, сега е време да се върнем към обичайното ежедневие. А то отново ни навява на мисли как се харчи бюджетния излишък, скоростната надпревара в избора за нов главен прокурор между Гешев и Гешев и така нататък. Връщаме се към тези и други важни въпроси с прегледа на сутрешния печат.       Основен акцент на медията е . Вестникът твърди, че той, заедно с други знакови лица на движение \"Русофили\" като например председателят Николай Малинов, са разследвани заради евентуална руска намеса в президентските избори в България. Изборите бяха през 2016 година! Късно снощи от прокуратурата потвърдиха, че съвместно с ДАНС провеждат разследване за шпионаж. За разлика от други случаи, те бяха лаконични и само уточниха, че няма привлечени към наказателна отговорност лица и че само в качеството си на свидетел. Но вътрешният министър Младен Маринов обеща повече информация през днешния 10 септември.\r\nМалко светлина около разследването хвърли социологът от \"Галъп интернешънъл\" Живко Георгиев, който също бе разпитван. Той разказа пред \"Сега\", че първоначално не е разбрал в каква връзка е извикан. \"Те като свидетел те викат. Не ти обясняват по какво дело, за какво\", уточни той. По негови думи въпросите на разследващите били \"за Решетников, за едно изследване, което съвпадна с президентските избори\". Самият ген. Леонид Решетников никога не е отричал, че е имал отношение във връзка с кандидатурата на Румен Радев за президент. Пред TV+ през 2016 г. той разкри, че е обсъждал този въпрос с председателя на БСП Корнелия Нинова.   Централна тема във вестника са . Всички те са на електгронни табели с променящо се съдържание. Предвиждат се и знаци, с които се обозначава, че за участъка е необходима винетка или да е платена толтакса. Нови табели ще обозначават и зарядна станция за електрически автомобили или за водород. Ще има и знак, който ще се използва за сигнализиране на място, предназначено само за паркиране на електрически коли по време на зареждане.     Основен акцент и тук е \"шпионският екшън с членове на движение “Русофили\". Спецпрокурори са задържали в 7 ч. сутринта бившия главен редактор на в. “Дума” и бивш депутат от БСП Юрий Борисов, който е един от секретарите на движение “Русофили”. Той е отведен за разпит в Специализираната прокуратура, а вечерта пуснат. В офисите и в дома на председателя на организацията Николай Малинов и жена му също са направени обиски, според непотвърдена информация. Според Дора Чичкова, двамата са били задържани още в неделя вечерта, защото оттогава телефоните им са изключени и с тях няма връзка. Малинов е бивш издател на в. “Дума”. Преди няколко месеца президентът Путин го награди с “Орден на дружбата”, напомня медията. Основна тема е заради ползване на неразрешено гориво.  Принудителната административна мярка е взета на 9 септември от РИОСВ – Стара Загора, аргументът е че биомасата е била намерена на транспортната лента, подаваща топливо към един от работещите на 3 септември котел. Наложената принудителна административна мярка на ТЕЦ „Брикел“ е с оглед невъзможността на оператора да гарантира спазването на екологичното законодателство чрез осигуряване на необходимите условия за съответствие на експлоатацията на инсталацията с действащото комплексно разрешително, уточняват от екоинспекцията.Мярката е със срок на действие до преустановяване на нарушенията. ", "date": "2019.09.10", "title": "Новини или Novini – картината на печата за 10 септември"}
{"url": "https://www.actualno.com/motosport/shumaher-e-premesten-v-parij-za-lechenie-news_1374040.html", "text": "      Бившият шампион във Формула 1 Михаел Шумахер е приет в болница в Париж за \"тайно лечение\", съобщи Reuters, цитирана от БГНЕС.      Le Parisien обаче твърди, че става въпрос за спешна интервенция - официално потвърждение засега няма.   50-годишният Михаел Шумахер получи тежка контузия на главата, докато караше ски през декември 2013 година. Шампионът от Формула 1 претърпя мозъчна операция в клиника в Гренобъл, Франция, и след това беше поставен в медицинска индуцирана кома. През юни Шумахер се събуди от комата и беше преместен от клиниката в рехабилитационно заведение в Лозана, Швейцария.\r\nПрез септември Шумахер беше преместен за по-нататъшното лечение у дома, тъй като състоянието му се подобри. Точна информация какво е положението обаче няма, защото семейството му мълчи по въпроса с цел да не създава излишна шумотевица.  Шумахер е широко определян като един от най-големите състезателни пилоти на всички времена. Той е спечелил 91 състезания и имаше 155 подиума - повече от всеки друг пилот във Формула 1. Той се оттегли от кариерата си на пилот във Формула 1 в края на сезон 2012 година. ", "date": "2019.09.10", "title": "Шумахер е преместен в Париж за лечение "}
{"url": "https://www.actualno.com/cars/shefyt-na-nissan-se-otteglja-na-16-septemvri-news_1374096.html", "text": "      Президентът на японския автомобилен концерн Хирото Саикава ще напусне поста си на 16 септември. Това стана ясно след заседание на Съвета на директорите на производителя, на което бе гласувано постта да бъде зает от досегашния изпълнителен директор на Nissan - Ясухиро Ямуати.      Още от края на миналата година концернът се тресе от скандали, които започнаха с ареста на неговия вече бивш изпълнителен директор Карлос Гон. Той беше обвинен във финансови машинации, като срещу него се води следствие. Самият Гон беше освободен от ареста под гаранция, но няма право да напуска Япония.   Оказа се обаче, че не само Гон е получавал завишени доходи от Nissan. Концернът разкри, че преди 6 години именно Саикава е изработил схема, според която шефовете на производителя са получавали по-високи приходи при увеличение на цената на акциите на Nissan на борсата. В резултат на това, самият той е взел около 500 000 долара повече, отколкото му се е полагало по договор.\r\nОт същата схема са се възползвали и други ръководители на Nissan, чиито имена засега не се разкриват. Самият Саикава обеща, че ще възстанови получените неправомерно средства, а сега става ясно и че ще се оттегли от ръководството на концерна.   ", "date": "2019.09.10", "title": "Шефът на Nissan се оттегля на 16 септември"}
{"url": "https://www.actualno.com/asia/turcija-sasht-prechat-na-sporazumenieto-za-bezopasna-zona-v-sirija-news_1374181.html", "text": "      Турския президент Реджеп Тайип Ердоган заяви, цитиран от Reuters, че Анкара е имала разногласия с Вашингтон „на всяка стъпка“, докато е преговаряла за създаването на безопасна зона в Сирия.      Според турския външен министър Мевлют Чавушоглу, Анкара иска да работи със САЩ за безопасни зони, но засега подходът на Вашингтон към въпроса е незадоволителен.   Изказвайки се на пресконференция, Чавушоглу обясни, че предприетите от САЩ стъпки са само „козметични“, отбелязва още БГНЕС.     ", "date": "2019.09.10", "title": "Турция: САЩ пречат на споразумението за безопасна зона в Сирия"}
{"url": "https://www.actualno.com/europe/problemite-pred-novata-ek-polski-i-ungarski-news_1374066.html", "text": "      Кандидатът за еврокомисар на Полша Януш Войчеховски е разследван от Европейската агенция за борба с измамите (ОЛАФ) заради съмнения за финансови злоупотреби, съобщи сп. \"Шпигел\", като цитира говорител на ведомството.      Предполагаемите нарушения са свързани с възстановена сума за пътни разходи от времето, в което той е евродепутат - от 2004 до 2014 година.  Войчеховски твърди пред германското издание, че става въпрос за 11 250 евро, които той получил обратно, но не разполагал с \"достатъчно документи\" за средствата, похарчени между 2009 и 2011 година.  Според \"Шпигел\" обаче разследването на ОЛАФ е свързано и за други трансакции, а според информация от Европарламента става въпрос за \"петцифени суми\". От ЕК и екипа на избраната за шеф на следващата ЕК Урсула фон дер Лайен отказват коментар за разследването, уточнява в. \" \".   Войчеховски не е единственият проблем в . Тежко изслушване пред Европейския парламент се очертава и за унгарския кандидат за еврокомисар Ласло Трочани. Това става ясно от изказване на холандският евродепутат-либерал Софи ин т' Фелд пред The Guardian. Причината е, че Трочани беше министър на правосъдието в Унгария през 2014 година и е една от основните формални причини, заради които по активиране на член 7 от Договора за ЕС - заради нарушаване на принципа за върховенство на правото.\r\nДнес, 11 септември, председателят на ЕК Урсула фон дер Лайен трябва да обяви ресорите на всички еврокомисари.   ", "date": "2019.09.10", "title": "Проблемите пред новата ЕК - полски и унгарски"}
{"url": "https://www.actualno.com/balkani/v-avstralija-makedonci-goriha-i-bylgarskoto-zname-zaradi-smjanata-na-imeto-snimki-news_1374045.html", "text": "      Протестиращи пред консулството на Северна Македония в Мелбърн гориха флагове на България, Гърция и Албания, предаде Нова телевизия, цитирана от БГНЕС.           Македонци изгориха българското знаме в Австралия. 50 мигранти от Скопие подпалиха нашия, гръцкия и албанския флаг пред консулството на Северна Македония в Мелбърн. Протестиращите  запалиха  снимки на премиера Зоран Заев, както и на вицепремиера Радмила Шекеринска.\r\nЧаст от протестиращите са скрили лицата си с черни маски. Те скандираха лозунги срещу Преспанския договор, с който беше сменено името на Македония на Република Северна Македония.  След този вандалски акт българският посланик е поискал среща в австралийското външно министерство. Нашият дипломат ще призове да се потърси отговорност от извършителите и ще помоли органите на реда да попречат на бъдещи опити за поругаване на държавни символи, се казва още в позицията на външното ни министерство. ", "date": "2019.09.10", "title": "В Австралия - македонци гориха и българското знаме заради смяната на името (СНИМКИ)"}
{"url": "https://www.actualno.com/crime/bivshijat-glaven-redaktor-na-duma-potvyrdi-razpitvan-e-za-ruskoto-vlijanie-u-nas-news_1374068.html", "text": "      \"Това е сплашване - няма да се занимавате с русофилска дейност, няма да пишете срещу външната политика на България. Аз съм активен в писането. Нашата организация е следена от доста отдавна, имаме информация\". Това каза пред bTV бившият главен редактор на вестник \"Дума\" Юрий Борисов, който , а след това освободен от ареста.      Юрий Борисов е част от ръководството на Национално движение \"Русофили\" в ролята на негов секретар и бивш депутат от БСП. Пред Нова телевизия той се оплака, че часове наред не е разбрал, че е свидетел, а не обвиняем. \"Искам един факт, който навежда на мисълта за шпионска дейност\", подчерта той. \"Като съм свидетел, защо ме разкарват с белезници? Свидетелите ги призовават с призовки. В моя дом направиха 4 часа обиск - свидетелите не ги обискират\", заяви Борисов, който счита \"обвиненията\" за нелепи и може да се защитава без адвокат.   \"Постоянно се опитваха да изкопчат информация за генерал Леонид Решетников, с който аз съм в приятелски взаимоотношения. Тикаха ме към това, че той иска да влияе на политиката в България. 10 пъти ме попитаха дали ние, като русофили, работим за някого в политиката”, разказа секретарят на движение \"Русофили\". Според него последният му разговор с Решетников е бил на тема православие и се е състоял преди повече от година. А що се отнася до политическата обвързаност на \"Русофили\", той казва, че в ръководството на движението има членове на \"Атака\", ГЕРБ, СДС и БСП. На въпрос дали Решетников е давал съвети за развитието на България и политиката ѝ , Борисов отговори, че се надценяват разговорите му с него. \"В един момент казах, че съм давал информация - за цената на дините на Женския пазар. Какъв достъп до класифицирана информация имам аз\", попита бившият главен редактор на \"Дума\". И призна, че е бил питан и за социологическо проучване на вестник \"Дума\", правено между 2011 и 2014 година .  Що се отнася до финансирането на движение \"Русофили\", Борисов заяви, че  то става чрез дарения, предаде БГНЕС. От определението за обиск в дома  на Борисов разпитът е във връзка с дело, образувано на 3 юли тази година  по чл. 105 от Наказателния кодекс. Според него, който се постави в  услуга на чужда държава или на чужда организация, за да ѝ служи като  шпионин, се наказва с лишаване от свобода от 5 до 15 години. В този член  обаче има и текст, че ако \"деецът\" си признае, няма да бъде наказван.  \"Не съм се поставял в услуга на ничия организация, още по-малко като  шпионин”, категоричен е Борисов.\r\nГенерал Леонид Решетников, който е бивш началник на Информационно-аналитичния отдел на Службата за външно разузнаване на Русия беше изненадан от новината за разследването. \"Това е много неочаквано, за пръв път чувам това за Борисов – шпионаж. Не вярвам. Нямам коментар, не е свързано с \"Русофили\". Две години не съм го виждал”, каза генералът. ", "date": "2019.09.10", "title": "Бившият главен редактор на \"Дума\" потвърди - разпитван е за руското влияние у нас"}
{"url": "https://www.actualno.com/help/mlad-myj-ima-nujda-ot-nashata-pomosht-za-da-jivee-news_1374182.html", "text": "      Светлозар Димитров Сербезов от град Казанлък се нуждае от нашата помощ.      Той получава диагноза за рядко и коварно заболяване перинервални кисти на Тарлов. Всеки негов ден е съпроводен от нетърпими болки и изтръпвания. Засегнат е гръбначният му стълб (гръдният и шийният отдел). Всеки ден Светлозар живее с тези болки. Нетрудоспособен е. Но за щастие, лечение има.\r\nЗа да не остане в инвалиден стол младият мъж се нуждае от спешна операция в Кипър при американския професор Д-р Франк Фейгенбаум, уточнява .\r\nЗа целта са нужни непосилните за семейство му 45 000 евро. Средства се набират по банкова сметка:              ", "date": "2019.09.10", "title": "Млад мъж има нужда от нашата помощ, за да живее"}
{"url": "https://www.actualno.com/chronicles/otkrit-e-asteroidyt-55-pandora-news_1374018.html", "text": "      55 Пандора е доста голям и много светъл астероид. Пандора е открита от Джордж Сиърл на 10 септември 1858. Това е първият и единствен открит астероид, открит от Сиърл.      Наречен е на героинята от древногръцката митология Пандора. Не трябва да се бърка със сатурновата луна Пандора.    ", "date": "2019.09.10", "title": "Открит е астероидът 55 Пандора"}
{"url": "https://www.actualno.com/society/kzk-pak-se-zahvashta-sys-sdelkata-mejdu-nova-i-net-info-news_1374065.html", "text": "      Комисията за защита на конкуренцията (КЗК) ще гледа отново искане на Nova Broadcasting Group да придобие 100% от \"Нет Инфо\" АД, което е подадено още по времето на шведските собственици на най-голямата медийна група у нас, съобщава в. \" \". Nova Broadcasting Group притежава 70% от сайтовете \"Нет Инфо\", 30% са разделени между Радосвет Радев и сина ми Христо Христов - 27% и 3%.      Съгласно информацията, КЗК се захваща със случая заради решението на ВАС. Комисията вече е гледала казуса, когато чешкият милиардер Петр Келнер искаше да купи \"Нова\". КЗК припомня, че през миналата година спря производството по придобиване от \"Нова\" на \"Нет Инфо\" до приключване на съдебен спор.   Трудната продажба на 30-те процента сайтове започна по настояване на Петр Келнер. Чехът е обявил по онова време, че желае да придобие 100% от цялата собственост на Нова тв. Затова и шведските собственици възложили на изпълнителния директор Дидие Щосел да закупи 30-те процента на Радев. До сделка така и не се стигна след дълги и безрезултатни преговори със собственика на \"Дарик радио\". В хода им се появяваха различни цифри, които не бяха официално отречени. Щосел, по чието време \"Нет Инфо\" става част от Nova Broadcasting Group, е оценявал сайтовете на 17 млн. евро - на тази цена вероятно той ги е закупил през 2013 година от Радев. Собственикът на \"Дарик\" оставя при сделката 30% за себе си и своя син. През 2018 година Радев обаче оценявал \"Нет Инфо\" на 50 млн. евро. Така според Щосел Радев трябва да получи 5 млн., а според оценката на Радев - 15 млн. евро.\r\nДвамата не стигат до сделка и братята Георги и Кирил Домусчиеви наследяват от шведските собственици като съдружници в “Нет инфо” Радосвет Радев и Христо Христов. Следва нова серия от безрезултатни преговори. Междувременно изпълнителният директор на групата сайтове \"Нет Инфо\" и отвори нова медия - Dsport. Какво каза при скандалното си напускане, включително за евентуалната сделка - припомнете си в !   ", "date": "2019.09.10", "title": "КЗК пак се захваща със сделката между Нова и \"Нет Инфо\""}
{"url": "https://www.actualno.com/politics/rusija-smeni-imeto-na-izlojbata-za-nacizma-i-vidja-dobro-bydeshte-za-aec-belene-snimki-news_1374036.html", "text": "      Анонсираната изложба \"Към 75-та годишнина от освобождението на Източна Европа от нацизма. България\", заради която МВнР отправи на недоволство и последва напрежение между София и , беше открита под друг надслов: \"Пътят към победата: Исторически източници разказват\".      Независимо от наименованието, изложбата предизвика огромен интерес и стотици дойдоха на откриването ѝ, дори авторите ѝ изказаха благодарност на МВнР \"за информационната поддръжка\". Същевременно, пред сградата на Руския културно-информационен център, където е изложена, протестираха организирани от БЗНС на бившия военен министър Николай Ненчев хора, които виждат комунизма в България не така, както го вижда Русия. \"Не се намесваме във вътрешните работи на България и никога такава задача не сме си поставяли. Това, което става тук, виждате - е уважение към съветския народ, който е дошъл тук и е помогнал на българския народ да се избави от нацизма\". Така руският посланик у нас Анатолий Макаров представи изложбата на руското историческо дружество, станала повод  за напрежение между България и Русия.  По думите му нотата на външното ни министерство е изненадваща. \"Това, което направи българското външно министерство, особено обвинението, че ние сме хвърлили страните от Източна Европа 45 години назад – това,  разбира се, не е вярно и ние не можем да го приемем\", заяви пред журналисти той след откриването на изложбата. Запитан , Макаров категорично заяви: \"Ние с вас вървим в позитивна насока“ и в уверение припомни визитите на руския премиер Дмитрий Медведев в България,  на българския президент Румен Радев в Русия, на председателя на парламента Цвета Караянчева, срещата на премиера Бойко Борисов с Медведев в Баку. \"Предстои следващата седмица сесия на двустранната комисия по търговско-икономическото сътрудничество, където ще обсъждаме и енергетиката, и туризма и други въпроси и изведнъж получаваме такъв изстрел“, каза още за нотата на МВнР Макаров. Той добави, че е привърженик на максимата \"по-добре диалог, отколкото некролог\" и заяви, че би желал да търсим решение  по нормален, цивилизован начин. \"Добре е да си спомним, че съществува в нашите двустранни отношения руско-българска група от историци, която не се е събирала вече 11 години. На кого е изгодно да възникне такава ситуация и да предизвика напрежение в отношенията ни? На нас не ни е изгодно. \", коментира руският посланик.     . Макаров отбеляза, че е необходима нормална цивилизована обстановка. \"Считам, че в дадената ситуация не бива да се стреля\", изрази се образно той и каза, че историята е история, независимо дали ни се харесва, а за изложбата - че \"представя факти без фотошоп\".\r\nТой каза още, че уважава премиера Борисов и че вижда, че е настроен към позитивно развитие на двустранните отношения. \"С удоволствие бих искал да намираме решения. Имаме много добри перспективи, но \", добави Анатолий Макаров.\r\nМакаров отбягваше историческите въпроси на българските журналисти с аргумента, че е дипломат и посочи, че съществува комисия от историци между България и Русия, която трябва да се занимава с тези теми, но от 2011 година не се е събирала. \"Без съвместната работа, без изучаването на тези теми съвместно ще се обвиняваме едни други\", добави дипломатът.     \"В т.нар. демократичен преход стана модерно събитията от онова време да бъдат определяни като \"окупация\", има гръмки обвинения без доказателства, нямащи нищо общо с действителността. Снимките и документите в изложбата са  без ретуш и фалш и свидетелстват, че мисията на Червената армия е била изключително освободителна\", заяви руският посланик при откриването на изложбата. Той е категоричен: \"Преди 75 години българският народ с ликуване и радост е посрещал войските на Червената армия, без нито един куршум са влезли в страната съветските войници. Те са преследвали една-единствена цел – да избавят българския народ от нацизма\". Той изтъкна, че \"благодарение на помощта на Съветския съюз е станало възможно да се въоръжи българската армия и най-накрая да се стигне до разгрома на фашистка Германия\". Макаров посочи, че от Русия били предоставени на България безвъзмездно хиляди тонове продоволствие, както и съоръжения и боеприпаси на българските въоръжени сили. \"Дори бърз поглед върху снимките на ликуващия по улиците на София народ е достатъчен, за да се признае, че идването на съветската армия е било дългоочаквано и спасително. Съветските войници и българските партизани са посрещани тук като освободители, като герои\", изтъкна дипломатът. \"Тогава хората са си давали сметка, че без решителния отпор на фашизма от страна на Съветския съюз не можеше и да става дума за свободно бъдеще\", коментира той и добави: \"Добре би било и днес да не забравяме за това\". Членът на президиума на Руското историческо дружество Константин Магилевски поясни, представяйки изложбата, че това е първата от 21 експозиции, посветени на \"освобождението\" на страните в Централна и Източна Европа, подготвени от руското историческо дружество. Представени са архивни документи от архивите на Русия и различни организации. Една трета от експозицията  е посветена на историята на Великата отечествена война, на нахлуването на хитлеристката армия в Съветския съюз и прогонването ѝ от съветската армия. \"Българите с възторг са посрещали освободителите си\", изтъкна и той. \"Изложените документи показват и колко грижливо се е отнасяло командването на армията към поведението на своите войници на териториите на други държави, за да няма неудобства за местното население – били са положени максимални усилия\", добави Магилевски. Той отбеляза, че 9-тосептемврийските събития се случват само 80 години след Шипка и Плевен, след връщането на българската държавност, от освобождението на страната и коментира: \"Паметта за това освобождение е била жива тогава – също както сега наблюдаваме живата памет на българите за  освободителната мисия на Червената армия\". Той пожела на българите да запазят паметта за борбата срещу нацизма. След като благодари на организаторите и домакините на изложбата, той изказа специално благодарност на Министерството на външните работи на братска България за \"информационната поддръжка\".  По думите на научния директор на Руското военно историческо дружество Михаил Мягков днес срещу Русия се е разгърнала с цел да се излее кал върху освободителната мисия на съветската армия, която рамо до рамо се е сражавала за нейната и нашата свобода. Той е категоричен: \"Изложбата казва самата истината за нашите войници\" и увери: \"Няма да забравим, че заедно с Червената армия са се сражавали и българските бойци, 36 000 от които са загинали за свободата на Европа\". \"Днешните западни пропагандисти забравят, че ако не беше Червената армия много страни нямаше да мислят и пишат на родния си език\", заяви още Мягков.\r\nПредседателят на антифашисткия съюз Симеон Игнатов разкритикува нотата на МВнР, определяйки я за \"пронизана от непознаване на историческите факти и от неуспешни опити за тяхната подмяна\".   С плакати \"Сталин не е освободител\" и \"Русия – враг № 1 на българската държавност и ЕС\" група другомислещи протестираха пред сградата на РКИЦ срещу изложбата и в защита на тезата \"Окупацията не е освобождение\".\r\n\"Протестираме заради историческата несправедливост и заради обстоятелството, което се опитват от руското посолство да ни внушат, че на 9 септември, едва ли не България е била освободена\", заяви лидерът на БЗНС Николай Ненчев. Той е категоричен: \"На 9 септември България е поробена държава. Бяха избити хиляди хора. В тяхна памет сме тук, защото не би следвало да позволим тази историческа истина да бъде подменена\" и уверено добави: \"Ще отстояваме правото на България да се самоопредели, да бъде свободен, демократичен член на ЕС и НАТО\". \"В цялата човешка история няма случай някой да е обявил война на друга страна и да твърди, че я е освободил! Докато се водят битките при Москва, Сталинград и Курск, Съветският съюз поддържа легация в София, но когато антифашисткото правителство на Константин Муравиев извежда България от Тристранния пакт и търси примирие със Западните съюзници, СССР ни обявява война\", категорични са представителите на БЗНС.\r\n\"Нахлуването на Червената армия у нас позволява на ретроградната БКП да започне безогледни репресии, да потъпче възраждащия се конституционен ред. В резултат на съветската окупация беше унищожен елитът на нацията\", се казва в анонса на организирания от тях протест. ", "date": "2019.09.10", "title": "Русия смени името на изложбата за нацизма и видя добро бъдеще за АЕЦ \"Белене\" (СНИМКИ)"}
{"url": "https://www.actualno.com/asia/severna-koreja-s-novi-raketni-testove-news_1374048.html", "text": "      Северна Корея на два пъти изстреля \"неидентифицирани ракети\" към морето, предаде БГНЕС.      Това се случи, въпреки предложените преговори със САЩ, планирани за края на септември, съобщи южнокорейската информационна агенция Йонхап.   Тестът е пореден, откакто Пхенян изрази силно недоволство от военни учения на САЩ и Южна Корея, които се проведоха миналия месец. Засега и разговорите между Вашингтон и Пхенян за ядреното разоръжаване не вървят. ", "date": "2019.09.10", "title": "Северна Корея с нови ракетни тестове"}
{"url": "https://www.actualno.com/politics/protest-v-sofija-protiv-ivan-geshev-i-kontraprotest-v-negova-podkrepa-news_1374074.html", "text": "      За пореден път в столицата ще се състоят две събития с противоположни искания - \"против\" и \"за\" кандидатурата на Иван Гешев за главен прокурор. Гешев е единственият кандидат, а безпрецедентно сегашният главен прокурор Сотир Цацаров го подкрепи писмено.      От Инициатива \"Правосъдие за всеки\" настояват за намеса на Народното събрание в процедурата по избор на нов главен прокурор, за промяна в Закона за съдебната власт и даване на възможност и на други лица да правят номинации. Организираният от инициативата протест започва в 18:00 часа, пред Съдебната палата в София.   Същевременно обаче, е заявен и протест с надслов \"Марш за законност\", организиран от агенция ПИК, в подкрепа на Иван Гешев. \"Правосъдие за всеки\" се опасява, че това е провокация, защото има съвпадение на локации. Вижте в каква е програмата на протеста против Гешев.\r\nА къде МВР очаква затруднения в трафика в София - вижте в !   ", "date": "2019.09.10", "title": "Протест в София против Иван Гешев и контрапротест в негова подкрепа"}
{"url": "https://www.actualno.com/plovdiv/prokuraturata-podhvana-roditelite-na-padnaloto-ot-vtorija-etaj-dete-v-plovdiv-news_1374229.html", "text": "      Под надзора на Районна прокуратура - Пловдив се извършва досъдебно производство по случай, в който дете на година и три месеца пострада, след като бе оставено без родителски надзор.      Момиченцето е паднало от прозорец на втория етаж в двор на къща в петък, 6 септември, а намесата на съседи е довела медицински и полицейски екип.   Детето е с тежка черепно-мозъчна травма, но в стабилно състояние, в УМБАЛ \"Св. Георги\" в Пловдив, съобщиха днес от болницата.\r\nПо досъдебното производство досега са направени оглед на местопроизшествието, разпитани са свидетели и родителите на детето, уведомена е Агенцията за закрила на детето.  Очаква се нейни служители да изготвят социален доклад, който също да бъде представен в досъдебното производство. То се води по чл. 182 ал.1 от Наказателния кодекс и касае случаите, в които родител оставя лице, намиращо се под родителски грижи, без надзор, като с това създава опасност за неговото физическо здраве и развитие. ", "date": "2019.09.10", "title": "Прокуратурата подхвана родителите на падналото от втория етаж дете в Пловдив"}
{"url": "https://www.actualno.com/books/izliza-luksozno-izdanie-na-tajnstvenata-nepoznata-ot-an-bronte-news_1374021.html", "text": "      Ан Бронте е най-малката от трите сестри Бронте, които оставят траен отпечатък  върху консервативната английска литература. Ан Бронте е родена на 17 януари 1820 г. в графство Йоркшир. Когато е на година и половина майка й умира и грижата за трите момичета – Ан, Емили, Шарлот и брат им Патрик, поема тяхната леля.      През 1845 г. сестрите решават да обединят творчеството си в обща книга и плащат за публикуването й. Но тъй като по това време не се гледа с добро око жената да се занимава с писане, те се представят под псевдоними – Кърър (Шарлот), Елис (Емили) и Актън (Ан) Бел. През 1846 г. са публикувани романите „Агнес Грей“ от Ан и „Брулени хълмове“ от Емили, а година по-късно - „Джейн Еър“ от Шарлот.   Първият роман на Ан е по-слабо посрещнат, но вторият става събитие, което преобръща представите за съвременна литература. „Тайнствената непозната“ е публикуван в края на юни 1848 г. и само за шест седмици тиражът се изчерпва. Смятан е за един от първите феминистични романи. За първи път ролята на жената е разгледана в друг контекст – тя е видяна като независима, способна да вземе живота си в свои ръце. Това твърдение е шокиращо за Викторианска Англия като освен, че е в противоречие с общоприетите норми на поведение, престъпва и законите от това време. Критиките към произведението не са малко, което принуждава Ан да се обоснове за причините за написването на романа и да включи обръщението си във второто издание.\r\nГилбърт Маркъм е силно заинтригуван от Хелин Грейъм – красивата и тайнствена млада жена, която наскоро се е преместила в Уайлдфел Хол заедно с петгодишния си син. Той бързо й предлага своето приятелство, но когато резервираното й поведение и саможив характер стават повод за клюки сред местното общество, Гилбърт започва да се пита дали доверието му не е било прибързано. Едва когато Хелин му позволява да прочете дневника й, наяве излиза истината за един злощастен брак, от който тя е избягала, опитвайки се с всички сили да предпази детето си.  Разказана с остроумие и ирония, историята на Хелин Грейъм изобразява борбата на една жена за независимост и свобода на духа. ", "date": "2019.09.10", "title": "Излиза луксозно издание на \"Тайнствената непозната\" от Ан Бронте"}
{"url": "https://www.actualno.com/business/kfn-s-ukazanija-za-postradalite-ot-falita-na-olimpik-news_1374067.html", "text": "      Комисията за финансов надзор (КФН) публикува указания за кредиторите на фалиралия кипърски застраховател \"Олимпик\", предаде БГНР.       може да бъде намерен неофициален засега превод на указанията, както и линкове към всички важни формуляри, от които се нуждаят клиентите на дружеството, за да предявят претенциите си.   Публикувани са и адресите, на които трябва да бъдат изпратени претенциите. Срокът за това е 35 дни след обнародването на решението за ликвидация, което означава - 26 септември тази година.\r\nБлизо 200 000 българи се оказаха без застраховка, след като кипърският застраховател фалира миналото лято. Съдебното дело в Кипър за фалита все още не е приключило.   ", "date": "2019.09.10", "title": "КФН с указания за пострадалите от фалита на \"Олимпик\""}
{"url": "https://www.actualno.com/ruse/malki-ucheni-syzdavat-gradche-na-znanieto-v-ruse-news_1374270.html", "text": "      В първия учебен ден - 16 септември, от 11 ч. на площад „Свобода“ (пред хотел \"Дунав Плаза“), за втори път ще бъде „построено“ и открито Градче на знанието. Инициативата е част от проект „Удивителният свят на знаещите 6-годишни в Русе“, която се реализира от Детска градина „Снежанка“ по програма „Знание и растеж“, осъществявана от Фондация „Русе – град на свободния дух“, с подкрепата на Фондация „Еконт“.      В „построяването“ на градчето ще участват деца, родители и педагози от 19 детски градини в община Русе. Идеята е науката да бъде представена през детските очи с научни центрове, лаборатории и арт-ателиета.\r\nГрадчето на знаещите ще разказва за най-новите научни теории в тематичните области и ще учи посетителите на полезните приложения от тези продукти в ежедневието. Малките „учени“ ще поставят акцент върху здравословните параметри и опазването на околната среда.\r\nВъв всеки център ще има анимирани презентации и видео-спотове, изработени в детските градини с участието на педагози и деца. В пет големи шатри ще бъдат разположени научни центрове: „Кафе“, „Вода“, „Шоколад“, „Сода“ и „Брашно и сол“. Във всеки от тях ще ще се обособят зони за научна работа, лаборатория, зона за новини и информация, зона за посетители, работилница и изложба.   ", "date": "2019.09.10", "title": "Малки „учени“ създават градче на знанието в Русе"}
{"url": "https://www.actualno.com/europe/konte-s-pyrva-krachka-kym-utvyrjdavane-na-novoto-si-pravitelstvo-news_1374034.html", "text": "      Италианският премиер Джузепе Конте спечели първият си от два задължителни вота на доверие в парламента за ново коалиционно правителство, предаде БГНЕС.      От 606 италиански депутати, които гласуваха, 343 подкрепиха новата коалиция, докато 263 гласуваха против, трима се въздържаха.   Конте обеща по-рано в понеделник пред италианския парламент, че членовете на обновеното му коалиционно правителство ще бъдат по-уважавани и по-внимателни с изявленията от своите предшественици.\r\nПредишното правителство на Италия се срина през август, когато тогавашният вицепремиер Матео Салвини, известен със своите резки антимигрантски изявления, извади партията си \"Лига\" от коалицията с популисткото движение \"Пет звезди\".  За да влезе официално във властта, новото правителство на Конте трябва да спечели гласове на доверие в двете камари на парламента. Поредното гласуване ще се проведе днес, 11 септември. ", "date": "2019.09.10", "title": "Конте с първа крачка към утвърждаване на новото си правителство"}
{"url": "https://www.actualno.com/celebrate/sveti-mychenici-minodora-mitrodora-i-nimfodora-ot-vitinija-news_693619.html", "text": "      Светите родни сестри Минодора, Митродора и Нимфодора живеели в края на третия и началото на четвъртия век. Родината им е областта Витиния, в северозападната част на Мала Азия. Те били християнки още от най-ранни години.      Почувствали влечение към съзерцателен живот. Породило се в тях желание да служат на Бога в чистота и девство. Затова напуснали родителския дом, дошли в Никодимия и оттук се отдалечили на един висок пустинен хълм, недалеч от планината Пития, при топлите минерални води. Предали се на труд, пост и молитва. Заради това Бог ги удостоил с дара на чудотворство. Водели при тях болни от различни болести. С гореща молитва те ги изцерявали. Помагали на всички страдащи. Из всички области наоколо се заговорило за тях. Навсякъде станали известни като дивни церителки и помощнички на хората в бедите и неволите им.\r\nПо това време забушувало жестоко гонение против християните. Управителят на Витиния Фронтон узнал за светите девици и ги повикал при себе си на съд. Присъстващите на разпита били удивени от ангелската красота на лицата им, озарени от благодатта на Светия Дух.\r\nУправителят се обърнал към тях с ласкави думи. Поискал нежно да ги убеди да се отрекат от вярата си в Христа Бога.  - Хубави девойки – казал им той, - вижда се, че всички наши богове са ви обикнали и са ви надарили с такава дивна красота. Те са готови да ви удостоят и с големи почести. Съгласете се само да им принесете жертва и да им се поклоните! Аз ще говоря на императора Максимиан за вас. Той ще ви почете с дарове. Ще ви омъжи за големци от своя двор. Тъй вие ще се наслаждавате от всички радости на живота.\r\nНай-голямата сестра, Минодора, му заявила:\r\n- Бог ни е създал и украсил със Своя образ. Ние се покланяме Нему. Не искаме да слушаме за друг бог. Дарове и почести не ни са нужни. Не искаме да се омъжваме. Чрез вярата и любовта ние сме се съединили навеки с Господа Иисуса Христа. Той е наша чест, наша слава, наше богатство. От Него не може да ни отлъчи нито цар, нито цял свят!    Така отговорили и другите сестри. Всички решително заявили, че са готови по-скоро да претърпят най-люти мъчения, отколкото да се отрекат от Господа.\r\nДълго ги убеждавал управителят – ту им описвал радостите, които ги очакват, ако се отрекат от Христа, ту ги заплашвал с най-ужасни мъчения, ако продължават да изповядват вярата си в Спасителя.\r\nДевойките останали верни на своята изповед.\r\n- И радостите и мъченията са временни – казали те. – А ние искаме да живеем вечно с нашия Господ, Когото обичаме най-много от всичко на света!\r\nУправителят видял, че са напразни усилията му да ги склони да се поклонят на идолите. Затова заповядал да отведат двете по-малки сестри в затвора, а по-голямата – Минодора – да бият и мъчат.   Били девойката два часа по цялото тяло. А тя само молела и славела Бога:\r\n - Господи Иисусе Христе, радост моя, любов на моето сърце, към Тебе прибягвам! Надеждо моя, моля Те – приеми в мир душата ми!\r\nС тия думи тя починала.\r\nСлед четири дни мъчителят извикал при себе си по-малките сестри – Митродора и Нимфодора. Показал им разкъсаното тяло на сестра им и наново почнал да ги убеждава да принесат жертва на боговете, за да не ги сполети същата участ.\r\nУ девиците се възпламенила още по-голяма ревност към Бога.   Като видели мъртвото тяло на сестра си, те в един глас извикали към нея:\r\n- Благословена си ти, сестро и майко наша, че се удостои да бъдеш увенчана с мъченически венец и да влезеш в чертога на Небесния Жених. Моли се на Господа да повика и нас на тоя свет подвиг, та да дойдем при Него и да се поклоним на Неговото величие!\r\nСлед това се обърнали към управителя и една подир друга му казали:\r\n- Защо се бавиш? Нашите членове са готови да бъдат разкъсани, главите ни – да бъдат отсечени. Сърцата ни са готови за мъжествено търпение! Ние няма да преклоним колене пред лъжливи богове. Ние ще умрем радостно за Христа Господа, нашия Жених!\r\nМитродора и Нимфодора били също жестоко мъчени. Накрая били удостоени също с мъченическа смърт.   В неукротимия си гняв към мъртвите Фронтон заповядал да накладат огън и да хвърлят в него телата им, за да изгорят. Но паднал гръм от небето, който го поразил заедно с всичките му слуги. Проливен дъжд угасил огъня.\r\nХристияните погребали с чест телата на светите три сестри в един гроб близо до топлите води.\r\nТова станало между годините 305 и 311.\r\nПо-късно била издигната църква над гроба им. Наречена била с техните имена – Свети мъченици Минодора, Митродора и Нимфодора.\r\n© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.09.10", "title": "Свети мъченици Минодора, Митродора и Нимфодора от Витиния"}
{"url": "https://www.actualno.com/healthy/10-septemvri-svetoven-den-za-predotvratjavane-na-samoubijstvata-news_1374024.html", "text": "      Според СЗО и оценки на тежестта на заболяванията, самоубийството е сериозен проблем за общественото здраве в страните с високи доходи и е очертаващ се проблем в страните с ниски и средни доходи. Самоубийството е една от водещите причини за смърт в света, особено сред младите хора. Близо един милион души по света умират от самоубийство всяка година. Това съответства на едно самоубийство на всеки 40 секунди. Броят човешки животи загубени всяка година чрез самоубийство надвишават броя на смъртните случаи, дължащи се на убийства и войни взети заедно. Тези данни не включват нефатални опити за самоубийство, които се срещат много по-често от смъртните случаи.      Голяма част от хората, които умират поради самоубийство страдат от психични разстройства. Данните показват, че делът на психичните разстройства е 25% от всички заболявания през последните две десетилетия, което ги поставя  на първо място по значимост /по-значими от онкологичните и сърдечно-съдовите заболявания/. И все пак значителен брой от хората с психични разстройства, които са извършили самоубийство не са търсили здравни или социални услуги във времето преди суицида. В много случаи не са налице достатъчно услуги, които да помогнат на хората в нужда по време на криза.   Тази липса на достъп до подходящи грижи е един от многото фактори, които увеличават стигмата, свързана с психични заболявания и със суицидни мисли и поведение. Този тип стигма е дълбоко вкоренена в повечето общества и може да възникне по различни причини. Една от причините за стигмата е просто липсата на знания. Преодоляването й може да стане чрез предоставяне на редица обществени образователни програми, които са насочени към специфични подгрупи в рамките на обществото (в зависимост от възрастта, образованието, религиозна принадлежност и др.).\r\nСамоубийството е се нарежда на десето място като причина за смърт в света с около милион души на година. Според данните от 2005 г. самоубийствата в САЩ надвишават убийствата почти 2 към 1 и са на 11-то място пред чернодробни болести и Паркинсон. В света самоубийствата са се увеличили с 60% за последните 50 години и то най-вече в слабо развитите държави.  Наблюдава се неравномерно разпределение на случаите на самоубийство в света, като Азия е водеща с 60% от всички самоубийства. Според Световната здравна организация само в Китай, Индия и Япония се извършват 40% от всички самоубийства в света.\r\nВ САЩ самоубийствата се увеличават за пръв път от едно десетилетие. Това увеличение в общия брой самоубийства се наблюдава между 1999 и 2005 г. и се дължи основно на увеличения брой на самоубийства между белите на възраст 40 – 64 г., като белите жени на средна възраст имат най-голямо годишно увеличение.   В Западния свят мъжете се самоубиват много по-често, отколкото жените, макар че жените по-често се опитват да се самоубият. Според лекари и медицински лица това се дължи на факта, че е по-вероятно мъжете да използват ефективни насилствени методи, за да прекратят живота си, докато жените най-често използват по-тежки и по-малко болезнени методи като свръхдоза лекарства.    В „Затъмнението: Самоубийствен мемоар“ авторката Антонела Гамбото-Бърк съобщава, че на Запад мъжете на средна възраст представляват най-големия дял самоубийци (40% от всички самоубийства). Тя добавя:\r\n„Нещата, които предизвикват самоубийство, са най-вече раздяла, безработица, дълг. Мъжкият пол определя себе си чрез дейно завладяване... При отстраняване на източника на тяхното самоуважение те изоставят всякаква емоционална независимост. (Завладяването включва две страни все пак.) Мъжът не се чувства мъж без партньор, сътрудничество, отбор. Мъжеството е игра, която се играе на терена на противоположностите. От това следва, че мъжкото чувство за себестойност се разпада, когато Другият отсъства.“\r\nВ Съединените щати 16,5% от самоубийствата са свързани с алкохол. Вероятността алкохолиците да се самоубият е от 5 до 10 пъти по-голяма, докато използването на наркотици увеличава риска 10 – 20 пъти. Около 15% от алкохолиците се самоубиват и около 33% от самоубийците на възраст под 35 има първоначална диагноза алкохолизъм или злоупотреба с други подобни вещества. Над 50% от всички самоубийства са свързани със наркотична или алкохолна зависимост. При младежките самоубийства алкохолът или наркотиците играят роля в 70% от случаите.    ", "date": "2019.09.10", "title": "10 септември - Световен ден за предотвратяване на самоубийствата"}
{"url": "https://www.actualno.com/society/prognoza-za-vremeto-10-septemvri-vtornik-news_1374020.html", "text": "      Днес над България ще е предимно слънчево. Следобед ще има временни увеличения на облачността, но ще е почти без валежи. Ще духа слаб, до умерен вятър от изток-североизток. Максималните температури ще бъдат между 25° и 30°, в София - около 26°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).      Атмосферното налягане ще е малко по-високо от средното за месеца.   Над Черноморието ще се задържи предимно слънчево. Ще духа до умерен вятър от изток-североизток. Максималните температури на въздуха ще бъдат между 25° и 26°. Температурата на морската вода е 24-25°. Вълнението на морето ще бъде 2 -3 бала.\r\nНад планините ще бъде предимно слънчево, след обяд - с временни увеличения на облачността, но ще е почти без валежи. Ще духа умерен, по високите и открити части – до силен вятър от изток-североизток. Максималната температура на височина 1200 метра ще бъде около 20°, на 2000 метра 13°.  През следващите дни ще преобладава слънчево време, с временни увеличения на облачността, почти без валежи. Ще продължи да духа слаб до умерен вятър от изток-североизток. Ще остане топло за периода. ", "date": "2019.09.10", "title": "Прогноза за времето - 10 септември (вторник)"}
{"url": "https://www.actualno.com/europe/velikobritanija-vryshta-bezmitnoto-pazaruvane-pri-tvyrd-brexit-news_1374049.html", "text": "      Британците, които се връщат у дома от страните от Европейския съюз, вече няма да трябва да плащат данъци върху алкохола и тютюневите изделия, закупени на Стария континент в случай на Brexit без сделка, съобщи британското правителство.      Британското правителство също ще се откаже от обмитяване на подобни продукти, пътуващи в обратна посока, в опит да даде тласък на туристическия сектор, ако страната напусне ЕС без сделка, съобщи финансовият министър Саджид Джавид, предаде БГНЕС.   ЕС премахна безмитното пазаруване между страните-членки през 1999 година, като заяви, че това е несъвместимо с единния пазар.\r\nБританското правителство изчислява, че бутилка вино, закупена на летище от Duty Free магазин по пътя за ЕС след Brexit, може да бъде с до 2,5 евро по-евтина.  В момента на излизане от ЕС пътуващите до Великобритания все още биха могли да донесат у дома неограничено количество алкохол и цигари, ако плащат мито върху тях в страната на произход. Но те също биха имали възможност да купуват ограничени количества безмитен алкохол и цигари в магазините за безмитни стоки в Европа, заяви правителството на Острова.\r\nТози ход беше разгледан от предишния премиер Тереза Мей и оценките бяха, че това ще струва на хазната между 150 и 200 милиона паунда годишно.   Депутатът-консерватор Чарли Елфике заяви, че това ще помогне на развитието на крайбрежните градове като Дувър, който той представлява. Крайбрежните общности като Дувър имаха едни от най-високите пропорции на гласовете за Brexit в страната на референдума през 2016 година.     ", "date": "2019.09.10", "title": "Великобритания връща безмитното пазаруване при твърд Brexit"}
{"url": "https://www.actualno.com/politics/kak-pravitelstvoto-si-prisvoi-budjetnija-izlishyk-news_1374037.html", "text": "      Наближава времето, в което започва по-широкото обсъждане на съставения от Министерството на финансите и останалите министерства проект на закон за държавен бюджет за 2020 година. Но за пореден път, както през последните повече от десет години, се повтаря практика, различна от това, което се прави в другите страни - членки на ЕС, пише професор Христина Вучева за       Европейското изискване за публичност и прозрачност на обсъждането на бъдещия бюджет в България се \"спазва\" по следния начин. Проектът се внася в Националния съвет за тристранно сътрудничество. Разглежда са за около два часа в Комисията по бюджета на този съвет. Обсъждането традиционно се ръководи от съответния зам.-министър на финансите, който отговаря за бюджета. Присъстват експерти на двете синдикални организации и на няколкото работодателски сдружения. Обсъждането завършва с протокол, а няколко дни по-късно се насрочва заседание на НСТС (т.нар. Тристранка). Отделят са около три часа. Съветът се ръководи от зам.-министър-председател. Няма случаи досега някой да е поискал мнение на академичната общност. Каквото и да са казали работодателите и синдикатите, проектът се приема от Министерския съвет без дебати.   Традиционно синдикатите поставят въпроси за минималната работна заплата и за минималния и максималния осигурителен доход. Работодателите се интересуват от данъци и от възраженията на синдикатите по споменатите въпроси. Няма интерес към нивото и качеството на публичните услуги, към съответните разходи за тях, към тяхната ефективност и организация. Не се е случвало на тристранен съвет някой да се разтревожи от структурата на данъчните приходи например и от произтичащите от това проблеми за хората с ниски доходи. Тези въпроси и свързаното с тях ниво на публични услуги често се поставят само от високопоставени служители на Европейската комисия.  Участието на обществеността в дебата се постига основно, като се разменят мнения по сутрешните телевизионни блокове - за минути. По-обстойно се разисква по различните сайтове, като се използва информацията от заседанието на тристранния съвет.\r\nВ Народното събрание се прави едно обсъждане на проектобюджета на съвместно заседание на Икономическата и на Бюджетната комисия. След това в пленарно заседание законът се приема с гласовете на управляващата партия и на нейните партньори в управлението. Каквото и да предлага опозицията, то се отхвърля        Тази година все пак има повече информация за някои важни части на бюджета. От КНСБ организираха през юли конференция за данъците и дадоха предложения за промени.  Управляващите не ги приеха, а финансовият министър повтори за пореден път, че в този мандат промени в данъчната политика няма да има. За съжаление нито премиерът Бойко Борисов, нито финансовият министър Владислав Горанов досега са дали отговор на констатациите на наши и чужди експерти за лошото качество на публичните услуги.\r\nМинистър-председателят твърди, че е много доволен от борбата с контрабандата. Никога не уточнява кои точно стоки има предвид. Наскоро г-н Борисов ни съобщи, че фискалният резерв бил пълен. Ще бъде добре експертите на Министерството на финансите (МФ) да обяснят на своите началници, че нито фонд, нито дори резерв на правителството. В Закона за публични финанси ясно пише, че това е показател, който дава информация основно за остатъците по сметките на бюджетните организации към определена дата. Когато се говори за фискалния резерв, добре е да се припомни, че в него единствената част, която има характер на резерв, всъщност няма нищо общо с бюджета. Преди години МФ включи във фискалния резерв ресурсите на т.нар. Сребърен фонд (фонд за допълнителни пенсии), както и някои други средства, за които няма нито юридическа, нито същностна причина да влизат там, където са. Сумата на тези средства е около 4 млрд. лв. Ще припомним, че Сребърният фонд бе създаден по идея на БСП и по време на нейното управление. В него трябваше да се акумулират приходи от приватизацията и от концесионни такси. Първоначално имаше и текст, който беше в противоречие със закона за бюджета, като се предвиждаше в Сребърния фонд да се отнасят и текущи излишъци. С приемането на Закона за публичните финанси това беше коригирано.\r\nПо установените законови правила нашият министър-председател чрез решения на МС може да разполага с нещо като резерв съгласно Закона за държавния бюджет с названието ”Резерв за непредвидени или неотложни разходи”. По бюджета за 2019 г. сумата е 81 млн. лв. и е предназначена за евентуални бедствия и аварии.\r\nНастоящият министър-председател не е първият, който се хвали и използва т.нар. фискален резерв за реклама. Историята на тази практика е следната: По настояване на нашите западни партньори, когато се подготвяхме за членство в ЕС, още през 2000 г. се въведе „Единна бюджетна сметка” при управлението на бюджетните пари в МФ. Това беше нещо много полезно и за неговото утвърждаване огромна заслуга има тогавашният зам.-министър на финансите Димитър Радев, сега управител на БНБ.\r\nПредназначението на метода е да рационализира управлението на бюджетните пари по отделните разпоредители с оглед намалението на средствата, които са необходими за попълване на временните разриви между приходи и разходи.Това беше постигнато, но се утвърди и представата, че МФ е пълният господар на тези пари, които временно се задържат като остатък, и че това е \"касата\" на централния бюджет, който, както е известно, се командва от министъра на финансите. С годините сякаш се забрави основният смисъл - намаление на сумите, които временно се привличат за погасяване на касови разриви. Остана и се наложи виждането, че това е нещо, което символизира колко сме добри и как можем, когато поискаме, да извадим повече от милиард и да го дадем на някои независимо какво пише в закона за бюджета за съответната година. Това се случи например през 2017 г., когато се плащаше за \"безплатното\" саниране, и се повтори в края на 2018 г. когато се преведоха 1.2 млрд. лв. на акционерно дружество, за да строи по-късно магистрала „Хемус”. При тази практика трябва да оправдаем премиера, за това, че говори със самочувствие за пълния фискален резерв. Просто години наред никой не възразява и не отбелязва, че това е в противоречие със смисъла на бюджетния процес, а и със самия закон, който го регулира.      Сигурна съм, мнозина ще кажат, че това са формалности, че по-важното е да сме добри организатори и да строим. Работата е в това, че описаната практика отваря вратите на разхищенията и нахалните кражби, въпреки че инициаторите може и да са вярвали, че по този начин помагат нещата да вървят напред. Но те очевидно не вървят и се затвърждава все повече убеждението на много хора, че всичко зависи от това какво ще даде Началникът, а не какво ще запишем в Закона за държавния бюджет. Това обяснява защо при обсъждането на бюджета никой не се интересува какво е съдържанието на предвидените капиталови разходи.\r\nКъм 23 август по данни на БНБ от Баланса на емисионното управление парите на правителството са около 9.5 млрд. лв. От тях 3 млрд. лв. са на Фонда за гарантиране стабилността на държавната пенсионна система (Сребърния фонд), около един милиард имат нещо като фондов характер, един милиард са парите, току-що получени от емитирания нов вътрешен дълг. Остават около 4.5 млрд. лв. Това са остатъците по сметките на бюджетните организации . От години предлагам да се разделят при отчитането сумите, които представляват съдържанието на единната бюджетна сметка, сумите на Сребърния фонд и други с подобен характер, както и сумите, които са свързани с емитиране на дълг и неговото погасяване. Това ще позволи рекламата на правителствените успехи да бъде по-близо до истината\r\nНе отричаме добрите резултати, които българските публични финанси постигат от 2016 г. насам, включително и през тази година - те са факт. Точно затова няма нужда от безпочвени хвалби. Има потребност от трезв анализ при актуализирането на тригодишната бюджетна прогноза, за да се даде точно оценка на рисковете, за които имаме достатъчно информация. Рисковете са сериозни за следващите години. Част от тях са по линия на натрупаните значителни задължения в държавната енергетика. Държа да отбележа - не по вина на самите дружества, а от лошо законодателство и фактическо неприлагане на либерализацията в енергетиката, както и поради не особено далновидните приказки и действия за АЕЦ \"Белене\". Влияние оказват и щедрите харчове за военна техника. ", "date": "2019.09.10", "title": "Как правителството си присвои бюджетния излишък"}
{"url": "https://www.actualno.com/sofia/protestni-shestvija-moje-da-zatrudnjat-dvijenieto-v-stolicata-news_1374026.html", "text": "      Във връзка с , предвидени за 10 септември, от СДВР информират жителите и гостите на София за евентуални затруднения на движението. Това съобщиха от пресцентъра на МВР.      Възможни са затруднения при преминаването в следните участъци:   - около 17.00 часа – в района на пл. „Независимост“ и пл. „Ал. Батенберг“;\r\n- около 18.00 часа – района на Съдебната палата, като шествието ще се движи по маршрута бул. „Витошка“ – бул. „Патриарх Евтимий“ – бул. „Васил Левски“ – Народното събрание;  - около 18.30 часа – в района на бул. „Цариградско шосе“ и кръстовищата с улиците „Павел Красов“ и „Димитър Пешев“. ", "date": "2019.09.10", "title": "Протестни шествия може да затруднят движението в столицата"}
{"url": "https://www.actualno.com/society/lovci-planirat-protesti-zaradi-merkite-sreshtu-afrikanskata-chuma-po-svinete-news_1374095.html", "text": "      Ловци подготвят протести заради крайните мерки, наложени им заради  по свинете. Те са внесли в Министерството на земеделието и в Министерския съвет писмо с искане за преразглеждане на ограниченията, които засягат над 15% от дружинките в страната, съобщи bTV.      По думите на ловците трябва да се спре със забраните за ловуване в районите, където е намерено огнище на чума. В момента забраната е в 200 кв. км зона около всяко огнище, което лишава около 250 дружинки от лов.   Според тях проблемът е, че се създават т.нар. „тихи зони”, в които се събират прасетата от съседните райони. Евентуално те се заразяват и след това в търсене на храна изминават голямо разстояние, в което заразяват и останалите прасета.\r\nСпоред ловците, ако ловът бъде разрешен, ще има много по-сериозен отстрел и ще намалеят като численост. Ако не бъдат чути, ловците са готови след 1 октомври да обявят национални протести със затваряне на пътни артерии.  Междувременно стана ясно за случай, в който са избити свине извън 20-километровата санитарна зона.\r\nВ мездренското село Брусен хората се съмняват дали наистина е трябвало да избиват прасетата си, както им е било наредено.   Официално информация за това, че те не попадат в зоната за клане на животни няма, но от областната администрация обясниха, че селото е извън 20-километровата зоната около свинекомплекса в с. Чирен. Епизодичната областна комисия обаче е взела решение да се пристъпи към доброволно клане на животни, тъй като рискът е голям и има опасност от разпространение на .    Хората разказаха, че много бързо са заклали животните. Кметът на селото Георги Николов обясни, че още в началото е имало съмнения за това решение. Все пак са изпълнили заповедта. ", "date": "2019.09.10", "title": "Ловци планират протести заради мерките срещу африканската чума по свинете"}
{"url": "https://www.actualno.com/balkani/bivsh-syratnik-na-erdogan-pravi-nova-partija-news_1374107.html", "text": "      Бившият вицепремиер на Турция Али Бабакан ще сформира нова политическа партия преди края на годината. Съответното той обяви в интервю за вестник Karar, предава Reuters, цитирана от \"Фокус\".      Бабакан подаде оставка от \"Партия на справедливостта и развитието\" заради \"дълбоки различия\". Той бе един от основателите на партията, а през първите й години на власт Бабакан заемаше постовете на министър на икономиката и външните работи, преди да стане вицепремиер на Турция – пост, който заемаше от 2009 г. до 2015 г.   В интервюто Бабакан подчерта, че все още работи за привличане на съмишленици за екип, който да ръководи новата партия. Амбициите са тя да бъде конкурентна на управляващата партия на държавния глава Реджеп Тайип Ердоган.\r\n\"Това ще отнеме известно време. Искаме партията да бъде сформирана преди 2020 г. Качеството е много важно тук\", подчерта Бабакан.  Партията на Ердоган претърпя тежко поражение на кметските избори в Истанбул през юни, а партията, ръководена от Бабакан, може да разруши допълнително базата за подкрепа на Ердоган. ", "date": "2019.09.10", "title": "Бивш съратник на Ердоган прави нова партия"}
{"url": "https://www.actualno.com/crime/tejka-katastrofa-na-e-79-kraj-simitli-news_1374105.html", "text": "      Два автомобила се сблъскаха на главния път Е-79 след Симитли в посока Кресненското дефиле, предаде кореспондентът на БГНЕС в региона.      Едната кола е изхвърчала извън пътя, жена е блокирана в автомобила, по първоначална информация в едната кола има и дете със счупен крак.   Сигалът за инцидента е подаден около 9.10 ч. тази сутрин.\r\nИнцидентът е станал на правия участък след Симитли срещу село Черниче. На място са изпратени линейки и полиция.   ", "date": "2019.09.10", "title": "Тежка катастрофа на Е-79 край Симитли "}
{"url": "https://www.actualno.com/healthy/porychka-za-onkolekarstva-na-stojnost-13-mlrd-lv-objavi-zdravnoto-ministerstvo-news_1374113.html", "text": "      Поръчка за онколекарства на стойност почти 1,3 млрд. лева с ДДС обяви . Рамковото споразумение ще е за период от две години - от 1-ви януари 2020-та до 31-ви декември 2021-ва година, и касае доставка на за 203 лечебни заведения в страната.      Медикаментите в списъка са според получените от тях заявки за наименования и количества.   Поръчката е разделена на две обособени позиции. Първата е на стойност почти 700 млн. лв. с ДДС, а втората – близо 491 млн. лв. с ДДС. .\r\nПрипомняме, че според постановление от юни 2015 г. министърът на здравеопазването е Централен орган за покупки в сектор „Здравеопазване“.  В изпълнение на възложените му функции чрез електронната система той е провел процедура по събиране на заявки за двугодишния период от – държавни и общински болници, комплексни онкологични центрове, държавни и общински лечебни заведения за психиатрична помощ, центрове за спешна медицинска помощ и др.\r\nВ документацията на МЗ се посочва, че в рамките на провеждания вътрешен конкурентен избор/допълване на оферта ще бъдат заявявани количества . То от своя страна не е длъжно да заяви за доставка цялото договорено количество, а колкото са действителните му нужди, .   Изисква се всяка доставка да се изпълни след получаване на заявка от съответното лечебно заведение, а спешните доставки – до 6 часа.    Лечебното заведение може да откаже приемането на медикаментите, ако в деня на тяхното пристигане или приемане остатъчният срок на годност е по-малък от определения минимален. Изисква се остатъчният срок да е не по–малък от 50% от срока, обявен от производителя. При доставка на лекарствени продукт с по-кратък от договорения срок на годност се дължи неустойка, с изключение на спешните доставки. ", "date": "2019.09.10", "title": "Поръчка за онколекарства на стойност 1,3 млрд. лв. обяви здравното министерство"}
{"url": "https://www.actualno.com/curious/8-pesni-koito-sybudiha-ot-koma-pacienti-i-gi-vyrnaha-kym-jivota-video-news_815422.html", "text": "              Лекарите често препоръчват на хората, посещаващи свои близки, които са в кома, да им пускат музика, която има специално значение за човека на леглото. Този подход е известен като \"значителен стимул\", представянето на неща, които са познати и емоционално важни.\r\nСтимулите като тези са толкова силни, че дори могат да събудят хора, изпаднали в дълбока кома.     Историята: През 2011 г. 7-годишната Шарлот Неве получава мозъчен кръвоизлив, който я докарва до състояние на кома, което лекарите определят като безнадеждно. Те казват на близките, че Шарлот няма да се събуди. Майката на момиченцето се готви за най-лошото, когато по радиото чува, че награда \"Грами“ за 2012 г. печели песен на Адел. И то не коя да е, а любимата на майката и дъщерята. Майката на Шарлот започна да пее песента и за нейно учудване Шарлот се усмихна. Това била първата реакция на детето, откакто попадна в комата. Два дни по-късно тя говорила и ставала от леглото.      Историята: Родителите на 5-годишната Клаудия Деалвис били съкрушени от мъка, когато тя паднала от балкона, вследствие на което счупила черепа си и изпаднала в кома. Тя била в кома за 10 дни без никакви признаци за подобрение, когато \"You're Beautiful\", една от любимите песни на Клаудия, зазвучала от болничното радио. \"Забелязахме, че започва да се движи леко и знаехме, че ще се събуди“, споделя  баща й. Когато момиченцето отворило очи, родителите били на седмото небе.        Историята: Джон Флин, изпълнителен директор на лондонска фирма, преживява три сърдечни байпаса за по-малко от 24 часа през 2012 година. Малко след това той изпада в кома в резултат на тежко вътрешно кървене. Джон не реагира шест дни, докато един от синовете му не започне да му пуска музика от плейлиста на баща му. Когато засвирил саундтрака на Mack Mabel, Флин започнал да барабани с пръсти по болничната кушетка.\r\nФлин, който се занимава с инвестиции в продукциите на „Уест Енд“, по-късно получил възможност да инвестира в Mack Mabel. Макар че обикновено не влагал пари в шоута на „Уест Енд“, той направи изключение този път.     Историята: През 2005 г. Кори Джордж бил огромен фен на Green Day. Кори претърпял автомобилен инцидент на деветия си рожден ден и изпаднал в безсъзание за две седмици. Само машини поддържали живота му. Тогава на майка му ѝ хрумва да пусне любимия му албум на бандата - American Idiot. Кори отворил очи и след по-малко от час движил пръстите си.  пръсти и пръсти.  Историята: През 2009 г. Джарет Карланд прекарва четири месеца в кома, след като е блъсната от кола. Лекарите били обезърчени и не давали никакви шансове на Джарет. Ако оживеел, той щял да бъде във вегетативно състояние до края на живота си. За да се опитат да го изкарат от комата, родителите му непрекъснато му пускали любимата негова песен.  Необходими били много повторения, но в крайна сметка Карланд реагирал. Почти година по-късно той благодари на Чарли Даниелс лично.     Историята: През 2012 г. Робин Гиб бил покосен от пневмония. Тъй като имунната му система била слаба от битки с рак на черния дроб и рак на дебелото черво, както и химиотерапията, Гиб изпаднал в кома. Той обаче се събудил с вик, когато съпругата и синът му му пуснали песента \"Не плачи сам\" - класическо парче, отбелязващо 100-годишнината от потъването на Титаник.     Историята:  Сам Карът бил на 17, когато излязло парчето на Роулинг стоунс и на 60, когато същата песен го събудила от кома.  Историята: Може би си спомняте ужасяващата история на австрийската гражданска Керстин Фрицл. Тя попадна в новините преди няколко години, когато бе открито, че момичето е живяло в мазето с майка си/сестра си. Да, Елизабет е била и майка, и сестра на Керстин. Баща й/дядо й Йозеф Фрицл е затворил дъщеря си Елизабет под земята в продължение на 24 години, многократно я е изнасилвал, вследствие на което тя му родила седем деца, едно от които Керстин. Когато Кристин се разболява през април 2008 г., Елизабет убеждава баща си, че Керстин трябва да отиде в болницата. По-късно тя успешно е събудена от медицинско-предизвикана кома с песни на Роби Уилямс, за които се смята, че са слушали в мазето. ", "date": "2019.09.10", "title": "8 песни, които събудиха от кома пациенти и ги върнаха към живота (ВИДЕО) "}
{"url": "https://www.actualno.com/plovdiv/dete-na-godina-i-polovina-postrada-tejko-zaradi-roditelska-bezotgovornost-news_1374139.html", "text": "      Момиченце на година и половина е паднало от втория етаж на бул. \"Хаджи Димитър\" в Пловдив в петък.      Днес от УМБАЛ \"Св. Георги\", където е настанено детето, съобщават, че то има тежка черепно-мозъчна травма, но състоянието му е стабилизирано и не се налага оперативна намеса.   Детето е паднало от над четири метра височина и е намерено от съседи, които са повикали и медиците. Полицаи, пристигнали на местопроизшествието, уведомяват родителите, които били заспали. По някои данни - след употреба на алкохол. ", "date": "2019.09.10", "title": "Дете на година и половина пострада тежко заради родителска безотговорност"}
{"url": "https://www.actualno.com/europe/marija-gabriel-shte-e-komisar-za-inovaciite-i-mladejta-video-news_1374192.html", "text": "      Мария Габриел ще е комисар, който отговаря за иновациите и младежта. Това съобщи председателят на ЕК Урсула фон дер Лайен.      Припомняме, че от вчера вървяха спекулациите, че Габриел ще поеме ресор \"Образование\". Със сърдит тон , че \"ще имаме ресор, който хем ще ни харесва, хем е модерен, хем ще е достоен за България. И с поне 3 пъти по-голямо финансиране от сегашното\".\r\nВ ресора на Габриел най-популярната програма е \"Еразъм +\". За сегашният седемгодишен период отделените средства са 14,7 млрд. евро, като ЕК иска удвояване на бюджета за следващия седемгодишен период.       Същевременно Фон дер Лайен уточни, че зам.-председателите на новата Европейска комисия ще отговарят за приоритетите на политиката на Комисията и ще бъдат остриетата на изпълнителната политика на ЕС. \"На база темите членовете на Комисията ще работят в клъстери\", заяви германката и подчерта, че зам.-председателите ще работят по хоризонтални политики, които са важни за всички области в Европа. Председателят на ЕК каза и, че очаква всички комисари да посетят отделните страни-членки най-късно до средата на мандата на сегашната Комисия.\r\nНа първо място сред заместниците си Фон дер Лайен посочи Франс Тимерманс. Той ще е изпълнителен зам.-председател за зелената политика. ЕС трябва да е лидерът във въглероднонеутралната политика, категоричен беше председателят на Комисията.\r\nМаргрете Вестагер също ще е зам.-председател на ЕК и ще отговаря за дигиталния сектор, както и за въпросите на конкуренцията - ресор, който Вестагер добре познава. Припомняме, че и тя, както и Тимерманс, беше кандидат за председател на ЕК – но от , които така и не бяха взети предвид от Европейския съвет. Вестагер ще отговаря и за киберсигурността.    Изпълнителният зам.-председател на ЕК ще е Валдис Домбровскис. Той ще има за задача да координира работата що се отнася до икономиката от гледна точка пазар и социален характер. Той ще е и комисар по финансовите услуги.\r\nВера Йоурова ще е зам.-председател по ценностите и юридическите въпроси, като комисар по правните въпроси ще е белгиецът Дидие Рейндерс. А испанецът Жозеп Борел ще отговаря за външните въпроси – очаквано потрфолио, като той ще е  също зам.-председател на ЕК. Такъв ще е и досегашният говорител на ЕК Маргаритис Схинас, както и Марош Шефчович, който ще отговаря за междуинституционалните отношения. Схинас ще поеме ресор \"Съхраняване на европейския ни начин на живот\".   От големите икономики, французойката Силви Гулард ще отговаря за индустрията и промишлеността, включително ще ръководи директората за отбраната в Космоса. Фон дер Лайен добави, че тя ще има думата и за дигиталната политика. Бившият италиански премиер Паоло Джентилони ще поеме икономиката. Познатият като комисар по въпросите на разширението Йоханес Хан ще е вече комисар по бюджета и администрацията. Интересното е, че Ласло Трочани поема портфолиото по въпросите на разширението и то след като той е една от дискусионните номинации - защото беше и един от двигателите за законодателните промени в Унгария, довели до наказателната процедура относно върховенството на правото. А полякът Януш Войчеховски (Полша) ще отговаря за ресор \"Земеделие\".\r\nПо отношение на Brexit също има новина - ирландецът Фил Хоган поема търговията, след като досега беше отговорен за селското стопанство. Припомняме, че именно е препъникамъкът по Brexit.    Следващите стъпки Европейският парламент трябва да одобри целия колегиум на членовете на Комисията, включително председателя и върховния представител на Съюза по въпросите на външните работи и политиката на сигурност/заместник-председателя на Европейската комисия. За да се случи това, всички кандидати за комисари ще бъдат изслушани в съответните парламентарни комисии в Европейския парламент. След като ЕП даде одобрението си, Европейският съвет официално ще назначи новата Европейската комисия. Крайният срок за това е 1 ноември. ", "date": "2019.09.10", "title": "Мария Габриел ще е комисар за иновациите и младежта (ВИДЕО)"}
{"url": "https://www.actualno.com/asia/katar-otnovo-nedovolstva-ot-sauditska-arabija-news_1374047.html", "text": "      Министерството на външните работи на Катар обвини Саудитска Арабия в нарушаване на международното право, предаде БГНЕС.      \"Поведението на Кралство Саудитска Арабия… не се е променило дори три години след кризата, която скъса социалните връзки в Персийския залив. Рияд продължава да нарушава международното право и непрекъснато провежда дискриминационна политика срещу Катар\", се казва в съобщение на външното министерство на арабската държава.   Катар призова Саудитска Арабия да сътрудничи с Кувейт, който пое ролята на посредник в конфликта между страните от региона, за да прекрати конфронтацията и да премахне блокадата, наложена на Катар от нейните съседи.\r\nПрез юни 2017 година Саудитска Арабия, Бахрейн, ОАЕ и Египет обвиниха Катар в подкрепа на тероризма и спряха дипломатическите отношения с емирството, прекъсвайки всички комуникации и установявайки транспортна блокада. В отговор Доха заяви, че обвиненията срещу тях се дължат на икономическия ѝ успех.   ", "date": "2019.09.10", "title": "Катар отново недоволства от Саудитска Арабия "}
{"url": "https://www.actualno.com/society/kakvi-chujdi-bokluci-gorim-i-ot-kyde-mosv-kazva-che-v-kraja-na-godinata-shte-e-jasno-za-minalata-godina-news_1374251.html", "text": "      В края на тази година България ще докладва съгласно Базелската конвенция за контрол на трансграничното движение на опасни отпадъци какви отпадъци и откъде са внасяни в страната през 2018 година. Това съобщи Министерството на околната среда и водите (МОСВ) пред .      Уточнението стана ясно във връзка с материал на относно сигнал за в България през Варненското пристанище. Информация за такова нещо не е постъпвала в МОСВ и РИОСВ-Варна, твърди зам.-министърът на околната среда и водите Николай Кънчев.\r\nСъщевременно, в България е имало внос на отпадъци за горене, но не повече от 50% от капацитета на съответната инсталация, подчертават от МОСВ. Специално от Италия – дестинация, за която , че е източник на отпадъци за горене за ТЕЦ-овете на , има внос на киселина от батерии, на RDF и третирани смесени отпадъци. А дали отпадъци, внесени от чужбина, се горят специално в циментовите заводи – от МОСВ не отговориха, но в Публичния регистър на такива лица пише, че комплексно разрешително има \"Девня Цимент\". Такова има и ТЕЦ \"Брикел\", както и , част от чиито мощности бяха спрени именно заради неправомерно ползване на биомаса. ", "date": "2019.09.10", "title": "Какви чужди боклуци горим и от къде - МОСВ казва, че в края на годината ще е ясно за миналата година"}
{"url": "https://www.actualno.com/asia/honkong-vsjakakva-vynshna-namesa-v-stranata-e-nepriemliva-news_1374098.html", "text": "      Намесата във вътрешните работи на Хонконг от страна на която и да е държава е абсолютно излишна, заяви ръководителят на администрацията Кари Лам.      Тя се обърна към местните активисти да прекратят призивите си към САЩ да приемат закон за демокрацията и правата на човека в Хонконг, съобщава РИА Новости.   Намесата във вътрешните работи на Хонконг от страна на Конгреса на друга държава под каквато и да е форма е напълно излишно и нецелесъобразно.\r\n„Надявам се, че местните дейци, особено онези, които заемат определени длъжности, няма да излизат повече с подобни инициативи и да молят Конгреса на САЩ да приема съответен закон”, заяви Лам.  Тя подчерта, че правителството на Хонконг има задължение да защитава основните човешки права и да спазва Основния закон на специалния административен окръг.\r\nПреди дни няколко хиляди човека, участващи в поредния антиправителствен протест, отидоха пред Генералното консулство на САЩ и връчиха петиция с молба американските власти да приемат закон в подкрепа на демокрацията и правата на човека в Хонконг.   Ако подобен закон бъде приет, държавният секретар на САЩ ще трябва веднъж годишно да дава оценка за това дали Хонконг е „достатъчно автономен”, за да оправдае специалния статут на преференциален търговски партньор на Съединените щати.     ", "date": "2019.09.10", "title": "Хонконг: Всякаква външна намеса в страната е неприемлива "}
{"url": "https://www.actualno.com/curious/dneven-horoskop-za-11-septemvri-news_1374223.html", "text": "       Овен       Днес не подценявайте сигналите, които тялото ви дава. Може да криете някои неща от другите, но това не означава, че те не съществуват. Телец Днес не давайте напразни надежди там, където нямате никакво намерение дори да се върнете. Понякога мълчанието може да каже много повече от хиляди думи.   Близнаци Това е ден, в който да решите какво да отхвърлите завинаги от плещите си.  Сега имате нужда от разтоварване, както психическо, така и физическо. Рак     Днес не може да си позволите компромиси със здравето и настроението си. Погрижете се за тях, като за нещо крехко и ценно, каквото всъщност са. Лъв Днес не си мислете, че светът ще свърши без вашето участие. Оттеглете се от активни действия и си подарете няколко часа тишина. Дева Днес не напирайте да сте сред първите редици. Изберете си удобно място, от където ще може да наблюдавате всичко, което се случва и да си правите изводи.   Везни Днес е добре да усвоите ново умение. Не се отказвайте след първия неуспех. Бъдете настоятелни, упорити и последователни.    Скорпион Днес е добре да се обърнете назад и да помислите дали няма нещо за довършване. Ако нямате подобни задължения се обадете на приятел, с когото не сте се чували отдавна. Стрелец Днес не правете компромис с качеството на нещата. Това се отнася до онези, които другите правят за вас, но и за тези, които вие правите за другите. Козирог    Днес не навлизайте напразно в дълбини, от които не е ясно как ще се измъкнете. Помислете най-вече за себе си и как по-лесно да премине денят ви. Водолей Денят е успешен за всякакъв вид комуникация. Чарът ви ще ви отваря врати, а добрата дума ще създава приятелства. Риби Днес е добре да бъдете по-аналитични и наблюдателни. Изводите направете за себе си и не бързайте да давате оценки или да изказвате мнение. ", "date": "2019.09.10", "title": "Дневен хороскоп за 11 септември"}
{"url": "https://www.actualno.com/politics/simeonov-mestnijat-vot-shte-razklati-upravljavashtata-koalicija-snimki-news_1374183.html", "text": "      Националният фронт за спасение на България (НФСБ) се регистрира за участие в местните избори на 27 октомври.      Документите бяха внесени от председателят Валери Симеонов, зам.-председателите Валентин Касабов, Данчо Хаджиев, Борис Ячев и представители на партията, предаде  БГНЕС.    На излизане от сградата на ЦИК, Валери Симеонов коментира, че местният вот може да разклати управляващата коалиция.  \"Ако пак се използват тези отвратителни манипулации, каквито бяха направени в Пловдив, коалиция няма да има\", посочи Симеонов.\r\nНа въпрос дали НФСБ ще издигат кандидат за кмет на София Симеонов коментира:\r\n''Ще решаваме тепърва. Възможно е да, възможно е не. София е черешката на тортата, оставяме си я за десерт накрая.''        Той обаче посочи, че в личен план със сигурност не би гласувал за Волен Сидеров.\r\nПо думите му успех ще бъде, ако НФСБ има повече кметове в по-големите градове. \"'Не знам по-добър и по-популярен човек в Пловдив от г-н Атанасов.\r\nИздигаме в Добрич Йордан Апостолов- успял бизнесмен, човек с огромна популярност. В Бургас издигаме един от най-известните хирурзи в България.''\r\nЗа ареста на бившия главен редактор на ''Дума'' Симеонов коментира: ''След като са повдигнати обвинения там, вероятно имат основание.''    ", "date": "2019.09.10", "title": "Симеонов: Местният вот ще разклати управляващата коалиция (СНИМКИ)"}
{"url": "https://www.actualno.com/politics/poslanikyt-ni-v-avstralija-shte-potyrsi-otgovornost-za-podpalenoto-zname-news_1374115.html", "text": "      Българските власти ще потърсят отговорност за запаления по време на протеста на македонската диаспора пред сградата на консулството на югозападната ни съседка в Мелбърн, Австралия, съобщава скопското електронно издание МКД, предаде \"Фокус\".      Н.пр. Петър Никоалев получи задача от министъра на външните работи на България Екатерина Захариева да проведе среща с представители на австралийските власти и да ги призове да предприемат мерки срещу извършителите на инцидента, като същевременно помоли в бъдеще органите на реда да се противопоставят на всякакви опити за оскверняване на държавните символи.   В понеделник македонското правителство осъди паленето на снимки на премиера Зоран Заев и министъра на отбраната Радмила Шекеринска пред консулството в Мелбърн, припомнят от редакцията. ", "date": "2019.09.10", "title": "Посланикът ни в Австралия ще потърси отговорност за подпаленото знаме"}
{"url": "https://www.actualno.com/balkani/granati-i-protivotankovo-oryjie-izcheznali-ot-voenna-baza-v-gyrcija-news_1374168.html", "text": "      Генералният щаб на военноморските сили на Гърция съобщи за изчезнали военни материали от базата на остров Лерос. Става дума за противотанкови оръжия, гранати и боеприпаси, съобщава РИА Новости, като се позовава на изданието Militaire.gr.      При обичайна проверка на техническото оборудване в базата в понеделник било открито несъответствие между регистрираните и наличните военни материали. Изчезнали са противотанкови гранати и боеприпаси.  В помещението с боеприпасите не са открити признаци на кражба с взлом,  което поставя под подозрение служителите в базата.   Започнало е предварително разследване на обстоятелствата и причините за липсата. В разследването  участва и екип по антитероризъм.\r\nТова е най-сериозният случай на кражба на военно имущество след кражбата на оръжие във военното поделение на остров Кос през 2002 г. Тогава бяха откраднати три картечници, 17 пистолета 45-ти калибър и три автомата G3, припомня БГНЕС. Разследващите свързаха случая с терористичната организация „17 ноември”.   ", "date": "2019.09.10", "title": "Гранати и противотанково оръжие изчезнали от военна база в Гърция "}
{"url": "https://www.actualno.com/cars/volkswagen-predstavi-pyrvija-si-masov-elektricheski-avtomobil-news_1374232.html", "text": "      Компанията Volkswagen представи първият си изцяло електрически масов автомобил - ID.3, като това стана на Международното автомобилно изложение (IAA) във Франкфурт.      Базовата му цена ще бъде по-малка от 30 000 евро. ID.3 има потенциал да въведе нова ера на широкомащабно електрически мобилно производство, пише в официалния си сайт автомобилният гигант.   „ID.3 е първият електромобил в света изцяло без CO2. Следователно, той поставя своя знак: за иновативни технологии, за свобода на индивидуалната мобилност и за опазване на климата“, поясни на изложението Ралф Брандщетер, главен оперативен директор на сектора за леки автомобили на марката. На международното изложение (12-22 септември) ID.3 ще бъде придружен от още два електрически модела на „Volkswagen“: най-новото поколение на също мъника e-up! и сегашният e-Golf.  Това са три превозни средства с нулеви емисии“ за днес и утре“, пише сайтът на компанията. Volkswagen ще представи и други концептуални автомобили в рамките на изложението. „Тези превозни средства ще слеят настоящето с бъдещето и ще поставят марката за леки автомобили Volkswagen и автомобилната мобилност в нова ера“, пише сайтът.\r\nНовият дизайн на ID.3 се основава на модулната платформа за автомобили с електрическо задвижване (MEB), разработена от концерна Volkswagen. В средата на май компанията успешно стартира приема на поръчки за ID.3 - ексклузивно специално издание, ограничено до 30 000 автомобила, с пълен набор от функции.    Модификацията ID.3 1ST ще се предлага със средния размер на трите налични размера на батерията, а доставките са планирани да започнат в средата на 2020 г. Базовата цена за този модел ще бъде не повече от 40 000 евро. Тази сума ще включва до 2000 кВт/ч електроенергия за една година след деня на първоначалната регистрация на автомобила. Батерията в ID.3 1ST е с капацитет 58 кВт/ч.    Тази батерия ще доставя енергия на електродвигателя със 150 кВт и ще даде максимална скорост от 160 км/ч и обхват до 420 километра (WLTP). Моделът ID.3 ще се предлага още с батерия с мощност 45 кВт/ч или 77 кВт/ч. В първия случай колата ще изминава до 33 км, а с по-мощната батерия - до 550 км. ", "date": "2019.09.10", "title": "Volkswagen представи първия си масов електрически автомобил "}
{"url": "https://www.actualno.com/asia/erdogan-turcija-ne-moje-da-poeme-nova-migrantska-vylna-ot-sirija-news_1374243.html", "text": "      Турция не може да поеме нова вълна мигранти от Северна Сирия. Това заяви президентът на страната Реджеп Таийп Ердоган във вторник, като подчерта, че трябва да установят „зона за сигурност“ в региона възможно най-скоро. Това предаде Reuters, цитирана от агенция \"Фокус\".      Британската агенция припомня, че съюзниците в НАТО се съгласиха да установят зона за сигурност в Североизточна Сирия по турската южна граница и да изчистят района от сирийските кюрдски „Отряди за народна самоотбрана“ (ОНС). В неделя турски и американски войници проведоха първия си съвместен патрул в региона.   Според турския външен министър Мевлют Чавушоглу, Анкара иска да работи със САЩ за безопасни зони, но засега подходът на Вашингтон към въпроса е незадоволителен. Изказвайки се на пресконференция, Чавушоглу обясни, че предприетите от САЩ стъпки са само „козметични“.   ", "date": "2019.09.10", "title": "Ердоган: Турция не може да поеме нова мигрантска вълна от Сирия"}
{"url": "https://www.actualno.com/crime/jena-zagina-myj-i-tri-deca-postradaha-pri-katastrofa-kraj-simitli-news_1374121.html", "text": "      48-годишна жена загина при катастрофата тази сутрин на главен път Е-79 край Симитли, предаде кореспондентът на БГНЕС в региона.       са се сблъскали два автомобила след Симитли в посока Кресненското дефиле. Сигналът за катастрофата е подаден около 9.10 часа тази сутрин.   Според свидетели лек автомобил – БМВ с украинска регистрация, в който са пътували мъж и три деца, се е движил в посока Кресна. По неизяснени причини автомобилът рязко навлиза в насрещното платно и удря челно друг лек автомобил с благоевградска регистрация, в който е пътувала 48-годишна жена.\r\nСлед удара лекият автомобил на жената е паднал в крайпътния скат. Водачката му е загинала на място. Тя е пътувала сама в колата.  30 минути след инцидента на място пристигна пожарна, наложи се да бъдат срязани ламарините, за да се извади тялото на загиналата.\r\nОстаналите участниците в катастрофата – мъжът и децата от украинското БМВ, са транспортирани и настанени в МБАЛ-Благоевград. По непотвърдена информация водачът е със счупен крак.   Движението по главния път Е-79 се осъществява в една лента.    Инцидентът е станал на правия участък след Симитли срещу село Черниче. На място са изпратени линейки и полиция.\r\nРазследването на инцидента продължава. ", "date": "2019.09.10", "title": "Жена загина, мъж и три деца пострадаха при катастрофа край Симитли"}
{"url": "https://www.actualno.com/plovdiv/otkrivat-obuchitelen-centyr-v-trakija-ikonomicheska-zona-kraj-plovdiv-news_1374093.html", "text": "      Над 600 души ще могат да се обучават и преквалифицират годишно в първия по рода си Център за професионално обучение, изграден за нуждите на конкретна бизнес зона - Тракия икономическа зона, Индустриална зона \"Раковски\" край Пловдив. Там ще се придобиват основни знания в няколко области, пряко свързани със заводите наоколо- пневматика, електро- пневматика, пневматични задвижвания и сензори в пневматичните системи, вакуум техника, технология и системи, електроника и електротехника, електрически двигатели, комплексни електрически задвижвания, индустриални контролери.       В програмите има още обучения по обслужването и проектирането на мехатронни системи със средна и висока степен на автоматизация, индустриални роботи, създаване на техническа и обслужваща документация и други. Идеята е да се преодолее проблемът с квалифицираната работна ръка и да се задоволят изискванията на производството.\r\nЦентърът за професионално обучение ТРАКИЯ в Тракия икономическа зона е създаден с финансовата подкрепа на Оперативна програма “Иновации и конкурентоспособност” 2014-2020. Очаква се днес той да бъде открит от министър- председателя Бойко Борисов.   ", "date": "2019.09.10", "title": "Откриват обучителен център в Тракия икономическа зона край Пловдив"}
{"url": "https://www.actualno.com/varna/kandidatite-za-obshtinski-syvetnici-i-kmetove-za-varna-jasni-do-dni-news_1374253.html", "text": "      16 септември е крайният срок за подаване на документи в ОИК, за регистрация на партии, коалиции, местни коалиции и инициативни комитети, при произвеждане на изборите за общински съветници и кметове, насрочени на 27 октомври. Това бе официално решено на заседание на Общинската избирателна комисия във Варна, с председател Велин Жеков.      Определени са също така и 51 (петдесет и един) на брой мандати в многомандатен изборен район за избор на общински съветници в община Варна.\r\nОбщинската избирателна комисия е формирала единни номера на секционни избирателни секции при произвеждане на изборите за общински съветници и кметове, насрочени на 27 октомври, като номерът на всяка избирателна секция се състои от девет цифри, групирани във вида: АА ВВ СС XXX, където: АА е номер 03 – номер на област Варна; ВВ е номерът на общината в изборния район, съгласно ЕКАТТЕ; СС е номерът на административния район за град Варна, съгласно ЕКАТТЕ; ХХХ  е номерът на секция.\r\nПрипомняме ви, че първият официално обявен кандидат за кмет на Варна за предстоящите местни избори е Димитър Карбов от НФСБ. Той беше представен от Валери Симеонов - депутат и лидер на партията. Карбов е и водач на листата на общинските съветници.   ", "date": "2019.09.10", "title": "Кандидатите за общински съветници и кметове за Варна ясни до дни"}
