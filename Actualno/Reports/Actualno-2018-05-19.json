{"url": "https://www.actualno.com/showbusiness/zvezdite-koito-uvajiha-svatbata-na-princ-hari-i-megan-markyl-snimki-news_675463.html", "text": "  Сватбата на годината вече е факт - британският принц Хари и актрисата Меган Маркъл се венчаха пред очите на 600 гости и милиони по телевизнните екрани по цял свят.  Освен към двамата младоженци, очите на всички бяха вперени в звездни гости, уважили венчавката на Хари и Меган в Уиндзорския замък. Сред тях - разбира се, кралското семейство, актьори, музиканти, журналисти, общественици и други.    Футболистът Дейвид Бекъм и съпругата му Виктория Бекъм излъчваха стил и елегантност в тъмни нюанси. Тоалетите и на двамата напомняха много тези, с които бяха на сватбата на принц Уилям и Кейт Мидълтън преди 7 години, когато Виктория бе бременна с дъщеричката си Харпър. Тя отново заложи на изчистен тъмносиня рокля и шапка, която е задължителен аксесоар на кралската сватба.     Друга звездна двойка, която очарова всички бе тази на актьорът Джордж Клуни и Амал Клуни, която бе избрала рокля в жълт цвят.    Колегата на Джордж Клуни - Том Харди се появи също с половинката си - актрисата Шарлот Райли. Американската телевизионна водеща Опра Уинфри се появи в бледорозов тоалет и широка усмивка. Тенис звездата Серена Уилямс, която наскоро стана майка, също бе избрала подобен цвят.   Фотографите уловиха и певците Джеймс Блънт и сър Елтън Джон. Може и за някой да е странно, но две от бившите гаджета на принц Хари – Кресида Бонас и Челси Дейви, също бяха сред поканените на церемонията. Снимки: Getty Images/Guliver\r\nБританският премиер Тереза Мей не бе сред поканените, но това не й попречи да честити на щастливите младоженци в \"Twitter\": \"Най-добри пожелания на принц Хари и Меган Маркъл в деня на сватбата. На всички, присъединяващи се към националните празненства по улиците и на други места, пожелавам чудесен ден\", написа Тереза Мей.  ", "date": "2018.05.19", "title": "Звездите, които уважиха сватбата на принц Хари и Меган Маркъл (СНИМКИ)"}
{"url": "https://www.actualno.com/europe/semejna-drama-v-germanija-myj-zastrelja-dve-jeni-news_675458.html", "text": "  Мъж е открил стрелба в германското населено място Фехинген. Това съобщава местните телевизия и радио Saarbrücker Rundfunk  В резултат на инцидента са загинали две жени, няколко души са пострадали. Засега не се смята, че инцидентът е свързан с терористичен акт. По предварителни данни, става въпрос за семейна драма. Стрелецът е 59-годишен мъж, жертвите - две жени са членове на едно семейство. Заподозреният е задържан, повече подробности е се съобщават.        ", "date": "2018.05.19", "title": "Семейна драма в Германия, мъж застреля две жени"}
{"url": "https://www.actualno.com/curious/gledahte-na-jivo-svatbata-na-princ-hari-i-megan-markyl-news_675411.html", "text": "     Сватбата на внука на британската кралица Елизабет Втора принц Хари и американската актриса Меган Маркъл ще се състои в - извънградската резиденция на кралската фамилия, намираща се на около 34 километра от Лондон.\r\nПринц Хари, който до преди пет години беше трети в линията за наследяването на престола, днес е чак на шесто място, изместен от трите деца на Уилям и Кейт. По-рано днес Бъкингамският дворец обяви, след днешната си сватба младоженците ще получат титлата (херцог и херцогиня) на Съсекс. \"Кралицата имаше днес удоволствие да потвърди титлата тук и дукеса на принц Хари Уелски. Неговите титли включва дук на Съсекс, граф на Дъмбартън и барон на Килкил\", пише в официалното заявление на кралския двор.    Тя ще бъде водена от декана (титла в Англиканската църква, която е веднага след епископа) на Уиндзор Дейвид Конър. Двамата младоженци ще бъдат венчани от архиепископа на Кентърбъри Джъстин Уелби. След бракосъчетанието съпрузите ще направят 25-минутна обиколка по улиците на Уиндзор с открита карета. Те ще бъдат приветствани от стотиците хиляди жители и гости на градчето. След процесията ще се завърнат в кралския замък.      ", "date": "2018.05.19", "title": "ГЛЕДАХТЕ НА ЖИВО: Сватбата на принц Хари и Меган Маркъл"}
{"url": "https://www.actualno.com/society/sedmichna-prognoza-za-vremeto-za-21-27-maj-news_675286.html", "text": "  Новата седмица започва със слънчево време предимно в първата част на деня.  Следобед в се очакват валежи предимно в Западна и Източна България, а температурите ще бъдат между 22 и 27 градуса.   Във валежи се очакват на по-малко места в следобедните часове, а температурите ще останат без съществена промяна.   В ще има разкъсана облачност, сутрин ще има повече слънце, а следобед ще има превалявания. Температурите ще бъдат между 21 и 26 градуса, за София около 23 градуса, предаде БГНЕС по информация на НИМХ.\r\nНа , времето отново ще бъде неустойчиво. Температурите ще останат между 22 и 27 градуса, но се очакват и краткотрайни валежи.       В , 25 май температурите остават приятно топли, а превалявания се очакват на по-малко места. – отново слънцето и дъждът ще се редуват, а от неделя се очаква и леко захлаждане отново с превалявания.", "date": "2018.05.19", "title": "Седмична прогноза за времето за 21-27 май"}
{"url": "https://www.actualno.com/balkani/vlastite-v-makedonija-i-gyrcija-zapochvat-sreshti-po-predlojenieto-razreshavane-na-spora-za-imeto-news_675413.html", "text": "  Властите в Македония и Гърция започват срещи по предложението за разрешаване на спора за името на Македония.  Държавното ръководство на Македония ще обсъди последното предложение за разрешване на спора за името, за което преговаряха премиерите на Македония и Гърция Зоран Заев и Алексис Ципрас на срещата в София, съобщи македонската Нова ТВ.\r\nНа срещата на Клуба на депутатите са поканени Георге Иванов, председателят на парламента Талат Джафери, председателят на ВМРО-ДПМНЕ Християн Мицковски и лидера на ДСИ Али Ахмети.   В президентството на Гърция също ще се проведе среща между държавния глава на страната Прокопис Павлополус и министър-председателя Алексис Ципрас относно хода на преговорите с Македония за името, предава македонското електронно издание „Стандард“.\r\nСлед срещата с президента Ципрас ще информира по телефона лидерите на политическите партии за хода на преговорите. Атина едва ли ще отстъпи от позицията си за име с употреба „ерга омнес“ и от ревизията на македонската конституция като предпоставки за споразумението.    Последното предложение за името според изтеклата информация е Илинденска Македония.", "date": "2018.05.19", "title": "Властите в Македония и Гърция започват срещи по предложението разрешаване на спора за името"}
{"url": "https://www.actualno.com/europe/britanskijat-princ-hari-i-aktrisata-megan-markyl-se-ojeniha-video-news_675430.html", "text": "  Сватбата между британския принц Хари и актрисата Меган Маркъл вече е факт. Булката пристигна при църквата „Сейнт Джордж“ в Уинзор, посрещната от радостни тълпи. Тя бе придружена от бащата на принц Хари – принц Чарлз.   Венчавка е най-значимото събитие за кралското семейство след бракосъчетанието на по-големия брат на Хари, принц Уилям с Кейт Мидълтън, което се състоя на 29 април 2011 г. Уилям е втори наследник на британския трон, който при естествената смяна на поколенията трябва с времето да стане крал. Хари, който до преди пет години беше трети в линията за наследяването на престола, днес е чак на шесто място, изместен от трите деца на Уилям и Кейт.        Църковната служба извърши деканът (титла над тази на епископа в англиканската църква) на Ундзор Дейвид Конър. Венчавката на младоженците извърши духовният глава на Църквата на Англия архиепископ Кентърберийски Джъстин Уелби.\r\nХари, който по-рано получи специално разрешение от кралицата да се ожени във военна униформа бе облечен в черен мундир на кавалерията на британската армия.        Младоженката бе облечена в бяла рокля с открити рамене, като тоалетът бе допълнен с дълъг шлейф, бял воал и диадема. ", "date": "2018.05.19", "title": "Британският принц Хари и актрисата Меган Маркъл се ожениха (ВИДЕО)"}
{"url": "https://www.actualno.com/europe/djasnata-alternativa-za-germanija-atakuva-merkel-v-syda-news_675424.html", "text": "  Немската крайнодясна партия „Алтернатива за Германия“ е подала в конституционния съд жалба срещу канцлера на Германия Ангела Меркел във връзка с миграционната политика на правителството. Това съобщава вестник Zeit, позовавайки се на юриста на партията Щефан Бранднер.  По думите му жалбата е подадена в съда в град Карлсруе още на 14 април.   В нея се казва, че при разработката на миграционната политика правителството е нарушило правото на Бундестага да участва в решаването на въпроса. Затова \"Алтернатива за Германия\" иска да се провери решението на Меркел за отварянето за бежанците на границите с Австрия, прието през септември 2015 г.   „Гази жалба може да промени света. И тя ще промени света, ако доведе до желания резултат“, е заявил Бранднер,  съобщава РИА Новости.  Той е добавил, че тогава Меркел ще трябва в най-кратки срокове да напусне поста си.\r\nПо оценка на министерство на вътрешните работи, през 2015 г. в Германия са влезли около 900 хил. бежанци и мигранти, като това е провокирало нарастване на настроенията на десните в страната. В резултат потокът мигранти е ограничен до 200 хил. годишно.       Миграционната политика бе една от спорните теми при преговорите за формирането на новото германско правителство. По време на предизборната кампания „Алтернатива за Германия“  обеща да започне разследване на „политиката на отворени врати“ на канцлера Меркел.       ", "date": "2018.05.19", "title": "Дясната „Алтернатива за Германия“ атакува Меркел в съда "}
{"url": "https://www.actualno.com/football/chelsi-podchini-manchestyr-unajted-i-zavyrshi-sezona-s-trofej-news_675466.html", "text": "   на стадион \"Уембли\" и завоюва Купата на Футболната асоциация. Единственият гол в двубоя бе дело на Еден Азар от дузпа през първото полувреме. Мениджърът на лондонския отбор Антонио Конте, за който това може да се окаже последен мач начело на отбора от \"Стамфорд Бридж\", спечели първа купа в кариерата си.  Първото по-сериозно положение за гол в мача бе за \"сините\" в деветата минута, когато Еден Азар нахлу в наказателното поле на съперника и стреля, но Давид де Хеа с крак парира удара му. В 20-ата минута Азар отново се озова се озова в пеналта на \"червените дяволи\" и бе фаулиран от Фил Джоунс. Съдията Майкъл Оливър отсъди дузпа, а зад топката застана Азар, който реализира.   В 70-ата минута Де Хеа отрази изстрел на озовалия се сам срещу него Марко Алонсо, а при разбъркването след това играчите на Челси поискаха втора дузпа, след като Ашли Йънг игра с ръка, но главния арбитър след консултация с асистентите си отсъди само корнер в полза на \"сините\". В 81-ата минута Пол Погба можеше да изравни резултата, но ударът му с глава мина покрай страничната греда. В оставащите минути Челси удържа натиска на съперника си и не допусна гол.   ", "date": "2018.05.19", "title": "Челси подчини Манчестър Юнайтед и завърши сезона с трофей"}
{"url": "https://www.actualno.com/politics/speshno-priemane-na-zakon-za-rozite-poiska-zemedelskijat-ministyr-news_675438.html", "text": "  За спешно приемане на Закон за розите и регламентиране българското розопроизводство се обяви  министърът на земеделието, храните и горите Румен Порожанов при срещата си с розопроизводители от Карлово и кметове на населени места, във връзка с ниските изкупни цени на розовия цвят и проблемите с изкупуването на тазгодишната реколта.  Земеделският министър съобщи, че регистрираните розопроизводители ще бъдат компенсирани заради ниските изкупни цени тази година със субсидия \"де минимис\". Според Порожанов очакваният висок добив е причина за по-ниските изкупни цени.   „Предходните две години цените на розовия цвят бяха много добри, защото и международните пазари бяха добри. Цените през 2017 година достигнаха и до 4 лева нагоре, което, спрямо себестойността на розовия цвят, е една сравнително добра печалба за розопроизводителите. През 2016 година изкупните цени също бяха високи – средната цена достигаше до 5 лева. Нашите изкупуващи дестилерии, работейки на абсолютно международен пазар, предлагат един изключително качествен продукт, като в момента са задъхани от гледна точка на това, че българското розово масло се компрометира постепенно от произведено розово масло, което не е от български розов цвят. Трябва да се преустанови практиката на дестилериите, които произвеждат българско розово масло без вложен български цвят, а го предлагат като такъв на международен пазар и компрометират българското качество“, коментира министър Порожанов, цитиран от агенция Фокус.   Годишно България произвежда розов цвят за малко над 3000 тона розово масло, като реално страната продава два пъти повече на база вносни продукти и химически добавки, което компрометира българското розопроизводство. Това е и основание, според него за регламентиране.\r\n„Затова трябва да го регламентираме и по най-спешния начин трябва да подготвим съответната нормативна уредба, според мен закон. В момента имаме количества розов цвят в българските дестилерии, които не са реализирани през предходните години. Част от тези количества са и с висока себестойност, защото самият розов цвят е изкупуван през предходните години на цена от 4 и 5 лева“, каза министър Порожанов.       През последните 2 години се отчита нарастване на площите с рози с по 10 % всяка година. По думите на Порожанов  сега се обработват над 400 000 декара розови насаждения. Очаква се „доста сериозна реколта, която трябва да бъде изкупена навреме. Но именно тази реколта доведе до по-ниските изкупни цени. Това, което ние можем да направим като държава в конкретния случай за по-ниските изкупни цени е да намерим възможност за компенсиране на розопроизводителите по схема „de minimis“. Ние като държава не можем да регулираме. Разбира се, в никакъв случай не трябва цената да бъде под себестойност“, коментира министър Румен Порожанов.\r\nЗаконът за розите, който трябва да се приеме, е необходимо да регулира и отношенията в самото производство.  Производителите трябва да работят със сертифициран посадъчен и разсадъчен материал, защото българското розово масло се прави от роза „дамасцена“, обясни Порожанов.", "date": "2018.05.19", "title": "Спешно приемане на Закон за розите поиска земеделският министър"}
{"url": "https://www.actualno.com/politics/rumen-petkov-zastava-nachelo-na-partijata-abv-news_675441.html", "text": "  Румен Петков застава начело на партията АБВ. От общо гласувалите 591 делегати на конгреса на партия, „против“ са били едва 3, а 9 са се „въздържали“, става ясно от съобщение на агенция „Фокус“.  На форума е утвърден и състав на Националния съвет на партията. Предстои да се учреди Изпълнително бюро.   В началото на партийния конгрес доскорошният лидер Константин Проданов каза, че форумът предоставя възможност за пренареждане и обновление на лидерския екип, включително на ниво председател. Той допълни, че сега е моментът АБВ да създаде нов управленски екип , който да може да проведе предстоящите битки.   „Обстоятелствата около нас налагат нова тактика – на това бойно поле, на което се е превърнала политиката у нас. Няма как да обръщаме и другата буза. За мен това означава, че е необходим различен стил на управление с акцент върху политическото говорене“, каза Проданов. „Защо казвам всичко това, защото за мен ние сме в радикално нова ситуация, която налага, както се казва, политиците експерти, политиците дипломати да минат в острието на атаката, за да станат калените в битките“, заяви още Проданов.\r\nЗа промяна на тактиката и за водене на битка за истината се обяви и президентът (2002 – 2012 г.) Георги Първанов. По думите му това касае и  необходимостта от радикална  промяна на политическия модел в България. Първанов обяви, че подава ръка към партиите от левия център.       ", "date": "2018.05.19", "title": "Румен Петков застава начело на партията АБВ"}
{"url": "https://www.actualno.com/asia/teroristi-v-grozni-atakuvaha-cherkva-ubiti-sa-dvama-policai-i-edin-grajdanin-news_675448.html", "text": "  Двама полицаи и един гражданин са загинали в резултат на терористична атака срещу църква в руския град Грозни, заяви източник от местното полицейско управление, цитиран от Sputnik. В резултат на намесата на специалните сили, четиримата терористи са били елиминирани.  Четиримата терористи са се опитали да вземат заложници сред енориашите в черквата Архангел Михаил в центъра на град Грозни, съобщава от своя страна РИА Новости, като цитира лидерът на Чечения Рамзан Кадиров.   Според източник на агенцията, който се позовава на местните полицейски органи, освен загиналите има и още двама ранени полицаи. Тече процедура по установяване на идентичността на терористите, а мястото на атаката е отцепено.   През февруари бе нападнат храмът \"Георги Победеноносец\" в Кизляр. Стрелбата там, според разпространените данни, е била предизвикана от 22-годишния Халил Халилов, който е застрелян на място. Тогава загинаха пет жени, а четирима души бяха ранени.", "date": "2018.05.19", "title": "Терористи в Грозни атакуваха черква, убити са двама полицаи и един гражданин"}
{"url": "https://www.actualno.com/asia/ujna-koreja-se-otkaza-ot-uchastie-vyv-voennite-manevri-s-aviacijata-na-sasht-news_675408.html", "text": "  Южна Корея се отказа от участие във военните маневри с привличането на стратегическата авиация на САЩ, опасявайки се от рязка реакция от страна на КНДР, съобщава ТАСС, позовавайки се на телевизия KBS.  Според местните данни тази седмица са били планирани маневрите „Синя Мълния“ с участието на американски стратегически бомбардировачи В-52. Но Южнокорейската страна заяви пред САЩ за нежеланието си те да участват поради опасения, че това може да окаже негативно влияние на междукорейските отношения преди срещата на високо равнище САЩ- Северна Корея.   По данни на телевизията за тази седмица са били планирани маневри на Blue Lightning със стратегическия бомбардировач B-52. Южнокорейската страна е заявила пред САЩ нежеланието си за участие, заради опасенията, че това може да се отрази негативно на отношенията между Северна и Южна Корея в преддверието на срещата на лидерите между САЩ и КНДР.   KBS съобщава, че на 16 май се е състояла среща между министъра на отбраната на Южна Корея Сон Йон-му и генерал Винсънт Брукс, командир на американския военен контингент на Корейския полуостров. Постигната е договореност бомбардировачите В-52 да не влизат в южнокорейската опознавателна зона за ПВО, а да летят само в небето над Япония.\r\nВъв вторник агенция ЦТАК съобщи, че властите от КНДР са отменили преговорите със Сеул, насрочени за 16 май, тъй като на 11 май са започнали американско-южнокорейските военновъздушни учения Max Thunder. В съобщението маневрите са определени като „преднамерена провокация“, която противоречи на позитивното политическо развитие на Корейския полуостров“.       Пхенян постави под въпрос и провеждането на срещата с президента със САЩ Доналд Тръмп и лидера на КНДР Ким Чен Ун, която е планирана за 12 юни в Сингапур.", "date": "2018.05.19", "title": "Южна Корея се отказа от участие във военните маневри с авиацията на САЩ"}
{"url": "https://www.actualno.com/curious/dneven-horoskop-za-20-maj-news_675449.html", "text": "     Тази неделя може да получите новина от чужбина. Предложението ще бъде изключително примамливо, но точно това трябва да ви подскаже да проверите много внимателно абсолютно всички условия.    През днешния ден може да ви случат странни неща. Това означава, че трябва да бъдете изключително наблюдателни, за да избегнете евентуалните загуби за вас.     У дома ви очакват приятни изненади. Внимавайте да не се преработите обаче, защото вечерта половинката ви ще очаква да ѝ обърнете повече внимание. Денят ще бъде много забавен. Пред очите ви ще се разреши сложна ситуация, за която сте мислили, че няма решение. Насладете се изцяло на момента, може да си водите и записки.     Денят ще премине под знака на разбирателството с ваши роднини, с които до момента сте имали сериозни различия. Ще се наложи да направите някои компромиси. Денят може да ви завари неподготвени за всички чудеса, които ви очакват днес. Някои представители на знака може да получат предложение за брак. Не бързайте да отказвате.    Денят ще ви изненада с интензивността си. Че няма да смогнете е ясно. Важното е да не се ядосвате, защото никой не би могъл да издържи на подобна активност на нещата.   Днес е важно да бъдете максимално толерантни, но без да давате излишни обещания. Спазването на правилата за момента ще е достатъчно.  Бъдете искрени.    Представете си щастливата развръзка на нещата и те до голяма степен ще се изпълнят именно по най-добрия начин. Вечерта не оставайте у дома, а излезте с добри приятели. Денят ще ви накара да преосмислите отношенията си с близките си хора. Ако прецените, че сте били по-резки през последните дни може да предприемете действия по умилостивяване.    Това е ден за умереност. Имате някои задължения за изпълнение и едва след това може да си позволите това, което искате да направите за себе си. Денят ще ви донесе новина, свързана със семейството ви. Много е важно да приемете посланието правилно и да се абстрахирате от своите собствени безпочвени страхове.", "date": "2018.05.19", "title": "Дневен хороскоп за 20 май"}
{"url": "https://www.actualno.com/showbusiness/svatbenata-roklja-na-megan-kojato-razplaka-hari-snimki-news_675453.html", "text": "  Сватбата на годината вече е факт - британският принц Хари и актрисата Меган Маркъл се венчаха пред очите на 600 гости и милиони по телевизнните екрани по цял свят.  Една от най-големите спекулации също е разкрита, до тук със залаганията, защото роклята на булката вече е повече от ясна! Меган Маркъл, която от днес всички можем да наричаме херцогиня, избра класическа бяла рокля на Клеър Уейт Келър, британска дизайнерка, работеща за \"Живанши\".   Според някои модни критици тя е препратка към любимата сватбена рокля на актрисата - тази на Карълайн Кенеди. Воалът бе дълъг почти 5 метра и обсипан със 53 цветя. Бройката не е случайна, пише Daily Mail, тя е избрана в знак на благодарност към 53-те държави, членуващи в Общността на нациите.     Тиарата, красяща главата на булката, също е много специална - тя е принадлежала на кралица Мери, бабата на кралица Елизабет Втора. Изработена е през далечната 1932 г. и е цялата в големи и малки брилянти.    Другите бижута по Меган - обеци, гривна и пръстен, са модел на \"Картие\". Гримът бе много изчистен, с какъвти обикновено виждаме любимата на принц Хари, защото тя много харесва луничките си и иска да се забелязват. Меган бе придружена до олтара от бащата на принц Хари - принц Чарлз, тъй като здравословното състояние на баща й не му позволи да присъства на церемонията. При вида на красивата булка с просълзени очи Хари изрече: \"Изглеждаш прекрасно!\".    ", "date": "2018.05.19", "title": "Сватбената рокля на Меган, която разплака Хари (СНИМКИ)"}
{"url": "https://www.actualno.com/society/novinite-naj-vajnoto-za-denja-19-maj-news_675460.html", "text": "  Новината на съботния ден е една - . При това каква ! Между актриса от Холивуд и вторият син на принцеса Даяна – принц Хари, по когото дълго време въздишаха тайно жени с потекло и съвсем обикновени тийнейджърки. При толкова негативни новини през последните дни и натрупалото се напрежение сватбата просто напомня, че в света има и се случват и хубави неща.  Разбира се споровете и неприятните вести не могат да се спестят. Затова пък остава надеждата, че винаги може да се намери решение. Ето част от новините на 19 май, които екипът на избра за вас.    Американската телевизионна звезда Меган Маркъл вече е част от кралското семейство. Британският принц Хари и Маркъл се ожениха при пищна церемония в параклиса Свети Георги в Уиндзорския замък.     Една от най-големите спекулации също е разкрита, до тук със залаганията, защото роклята на булката вече е повече от ясна! Меган Маркъл, която от днес всички можем да наричаме херцогиня, избра класическа бяла рокля на Клеър Уейт Келър, британска дизайнерка, работеща за \"Живанши\". Това заяви жената на големия български алпинист Боян Петров Радослава Ненова пред Нова телевизия. Радослава беше категорична, че не иска траур за Боян, а е помолила в института на БАН, където той работеше, да бъде сложено българското знаме, а не черни ленти.     Ако  името Илинденска Македония наистина е предложено от премиера Зоран Заев  и анализаторите, го приемам като потвърждение, че признават общата  история. Това каза външният министър Екатерина Захариева за  информацията, че Илинденска Македония е възможен вариант за ново име на  Македония. ЕС е депозирал в Световната търговска организация (СТО) списък с американски стоки, които ще бъдат обложени с по-високи мита. Това е част от отговорът на Брюксел на очакваното въвеждане от Съединените щати на вносни мита върху стоманата и алуминия от Европа. Американските продукти, посочени в списъка на ЕС до СТО включват портокалов сок, уиски, тютюн, дънки, фъстъчено масло и мотори. Вносът им в Европа ще бъде обложен с 25% от 20-ти юни, в случай, че в края на месеца Вашингтон включи и ЕС в списъка с държави, срещу които президентът Доналд Тръмп въведе вносни мита. Двама полицаи и един гражданин са загинали в резултат на терористична атака срещу църква в руския град Грозни, заяви източник от местното полицейско управление, цитиран от Sputnik. В резултат на намесата на специалните сили, четиримата терористи са били елиминирани.    Мъжът, който бе арестуван по сигнал за блудство с деца в столично училище, е признал вината си. По-рано бе съобщено, че срещу него е образувано досъдебно производство в столичното Трето РУ. За спешно приемане на Закон за розите и регламентиране българското розопроизводство се обяви министърът на земеделието, храните и горите Румен Порожанов при срещата си с розопроизводители от Карлово и кметове на населени места, във връзка с ниските изкупни цени на розовия цвят и проблемите с изкупуването на тазгодишната реколта.  Румен Петков застава начело на партията АБВ. От общо гласувалите 591 делегати на конгреса на партията, „против“ са били едва 3, а 9 са се „въздържали“. От 1 януари до 18 май 2018 година в резултат на 16 различни инцидента  със стрелба в училища в САЩ са загинали 29 ученици и преподаватели. За  същия период загубите на Пентагона – както военни, така и невоенни – са  13 души.", "date": "2018.05.19", "title": "Новините: Най-важното за деня, 19 май"}
{"url": "https://www.actualno.com/society/povdignati-sa-obvinenija-na-myja-arestuvan-po-signal-za-bludstvo-v-stolichno-uchilishte-news_675416.html", "text": "  Мъжът, който бе арестуван по сигнал за блудство с деца в столично училище, е признал вината си, съобщи bTV, позовавайки се на свои източници. По-рано бе съобщено, че срещу него е образувано досъдебно производство в столичното Трето РУ .  Той е задържан в полицията за 24 часа. Вече са му повдигнати обвинения.   При първоначалните разпити в полицията 33-годишният Валентин Асенов е признал, че се е опитал да блудства с двете деца. Те са успели бързо да избягат от тоалетната. Директорът на училището Антон Тонев нарича двете деца, подали сигнала към него, „герои” заради смелостта да го направят.   „Преди да започне срещата, докато родителите влизаха в училище, едно от децата разпознало човека, участвал в инцидента от предходния ден. Бащата на едно от децата помогна за задържането му и след това беше отведен в кабинета на заместник-директорката, повикахме Трето районно управление, те за по-малко от 3 минути дойдоха и го задържаха”, обясни директорът на 17-о училище Антон Тонев, цитиран от телевизията.\r\nРодители на деца, станали свидетели на инцидента смятат, че проблемът не е в управата на училището или в това, че не е обезопасено, а в това, че общината няма средства и не полага достатъчно усилия за обезопасяването на училищата като цяло.       Валентин Асенов е служител на един от най-големите хлебозаводи в София.", "date": "2018.05.19", "title": "Повдигнати са обвинения на мъжа, арестуван по сигнал за блудство в столично училище"}
{"url": "https://www.actualno.com/europe/es-i-iran-potvyrdiha-angajimenta-si-po-jadrenata-programa-i-se-dogovoriha-za-seminar-na-visoko-nivo-news_675421.html", "text": "    ЕС и Иран по време на преговорите в Техеран се договориха да проведат в края на ноември в Брюксел семинар на високо ниво за ядреното сътрудничество, става ясно от съобщение на Европейската комисия (ЕК).   ЕС и Иран потвърждават ангажимента си към Съвместният всеобхватен план за действие, включително и положенията, касаещи сътрудничеството за мирния атом, се казва в съвместното изявление след преговорите с еврокомисаря по енергетиката.   В събота в Техеран се състоя среща на еврокомисаря Мигел Ариас Канете и директорът на агенцията за ядрена енергетика на Иран Али Акбар Салехи.\r\n„Срещаме се, за да потвърдим ангажиментите на ЕК и на Организацията за атомна енергетика на Иран за осъществяване на Съвместния всеобхватен план за действие и в частност приложение 3 към него, касаещо „гражданското ядрено сътрудничество“ - се казва в изявлението, разпространено от ЕК.       „Европейската комисия подкрепя усилията на Иран за регулиране на безопасното и отговорно използване на ядрената енергетика, включително присъединяване към съответстващите международни конвенции“, се казва в нея.\r\nСтраните, според документа са постигнали договореност за „трети семинар на високо ниво по отношение на ядреното сътрудничество, който ще се състои в Брюксел в края на ноември 2018 г.“\r\n„Приветстваме засилването на връзките на всички нива и се надяваме на по-нататъшното им развитие през следващите месеци и години“, се казва в документа.       Междувременно агенция Ройтерс съобщи, че Иран ще възобнови обогатяването на уран, ако ЕС не успее да защити ядреното споразумение.\r\nДиректорът на ядрената агенция на Иран Али Акбар Салехи заяви, че страната му ще продължи обогатяването на урана, ако ЕС не успее да запази живо споразумението за Иранската ядрената програма, след излизането на САЩ от него, съобщи агенцията.\r\n„Ако другата страна се придържа към обещанията си, ние ще също ще спазим своите. Нашата политика е да изчакаме няколко седмици. Има много възможности, сред тях е и 20-процентното обогатяване на урана“, заяви Салехи.", "date": "2018.05.19", "title": "ЕС и Иран потвърдиха ангажимента си по ядрената програма и се договориха за семинар на високо ниво"}
{"url": "https://www.actualno.com/society/ministyr-porojanov-sybira-na-sreshta-rozoproizvoditeli-i-izkupvachi-news_675426.html", "text": "  Министърът на земеделието Румен Порожанов се ангажира с търсене на решение на спора между розопроизводителите и изкупвачите, за да бъде спасена реколтата. Това стана ясно след срещата му с представители на протестиращите производители на розов цвят в Карлово.  Порожанов уточни, че държавата не може да регулира изкупната цена на розовия цвят. По думите му, за да се стигне до създалата се ситуация, проблемите са трупани от години.   Земеделският министър е организирал среща в Министерството с представители на дестилериите в неделя в 11 часа. Той покани и производителите, за да се стигне до обща позиция как да продължи кампанията в оставащите 4 седмици, за да не остане неизкупено количество суровина.  Заради добрата реколта и замрялото в момента изкупуване това е напълно възможно   В по-дългосрочен план ще се търси възможност за компенсиране на производителите програмата deMinimis, а в още по-дългосрочен ще се пристъпи към изработване на специален закон, който да регулира отношенията в сектора. Порожанов заяви и ангажимента си за оказване на  по-строг контрол над преработвателите. Причината е, че през последните години качеството на българското розово масло се е влошило и дори компрометирало, поради  влагането на чужда суровина. Производителите, които нямат договор, също трябва  да излязат на светло, каза Порожанов. Очаква се на срещата в Министерство на земеделието да бъдат засегнати и други въпроси.\r\nЗемеделският министър и кметът на Карлово Емил Кабаиванов призоваха за  сваляне на блокадата на пътя Пловдив-Карлово.       По пътя Пловдив – Карлово заради блокадата в района на град Баня се образуваха километрични задръствания.  Протестиращите получиха подкрепа от страна на шофьорите.\r\nРозопроизводители от другия съседен район  Брацигово, Стрелча и Бяга блокираха от 10 до 11 часа главния път Пещера - Пловдив.\r\nВъв вторник се очаква представители на розопроизводителите от Пазарджишко да посетят  парламента, откъдето също се надяват на подкрепа.       ", "date": "2018.05.19", "title": "Министър Порожанов събира на среща розопроизводители и изкупвачи"}
{"url": "https://www.actualno.com/showbusiness/svetyt-obryshta-pogled-kym-svatbata-na-princ-hari-i-megan-markyl-news_675383.html", "text": "  Днес, 19 май, светът ще обърне очи към Великобритания - заради кралска сватба. Сватбата на внука на британската кралица Елизабет Втора принц Хари и американската актриса и фотомодел Меган Маркъл ще се състои в Уиндзор.  Тържествата, които ще бъдат проследени от цялата страна, ще се проведат в извънградската резиденция на британските монарси – Уиндзорския замък. В чест на този уникален комплекс от сгради с 900-годишна история, който се намира на около 34 километра от Лондон, целият кралски дом от 1917 година носи фамилията Уиндзор, посочва БГНЕС.   Днешната венчавка ще стане най-значимото събитие за кралското семейство след бракосъчетанието на по-големия брат на Хари, принц Уилям с Кейт Мидълтън, което се състоя на 29 април 2011 година.   Уилям е втори наследник на британския трон, който при естествената смяна на поколенията трябва с времето да стане крал. Хари, който до преди пет години беше трети в линията за наследяването на престола, днес е чак на шесто място, изместен от трите деца на Уилям и Кейт.\r\nБащата на булката няма да присъства на церемонията.    По време на сватбената церемония в Уиндзорския замък, освен британското кралско семейство, ще бъдат 1400 служители на кралската резиденция, 1200 представители на обществеността, 200 членове на благотворителни организации и 100 местни ученици.   Всички мероприятия са разписани буквално до секунда. От сутринта гостите ще започнат да се събират около Кръглата кула, намираща се по средата на замъка и от тук ще тръгнат за часовниковата кула \"Свети Георги\", където ще се състои самата церемония. След като гостите се настанят, в капелата ще пристигне Хари придружаван от принц Уилям, който на тази сватба ще изпълнява ролята на шафер. Последен от членовете на кралското семейство ще дойде кралица Елизабет Втора – буквално 5 минути преди началото тя ще влезе в храма.\r\nМинута преди започването на тържеството булката ще пристигне в църквата, придружавана от приятелки и пажове, сред които ще бъдат двете деца на принц Уилям и херцогиня Катрин – 4-годишният Джордж и 3-годишната Шарлот. До олтара Меган Маркъл ще бъде придружавана от Уелския принц Чарлз, защото нейният баща Томас Маркъл е претърпял в сряда сърдечна операция и не може да присъства.     . Тя ще бъде водена от декана (титла в Англиканската църква, която е веднага след епископа) на Уиндзор Дейвид Конър. Двамата младоженци ще бъдат венчани от архиепископа на Кентърбъри Джъстин Уелби.\r\nСлед бракосъчетанието съпрузите ще направят 25-минутна обиколка по улиците на Уиндзор с открита карета. Те ще бъдат приветствани от стотиците хиляди жители и гости на градчето. След процесията ще се завърнат в кралския замък.    Съпругата на 33-годишния принц Меган Маркъл е по-голяма от Хари с 3 години. Тя се прочу с ролята на Рейчъл Зейн от телевизионния сериал \"Suits\". През 2016 година Маркъл се запознава с Хари чрез обща приятелка. До този момент принцът нито е гледал сериали с нейно участие, нито знае нещо за актрисата. Тя му прави прекрасно впечатление и след няколко седмици той я кани на ваканция в Ботсвана.\r\nМаркъл въобще не прилича на момичетата, с които Хари е имал романтични отношения по-рано. Тя е по-възрастна и е била женена. Тя не е блондинка, както предишните му приятелки Челси Дейви и Кресида Бонас. Нещо повече - Меган има афроамерикански корени по майчина линия. Това стана причина за многобройни нападки срещу нея в социалните мрежи.\r\nТъй като Маркъл няма \"синя кръв\", тя не може да стане принцеса. Официално ще бъде наричана Нейно кралско височество принцеса Хенри Уелска.      Разходите за сватбата, включително църковната служба, поканените музиканти, цветята и приема ще бъдат платени от бюджета на кралското семейство. Средствата за охрана ще бъдат отпуснати от държавния бюджет. Според оценките на британските медии, сватбата ще струва 32 милиона паунда, от тях 30 милиона ще бъдат похарчени за осигуряване на безопасността.\r\nОхраната на реда в Уиндзор ще бъде поверена на над 3000 полицейски служители.\r\nСпоред оценките на икономистите предстоящата церемония може да донесе на британската икономика 500 милиона паунда за сметка на повишения интерес към това събитие от страна на британците и чуждестранните туристи.   ", "date": "2018.05.19", "title": "Светът обръща поглед към сватбата на принц Хари и Меган Маркъл"}
{"url": "https://www.actualno.com/scene/nosht-na-muzeite-news_675384.html", "text": "  Европейска нощ на музеите ще бъде отбелязана днес, 19 май, в почти всички музеи и много галерии в столицата, предаде БГНЕС.  Вратите на музеите и галериите ще са отворени до полунощ и входът в тях е свободен за посетителите, с нови интересни експозиции и с различни атракции и артистични изяви пространствата за изкуство ще обогатят тазгодишното издание на инициативата.   Европейската нощ на музеите е организирана за първи път през 2005 г. във Франция и само за няколко години тя се разпространява успешно из цяла Европа. По своя формат Европейската нощ на музеите е широко отворена програма, при това към възможно най-широк кръг от хора, които имат възможност не само да се докоснат до експонатите и творбите, които музеите и галериите показват, но и до техните послания. Тази година организаторите са подготвили игра \"Снимай се и спечели!\", свързана с девет експоната от участващите в Европейската нощ на музеите 2018 музеи.   С атрактивна програма Националният военноисторически музей се включва за поредна година в инициативата. Входът за постоянната хронологична и външната експозиция на музея, както и за най-новата изложба \"Враг/Приятел\" ще бъде безплатен от 18:00 до 24:00 часа.\r\nВ деня на събитието ще бъде открита виртуалната интерактивна изложба \"Моите предци на война\", която е създадена от ученици от столични училища и екип на НВИМ, и в нея са представени вълнуващи лични родови истории от Втората световна война.       Институт за етнология и фолклористика с Етнографски музей също ще представи част от експозицията си\r\nНационалният исторически музей (НИМ) ще се включи в 14-ото издание на европейската \"Нощ на музеите\". Тази година НИМ навършва 45 години и по този тържествен повод музеят за пръв път ще направи нещо безпрецедентно - ще покаже на широката аудитория как се е създавал най-големият музей в страната, как са се попълвали неговите фондове, кои са неговите най-големи постижения. Кои са били сградите, в които се е помещавал музеят, коя е била първата изложба на НИМ, кои са били първите разкопки на археолозите от музея, кои държавни глави и официални лица са записали възторжени отзиви в книгата за впечатления на НИМ, кои са били най-големите и представителни изложби на НИМ.\r\nСамо в Европейската нощ на музеите в Национален музей \"Земята и хората\" малкият робот Sanbot ще рецитира стихове за любими минерали.    ", "date": "2018.05.19", "title": "Нощ на музеите"}
{"url": "https://www.actualno.com/europe/es-e-gotov-sys-spisyka-na-amerikanskite-stoki-s-po-visoki-mita-news_675429.html", "text": "  ЕС е депозирал в Световната търговска организация (СТО) списък с американски стоки, които ще бъдат обложени с по-високи мита. Това е част от отговорът на Брюксел на очакваното въвеждане от Съединените щати на вносни мита върху стоманата и алуминия от Европа.  Американските продукти, посочени в списъка на ЕС до СТО включват портокалов сок, уиски, тютюн, дънки, фъстъчено масло и мотори. Вносът им в Европа ще бъде обложен с 25% от 20-ти юни, в случай, че в края на месеца Вашингтон включи и ЕС в списъка с държави, срещу които президентът Доналд Тръмп въведе вносни мита. Те са в сила от 23-ти март и са в размер на 25% върху вноса на стомана и 10% върху вноса на алуминий, но до 1-ви юни ЕС остава извън ограничителните мерки.   Общият размер на допълнителните мита, които ЕС би въвел след тази дата, е 1,4 млрд. евро. Брюксел все още изчислява щетите за европейската икономика, в случай, че Вашингтон реши да наложи наказателните мита върху европейския внос на стомана и алуминий.   Припомняме, че на срещата на върха в София лидерите на ЕС се обединиха около четири точки, по които биха водили търговски преговори със Съединените щати. При отказ на Вашингтон от ограничителните мерки, Брюксел е съгласен да направи  компромис по отношение на реформата на Световната търговска организация, реципрочност при пазарния достъп на индустриални стоки и участието в обществени поръчки, както и за осигуряване на възможност за американски доставки на втечнен природен  газ в Европа.", "date": "2018.05.19", "title": "ЕС е готов със списъка на американските стоки с по-високи мита"}
{"url": "https://www.actualno.com/europe/svatbata-na-princ-hari-i-megan-markyl-za-kojato-govorjat-vsichki-news_675436.html", "text": "  Американската телевизионна звезда Меган Маркъл вече е част от кралското семейство.  Британският принц Хари и  Маркъл се ожениха при пищна церемония  в параклиса Свети Георги в Уиндзорския замък.\r\nМаркъл се присъедини към принц Хари пред олтара в събота, носейки бяла рокля на препълнената със знаменитости церемония, докато десетки хиляди фенове се веселяха на улицата и милиони гледаха по целия свят.    Архиепископът на Кентърбъри Джъстин Уелби, духовният лидер на Англиканската църква, обяви двойката за съпруг и съпруга след размяна на обети и пръстени, съобщи AFP.     Хари и майката на булката Дория Рагланд изглеждаха видимо разчувствани и двойката си държеше за ръце на церемонията, водена от архиепископа на Кентърбъри Джъстин Уелби. 92-годишната баба на Хари – кралица Елизабет II и съпругът й принц Филип пристигнаха малко преди Маркъл да влезе в параклиса \"Свети Георги\" в замъка Уиндзор, облечена с бяла рокля, дълъг бял воал и бляскава тиара. Сред гостите на церемонията бяха певецът Елтън Джон, холивудската звезда Джордж Клуни и съпругата му Амал Клуни, футболистът Дейвид Бекъм и съпругата му Виктория, тенис звездата Серена Уилямс и американската водеща Опра Уинфри. От страна на Меган присъстваха много нейни приятели, както и актьорите от сериала „Костюмари”.     36-годишната булка мина сама по пътеката, преди към нея да се присъедини на половината от пътя бащата на Хари, принц Чарлз. Десетки хиляди благопожелатели се развеселиха, когато Хари пристигна в църквата с брат си и шафера принц Уилям, и двамата с тъмни военни униформи. Пръстенът на Маркъл е направен от уелско злато, както е традиционно за кралски сватби, докато на Хари е от платина.  След церемонията херцогът и херцогинята на Съсекс се качиха в открита каляска, с която преминаха през центъра на Уиндзор. Задължително ще бъдат направени сватбени снимки. Друга задължителна традиция е появата на младоженците на балкона на Бъкингамския дворец. Букетът на младоженката трябва да съдържа цъфтяща мирта. Основоположник на тази традиция е кралица Виктория.\r\nСлед сватбата букетът на младоженката се поставя на гроба на Незнайния войн на гробището на Уестминстърското абатство в Лондон. Традицията е от 1923 г.   Предстои прием, на който ще присъстват 600 гости. Задължително е на сватбата да има две торти. Едната от тях – плодова.   Вечерта принцът на Уелс организира вечеря за младите, близките роднини и приятели в близката къща във Фрог мор.\r\nКралица Елизабет преди сватбата даде титлата \"херцог на Съсекс\" на внука си принц Хари, което означава, че Маркъл ще бъде известна като херцогинята на Съсекс. Двойката се среща случайно през юли 2016 г. и изпада в романтична вихрушка, носеща се през Атлантическия океан, тъй като Маркъл продължава снимките си в Торонто. Архиепископът на Кентърбъри Джъстин Уелби заяви, че те са \"много разумни\" и \"спокойни\". \"Между тях има дълбока любов, което е прекрасно и дълбоко разбиране и взаимна подкрепа\", каза той.\r\nПремиерът Тереза Мей, която не беше поканена на сватбата, изпрати през Twitter своите \"най-добри пожелания\". Принц Хари, най-малкият син на покойната принцеса Даяна, е един от най-популярните членове на кралското семейство, а Маркъл, която има един брак зад гърба си, се смята за полъх свеж въздух за монархията.", "date": "2018.05.19", "title": "Сватбата на принц Хари и Меган Маркъл, за която говорят всички"}
{"url": "https://www.actualno.com/scene/vijte-novata-hercoginja-markyl-kakvato-nikoga-ne-ste-ja-vijdali-snimki-news_675447.html", "text": "  Американската телевизионна звезда Меган Маркъл вече официално е Нейно Кралско Височество, херцогинята на Съсекс, след като сключи брак с принц Хари.  Най-младият син на покойната принцеса Даяна, е един от най-популярните членове на кралското семейство, докато Маркъл, която има един брак зад гърба си, се смята за полъх свеж въздух за монархията. На Маркъл ѝ се наложи да промени много неща в своето ежедневие, за да изживее приказка, за която много мечтаят.   Още през януари тази година тя закри всички свои профили в социалните мрежи заради наложените традиции в социалните мрежи.  Преди годежа си с принц Хари Меган участва в различни фотосесии, в които показва много сексапил и  които вече са ѝ забранени.    ", "date": "2018.05.19", "title": "Вижте новата херцогиня Маркъл, каквато никога не сте я виждали (СНИМКИ)"}
{"url": "https://www.actualno.com/america/nova-strelba-s-jertvi-v-uchilishte-v-sasht-news_675381.html", "text": "  Втори случай на стрелба в учебно заведение потресе САЩ само в рамките на едно денонощие.  Стрелба е открита рай училище, намиращо се недалеч от американския град Атланта, щата Джорджия. Един човек е загинал, а други двама са ранени, съобщи местният филиал на телевизия ABC, цитиран от БГНЕС.   По данни телевизията, трима души са били приети в болница заради инцидента. Единият от тях е починал в медицинското заведение.   Според информация на Fox News трагедията се е разиграла на паркинга на училището, след края на церемония по завършване на випускници. Не е потвърдена информацията, че всичко е започнало след скандал между две жени. В паниката след изстрелите обаче е пострадала бременна жена.", "date": "2018.05.19", "title": "Нова стрелба с жертви в училище в САЩ"}
{"url": "https://www.actualno.com/chronicles/izvyrshen-e-devetnadesetomajskijat-prevrat-news_675346.html", "text": "  Деветнадесетомайският преврат е държавен преврат в България, извършен   на 19 май 1934 г. от Политическия кръг „Звено“ и Военния съюз с  помощта  на армията. Новото правителство начело с Кимон Георгиев (19 май  1934 -  22 януари 1935) отменя Търновската конституция, разпуска  Народното  събрание и забранява политическите партии.  В парламентарните избори през юни 1931 г. Демократическият сговор   претърпява поражение и отстъпва управлението на страната на коалицията   Народен блок, съставен от различни по състав и интереси политически   партии. Макар че новото правителство не отменя ограничителните   сговористки закони и не извършва съществени промени в заварения   полицейски апарат, то е посрещнато с известна неприязън от десните сили в   страната. Борбата против блоковото управление се подема от Военния   съюз, Политическия кръг \"Звено\" и Народното социално движение на проф.   Александър Цанков. По-активни се оказват звенарите, които се ползват и с   по-голямо влияние в армията. Непосредствената подготовка на преврата   започва след конгреса на Военния съюз през ноември 1933 г., на който се   взема специално решение за преврат. Заговорниците правят опит да   привлекат на своя страна и някои от политическите сили като БЗНС „Врабча   1“, БЗНС „Ал. Стамболийски“, дори и Демократическата партия, но без   успех.\r\nВъзползвайки се от настъпилите разногласия и разцепления в Народния   блок през пролетта на 1934 г., на 18 срещу 19 май с. г. Военният съюз   извършва държавен преврат. Според някои слухове проф. Александър Цанков   също има намерение да вземе насилствено властта при насрочения за 20  май  конгрес на Народното социално движение.   Според Петър Хаджииванов, непосредствен участник в преврата,   първоначалният план за провеждането му е предвиждал цар Борис III и   семейството му да бъдат избити. За тази цел е подготвена група от   протогеровисткия клон на Вътрешната македонска революционна организация,   която трябвало да бъде пропусната в Двореца от офицерите от Военния   съюз, охраняващи входовете към него под ръководството на подполковник   Тодор Кръстев. В последния момент решението е отменено, като самият   Хаджииванов е изпратен да предаде на Кръстев заповед да не допуска   никого в двореца.   Според други изследователи превратът е югославски проект за   ликвидирането на България. Хо­рата, с които сръбското разузнаване е   най-тясно свърза­но, са някои земеделски водачи около Г. М. Димитров и   Коста Тодоров, кръгът на Кимон Георгиев и Дамян Велчев, протогеровистите   Лев Главинчев и Перо Шанданов, социалистът Димо Казасов. В нощта на   преврата на западната граница е струпана сръбска войска. Да се справят с   царя, ако откаже да подпише указа за новото правителство, са  натоварени  Лев Главинчев и Перо Шанда­нов. Царят подписва.    Новият кабинет е сформиран от Кимон Георгиев - лидера на Политическия   кръг \"Звено\". Той има разнороден политически състав - освен   представители на \"Звено\" в него влизат десни земеделци и дейци на   Цанковото Народно социално движение. Ключовите министерски постове са   поверени на лица от Военния съюз.\r\nПревратът е посрещнат враждебно от всички политически сили, но поради   настъпилия процес на разложение в повечето от тях те не са в състояние   да му се противопоставят. В същото време и заговорниците са лишени от   широка политическа подкрепа и разчитат единствено на подкрепата от   армията. Една от първите задачи на новата власт е поставяне­то на ВМРО   извън закона и издаването на задочна смърт­на присъда над Иван Михайлов.   Още в първите дни на съществуването си новото правителство пристъпва   към съществени преобразования във вътрешния живот на страната: отменя   Търновската конституция, разпуска Народното събрание, забранява   политическите партии, революционните организации и профсъюзите. Въвежда   нова система в държавното управление: назначаване на кметовете от   централната власт, създаване на държавни професионални организации   (Български работнически съюз), създаване на Дирекция на обществената   обнова и други. Благодарение на сръбс­ките пари, раздавани щедро от   Югославското посолство, набират скорост обществени движения -   Българо-югославянското дружество и особено Студентското дружество за   приятелство между Югославия и България. В списъците на тези 2 дружества   могат да се видят много известни имена като Петър Увалиев, Живко Сталев  и  много други. В държавния архив се съхраняват покани от 1934 г. за   честването на създаването на Югославската федера­ция и редом до тях -   заповедта на тогавашния министър на вътрешните работи Петър Мидилев за   забрана на тра­урните шествия по случай годишнината от Ньойския   до­говор. Навсякъде в страната се провеждат лекции и сказ­ки, в които се   пропагандира Балканска федерация от връх Триглав (Словения) до Черно   море и от Бяло море до Дунав със сто­лица Белград и Интегрална Югославия   под династията на Караджорджевич.   Във външната политика най-значителният акт е установяването на   дипломатически отношения със СССР (23 юли 1934), договор за   сътрудничество с Югославия и частичното ориентиране на страната към   Франция. Външните министри на Франция и Съветския съюз Барту и Литвинов   на своя среща заявяват доволство­то си от случващото се в България след   19 май. Доколкото част от звенарите и техните привърженици във Военния   съюз имат републикански убеждения, това придава известна   антимонархическа насоченост на извършения от тях преврат. Ето защо   тяхната акция не е посрещната добре от цар Борис III. След убийството на   Караджорджевич кризата в правителството на Кимон Георгиев ста­ва   очевидна. С помощта на верни офицери от Военния съюз през януари 1935 г.   Борис III налага оставката на правителството на Кимон Георгиев и   назначава на негово място нов кабинет начело с ген. Пенчо Златев. От   този момент царят става пълен разпоредител със съдбините на страната -   положение, което запазва до края на своето царуване (1943).    Дамян Велчев, най-амбициозният член на групата \"Звено\", се опитва да   върне стария сценарий на преврата. С прякото участие на Дража  Михайлович  се сфор­мира група около него, Владимир Заимов и Г. М.  Димит­ров,  комунистическия функционер Сава Гановски и протогеровистите.  Сценарият  предвижда сваляне на цар Борис III и установяване на  републи­ка,  управлявана от триумвират в състав: Дамян Велчев, Михаил  Маджаров и  софийският митрополит Стефан. Дамян Велчев, след няколко  месечен престой  в Белград, на 2 октомври 1935 г. през нощта прекосява  пешком  българо-югославската граница, но там никой не го оча­ква.  Уплашен от  риска превратът да бъде неуспешен, Вла­димир Заимов дава  разпореждане  полковете да не изли­зат от казармите и сам се оттегля от  акцията. Дамян  Вел­чев е посъветван да се върне обратно в Югославия, на  което той  отговаря: \"Не мога да го направя. Аз съм поел ангажименти!\"  На другата  сутрин Дамян Велчев е заловен и по-късно осъден на смърт, но  след  вернопо­даническо писмо до царя е помилван. Показанията на  об­виняемите и  свидетелите по време на процеса разкриват цялата схема  на преврата.  Допълнителни подробности за заговора има в показанията на  Дража  Михайлович по време на него­вия процес през 1946 г.\r\nИзточник: Уикипедия", "date": "2018.05.19", "title": "Извършен е Деветнадесетомайският преврат"}
{"url": "https://www.actualno.com/asia/vzriv-na-stadion-ubi-i-rani-desetki-news_675382.html", "text": "  Най-малко 8 души са загинали и други 45 са ранени в резултат на експлозия, избухнала тази сутрин на спортен стадион в град Джелалабад в Източен Афганистан, предаде БГНЕС.  Информация за случилото се подаде първа китайската новинарска агенция \"Синхуа\".   Всъщност става въпрос за поне две експлозии, които са станали факт по време на мач по крикет. Атентатът е факт точно в началото на свещения за мюсюлманите месец Рамадан. Свидетел казва, че са изстреляни ракети по стадиона, информира Reuters.     ", "date": "2018.05.19", "title": "Взрив на стадион уби и рани десетки"}
{"url": "https://www.actualno.com/society/prognoza-za-vremeto-19-maj-sybota-news_675379.html", "text": "  Днес главно в югоизточната половина на страната ще се развива мощна купесто-дъждовна облачност, ще има гръмотевични бури и на места валежите ще са интензивни и значителни по количество. Има условия за градушки. След обяд от запад валежите ще спират и облачността ще се разкъсва и намалява. Вятърът ще е слаб до умерен от север-северозапад. По-хладно, с максимални температури в повечето места между 20° и 25°. Атмосферното налягане ще се повиши, ще бъде малко по-високо от средното за месеца. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Георги Цеков.  По Черноморието ще е предимно облачно. Главно в следобедните часове ще има валежи от дъжд. Ще има гръмотевична дейност, на места с обилни валежи и силни пориви на вятъра. Ще е по-хладно, с максимални температури на въздуха между 18° и 22°. Температурата на морската вода е 17-21°. Вълнението на морето ще е 1-2 бала.\r\nНад планините облачността ще е предимно значителна, с валежи от дъжд и гръмотевична дейност. Около и след обяд от запад валежите ще започнат да спират. Вятърът ще е слаб до умерен от югозапад, през деня ще се ориентира от северозапад, а по време на гръмотевична дейност ще се усилва и променя посоката си. Максимална температура на височина 1200 метра – около 15°, на 2000 метра – около 8°.   В неделя сутринта все още ще превалява на отделни места, главно в Източна България, а след обяд - в отделни планински райони. Вятърът ще се ориентира от североизток, слаб, в източните райони до умерен. И в началото на следващата седмица времето ще остане с пролетен характер – с превалявания и гръмотевици. Вятърът ще се ориентира от изток-югоизток. Ще има и слънчеви часове, но и развитие на купесто-дъждовна облачност след обяд и в часовете до полунощ. В понеделник краткотрайни превалявания ще има на места из цялата страна, докато във вторник, главно в Западна България. Температурите ще са около и малко по-високи от обичайните – през по-голямата част от дните максималните ще са между 23° и 28°.", "date": "2018.05.19", "title": "Прогноза за времето - 19 май (събота)"}
{"url": "https://www.actualno.com/business/posreshtnahme-svetovnite-lideri-s-unikalen-vkus-ot-karnobat-news_675178.html", "text": "  Уникалният вкус на Карнобат, събрал най-доброто от нашите лозя, стана истински посланик на българския дух, традиции и самобитност по време на Срещата на върха в София. .   \"Не случайно избрахме \"Кехлибар\" да представи страната ни на най-високия международен форум\", споделиха организаторите. Освен че е символ на отлично качество и висока класа, . Наблюдатели припомниха, че за Ангела Меркел това е поредната среща с уникалния вкус от Карнобат. При визитата си у нас през 2010 година германският канцлер оцени качество на родните напитки и дори закупи за личната си енотека от невероятното Шардоне на водещия български производител.    Впечатляващият Мускат Отонел, който е част от класния бленд на ароматни и неароматни сортове в \"Кехлибар\", очарова журито от Concours Mondial de Bruxelles с деликатните си ухания на индрише и здравец. Те нямат аналог по света и не случайно са в основата на невероятната ракия, с която България се представи пред висшите държавници. Отгледаният в лозята на \"Винпром Карнобат\" Мускат превъзхожда всички останали клонове, виреещи в другите части на Европа, разказаха световно известни енолози. Три годишното отлежаване в дъбови бъчви пък помага на ракията да извлече най-доброто и да постигне качество, достойно за световни лидери, споделиха енолозите на \"Винпром Карнобат\".     През есента на тази година България ще събере водещите познавачи на  ракии, брендита и други спиртни напитки. Те ще журират Spirit Selection  by Concours Mondial de Bruxelles. Той е известен още и като \"Обединените  нации на спиртните напитки\", защото всяка година се провежда в различна  държава. Признанието за ракия \"Кехлибар\" стана негласна причина  страната ни за втори път да спечели домакинството на основания в Брюксел  конкурс, споделиха наблюдатели. Златните медали от Брюксел, присъждани  многократно за вината и ракиите на Карнобат, са гаранция, че  потребителите ще получат най-високо качество. \"Избирайки бутилка, на  която са отпечатани медалите, човек ще знае, че купува нещо наистина  добро\", коментира неотдавна директорът на надпреварата Тиери Хайнс.  Брюкселският форум е известен с изключително строгите си критерии и само  най-качествените напитки на планетата са в състояние да се преборят за  награда, допълни още той. А сред тях е и ракия \"Кехлибар\" –  единствената, с която световните лидери вдигнаха наздравица при  посещението си у нас.      Вината и ракиите на Карнобат са триумфирали с най-високите отличия от Брюксел, Лондон, Париж, Виена, а под златните им медали стоят подписите на най-авторитетните енолози по света. С тях са вдигани наздравици в Лондонската Кралска опера, а у нас са посрещани световни лидери от ранга на Владимир Путин и Джордж Буш. Признание, превърнало напитките от Карнобатските лозя в истинска визитна картичка на България пред световния елит.  Уникалните аромати на индрише и здравец, с които ракия \"Кехлибар\" впечатли журито на Concours Mondial de Bruxelles, са извлечени изцяло по естествен път. \"Отглеждаме гроздето в уникални природни местности, където от векове старите карнобатлии са засаждали най-добрия Мускат Отонел\", поясниха енолозите на \"Винпром Карнобат\". Песъкливо-каменистата структура на почвите, в съчетание с близостта до морето и умерения климат са отлични за засаждане на сорта. Слънцето грее изобилно, липсват резки температурни колебания, камъните задържат топлината в корена на лозата и гроздето се налива със сладост. Добрият дренаж на почвата помага след дъжд водата бързо да слезе към затоплените корени. Така освен ценни захари се натрупват и невероятните аромати и вкусове. След брането майсторите на ракията настройват гроздовата мъст с ципите за дълго време и провеждат ферментацията при ниски температури. Накрая дестилират, за да извлекат и концентрират ценните ухания. Мекотата във вкуса пък се дължи на 3 годишното й отлежаване в дъбови бъчви. Благодарение на автентичната технология, ракия \"Кехлибар\" добива плътност, мекота и се обогатява с ценни ухания. Ракията се изварява в единствените по рода си посребрени казани, които чрез електролиза от вътрешната страна я пречистват до съвършенство.   ", "date": "2018.05.19", "title": "Посрещнахме световните лидери с уникален вкус от Карнобат"}
{"url": "https://www.actualno.com/africa/tri-novi-sluchaja-na-zarazjavane-s-ebola-sa-potvyrdeni-v-kongo-news_675391.html", "text": "  Три нови случая на заразната хеморагична треска ебола са потвърдени в град Вангата в Екваториалната провинция на Демократична република Конго, се съобщава в отчета на министерство на здравеопазването на страната, публикувано в Twitter от шефа на ведомството, съобщава РИА Новости.  По-рано бе съобщено за 14 потвърдени случая на заразяване с вируса.   Според данните от отчета, три от предполагаемите случая на заболяването с треската са дали положителен резултат за наличие на вируса ебола.   Както се казва в документа, общо към настоящия момент са регистрирани 43 случая на заразяване с ебола, 17 от тях са клинически потвърдени, 21 – възможни, а 5 случая са с подозрения за вируса.\r\nЗа поредния взрив на болестта в Конго бе съобщено на 8 май. Ебола е ендемичен вирус за Конго. Последното голямо избухване на заразата с ебола бе през миналата 2017 г. Настоящата епидемия е девета от момента на регистрирането на вируса през 1976 г.       Според информация на Световната здравна организация от 14 май контакт със заболели от ебола са имали 393 души.", "date": "2018.05.19", "title": "Три нови случая на заразяване с Ебола са потвърдени в Конго"}
{"url": "https://www.actualno.com/america/da-si-uchenik-v-sasht-dva-pyti-po-smyrtonosno-otkolkoto-da-si-vojnik-news_675389.html", "text": "  През тази година повече американци са загинали при стрелби в училища, отколкото на военна служба. Това се казва в коментар на вестник The Washington Post по повод на поредната трагедия, разиграла се в училището на град Санта Фе, щат Тексас. Припомняме, че там , а няколко часа по-късно при до училище в Атланта загина човек.  От 1 януари до 18 май 2018 година в резултат на 16 различни инцидента със стрелба в училища в САЩ са загинали 29 ученици и преподаватели. За същия период загубите на Пентагона – както военни, така и невоенни – са 13 души. На 15 март при катастрофа на вертолет в Западен Ирак са загинали 7 души, включително трима офицери.   На 18 май в Санта Фе 17-годишният ученик Димитриос Пагуртис откри огън в своето училище, убивайки 9 ученици и 1 преподавател. Американският президент Доналд Тръмп нареди да се спуснат наполовина знамената на всички американски правителствени сгради в страната и чужбина в знак на траур. Престрелките в американските училища \"продължават прекалено дълго, много десетилетия\", заяви той в Белия дом, но .   На 24 март The Washington Post публикува анализ за стрелбите в американските училища. От 1999 година до деня на публикацията над . В страната ежегодно средно 10 училища стават арена на убийства с използването на огнестрелно оръжие, подчертава изданието.", "date": "2018.05.19", "title": "Да си ученик в САЩ - два пъти по-смъртоносно, отколкото да си войник"}
{"url": "https://www.actualno.com/balkani/imeto-ilindenska-makedonija-e-priznanie-za-obshtata-istorija-spored-zaharieva-bojidar-dimitrov-ne-e-udachno-news_675402.html", "text": "  Ако името Илинденска Македония наистина е предложено от премиера Зоран Заев и анализаторите, го приемам като потвърждение, че признават общата история. Това каза външният министър Екатерина Захариева за информацията, че Илинденска Македония е възможен вариант за ново име на Македония в предаването \"Събуди се\" по Нова телевизия. „Илинденско-Преображенското въстание е на македонските и тракийските българи, участвали са над 70 офицери\", заяви тя. \"Чу се това име, за нас беше изненада. Други 5 имена бяха на масата\", посочи Екатерина Захариева. \"Дали това ще бъде името, не знам\", коментира тя.  \"В София премиерите на Македония и Гърция си говориха доста дълго и оповестиха, че са направили голяма крачка в преговорите. Изрично подчертаха, че това не е краят на преговорите\", изтъкна външният министър.   Името Илинденска Македония не е удачно, защото не отразява историческата същност на земите, които си търсят име, коментира в интервю пред агенция \"Фокус\" историкът проф. Божидар Димитров по повод информацията, че това е предложеното ново име, което да замени днешното Република Мекедония. Досега предлагах на шега Македония да се казва Югозападна България, но сега сериозно им предлагам името Илирия, която в древността е обхващала огромна територия, заяви той.   Божидар Димитров се позова на исторически факти.\r\n\"Илинден е въстание, което е избухнало на 2 август, но само в един от седемте революционни окръга. По принцип на 4 януари 1903 г. е решено това въстание да избухва през две седмици във всеки един от седемте революционни окръга на ВМРО. Въстанието в 7-ми революционен окръг избухва на 19 август в Странджа и Горноджумайското избухва на 1 септември. Какво ще ги правим тези окръзи? Ще ги отпишем от историята?\", попита историкът. Той определи идеята като невъзможна и обърна внимание, че въстание е избухнало в Скопско, но там не е масово, ас чети, поради огромния брой мюсюлманско население.       Според проф. Димитров гърците няма да се съгласят с името Илинденска Македония, защото една от най-активните части на въстанието са в Леринско и Костурско. „Именно там населението въстава най-масово, водят се тежки сражения и се дават най-тежки жертви“, коментира историкът. „Затова не бива да бъде Илинден. Гърците просто няма да се съгласят, сигурен съм в това. Леринско и Костурско сега са в Гърция. Пак криви индикации към определени региони на Гърция“, коментира проф. Димитров.", "date": "2018.05.19", "title": "Името Илинденска Македония е признание за общата история според Захариева. Божидар Димитров: Не е удачно"}
{"url": "https://www.actualno.com/europe/princ-hari-i-megan-markyl-shte-stanat-duk-i-dukesa-na-syseks-news_675405.html", "text": "  Бъкингамският дворец обяви, след днешната си сватба британският принц Хари и Меган Маркъл ще получат титлата дук и дукеса на Съсекс, съобщи Агенция Франс Прес.  „Кралицата имаше днес удоволствие да потвърди титлата тук и дукеса на принц Хари Уелски. Неговите титли включва дук на Съсекс, граф на Дъмбартън и барон на Килкил“, пише в официалното заявление на кралския двор.   ", "date": "2018.05.19", "title": "Принц Хари и Меган Маркъл ще станат дук и дукеса на Съсекс"}
{"url": "https://www.actualno.com/asia/erdogan-iska-sini-kaski-v-zashtita-na-palestincite-news_675387.html", "text": "  Турският президент Реджеп Тайип Ердоган се обяви за изпращането на миротворчески сили за защита на палестинците, предаде Анадолската агенция, цитирана от БГНЕС.  \"Необходимо е да се осигури защита на народа на Палестина, чиито младежи всеки ден стават жертва на терора на Израел. Условие за това е изпращането на международни миротворчески сили\", каза той. Турският президент също така призова \"международната общност и Съвета за сигурност на ООН да изпълнят юридическите си ангажименти по отношение на Палестина\".   В Истанбул вчера (18 май) се проведе извънредна среща на Организацията ислямска конференция (ОИК). След нейното приключване беше приета декларация, в която ОИК призовава \"да се въведат икономически ограничения срещу страните, които последват САЩ и преместят посолствата си в Йерусалим\". В документа също така се настоява за създаването на независима международна комисия от експерти, която да \"разследва престъпленията на Израел в Ивицата Газа\".   В понеделник (14 май) на границата на Израел с Газа избухнаха масови вълнения, които прераснаха в жестоки сблъсъци между палестинците и израелската армия. Причината беше преместването на американското посолство от Тел Авив в Йерусалим. В резултат на сблъсъците загинаха 60 палестинци, от които 26 са бойци или терористи.", "date": "2018.05.19", "title": "Ердоган иска \"сини каски\" в защита на палестинците"}
{"url": "https://www.actualno.com/america/operiraha-raul-kastro-ot-hernija-news_675396.html", "text": "  Първият секретар на ЦК на комунистическата партия на Куба, 86-годишния Раул Кастро претърпя операция по отстраняване на херния, съобщава ТАСС, позовавайки се на кубинската телевизия.  Според информацията, Кастро се възстановява успешно след неотдавна проведената планова операция.   Отбелязва се, че шефът на кубинската комунистическа партия следи ситуацията около разбилият се в петък в близост до Хавана пътнически самолет с над 100 души на борда. Кастро е помолил за предаване на съболезнования на роднините и близките на загиналите в самолетната катастрофа.   Раул Кастро през април напусна длъжността председател на Държавния съвет и Министерски съвет на Куба. На високия държавен пост той бе сменен от Мигел Диас-Канел. Кастро обаче поне до 2021 г. ще остане начело на комунистическата партия в Куба, която е и единствената официална политическа организация в страната.       ", "date": "2018.05.19", "title": "Оперираха Раул Кастро от херния"}
{"url": "https://www.actualno.com/society/grajdanite-prevzemat-ndk-v-denja-na-otvoreni-vrati-na-21-maj-news_675399.html", "text": "  Гражданите ще станат основните гости на НДК в Деня на отворените врати, който ще се проведе на 21 май, става ясно от прессъобщение на Министерството за Българското председателство на Съвета на ЕС 2018.  Министър Лиляна Павлова ще открие Деня на отворените врати в НДК в 9.00 часа на 21 май, когато всеки гражданин ще може стане „делегат“ на Българското председателство и да седне в стола на европейските лидери като германския канцлер Ангела Меркел или френския президент Еманюел Макрон.   „В Деня на отворените врати най-важните гости в Дома на Българското председателство ще са гражданите. Те ще могат да участват в организирани обиколки на сградата, чрез които ще представим как протичат срещите от календара на първото Българско председателство и как ЕС работи за бъдещето на Европа, за да продължи тя да бъде най-доброто място за живеене в света“, заяви министър Павлова. Тя подчерта, че в този ден специално внимание ще се обърне на „най-младите делегати“ – децата и учениците. Събитието се организира в партньорство със Съвета на ЕС и Европейската комисия като гостите ще имат възможност да получат информация и материали за Европейския съюз. По време на обиколката в понеделник всеки един гост ще може да разгледа залите 7 и 9, както и знаковата зала 3, където на 17 май се проведе Срещата на върха ЕС-Западни Балкани. Точно там е и кръглата маса, около която заседаваха лидерите на общността и партньорите от Западните Балкани. В Деня на отворените врати всеки посетител ще може да избере къде да се снима, в чий стол да седне и да усети духа на Българското председателство.   НДК отваря врати точно в 9.00 часа, когато ще приеме първите посетители, а последната група ще влезе в 16.00 часа.\r\nОбиколките ще продължават по 45 минути и ще завършват във фоайето на НДК, където на разположение на гостите ще са информационните материали на Българското председателство, Съвета на ЕС и Европейската комисия. Посетителите ще могат да се включат и в знаковите за всяко председателство \"семейни снимки\". В тях ще могат да участват всички желаещи. Снимките ще бъдат публикувани в галерия на сайта на Българското председателство, както подобава за всички срещи на високо ниво“, се казва в съобщението.    От пресслужбата уточняват, че събитието е публично и ако посетителите не желая да бъдат снимани или снимките да се публикуват, да информират изрично своя гид преди началото на обиколката.   „Ще се радваме да споделите впечатленията си в снимки с хаштаговете #EU2018BG и #NDKOpenDoors във Фейсбук, Туитър и Инстаграм, а в края на деня ще съберем най-интересните от тях в албум на страницата на Българското председателство“, допълват в същото време от пресслужбата.\r\nГидове на групите ще бъдат служители на Министерството за Българското председателство на Съвета на ЕС, които от първо лице ще разказват за провели се събития и ще могат да отговарят на въпроси и за организацията на историческата за България Среща на върха ЕС – Западни Балкани.    „Най-голямото събитие от Българското председателство беше посетено от рекордния брой от 800 български и чуждестранни журналисти, дошли от 40 държави от 4 континента. По време на обиколката гражданите ще се запознаят и с някои от произведенията на изкуството, изработени специално за интериора на НДК, неизменна част от атмосферата на политическите срещи“.\r\nОт пресслужбата информират, че при влизането си всички посетители ще преминават през проверка за сигурност, задължителна за всяко събитие от Българското председателство.   „За да преминете по-бързо, не носете остри и опасни предмети, обемни раници, багажи или храна. Гардеробът на Зала 1 ще бъде на разположение на посетителите на Деня на отворените врати“.\r\nЗа да се избегнат затруднения с намирането на места за паркиране, от пресслужбата  съветват гражданите да ползват градския транспорт.", "date": "2018.05.19", "title": "Гражданите „превземат“ НДК в  Деня на отворени врати на 21 май"}
{"url": "https://www.actualno.com/crime/vsjaka-chetvyrta-jena-v-bylgarija-e-jertva-na-nasilie-news_675380.html", "text": "  29 присъди за починали от насилие българки са издадени през миналата година. Това е част от на колегите от Български хелзинкски комитет (БХК). Техният за 2017 година разкри буквално преди няколко седмици тревожната статистика. Това е стряскаща статистика, заяви адв. Милена Кадиева от фондация \"Джендър алтернативи\" по време на форум \"Не на насилието над момичета и жени\", проведен в Смолян.   .   \"Като държава водим всички класации, в които има най-много насилие над жени и момичета в рамките на Европейския съюз. Стряскащо в случая е и нещо друго - 93% от тези случаи на убийства в България са били извършени от техните съпрузи, партньори или близки роднини мъже. Това идва да покаже, че в България насилието по отношение на жени и момичета е много високо толерирано, не се наказва и преследва адекватно от държавата. Нито от съд, нито от полиция, нито от прокуратура“, подчерта адв. Кадиева.   Според нея заради това всъщност е много важно да бъде ратифицирана т.нар. Истанбулска конвенция, тъй като тя ще наложи задължение на нашата държава да промени своите закони така,че да бъдат те ефективни при случаи на домашно насилие, сексуално насилие и трафик на хора.\r\nГодишно фондация \"Джендър алтернативи\" посреща средно 500 жени и момичета. Фондацията е ситуирана в Пловдив.       \"Има ни нас като организация и хората знаят, че могат да се обърнат за помощ, подкрепа, консултация и за правно представителство пред съда и институциите. Те започват да говорят, но проблемите, които виждаме при голяма част от тях, е, че се страхуват, срамуват и изпитват вина\", обясни юристката.\r\nПо думите ѝ жертвите на насилие смятат, че са го провокирали по някакъв начин, поради което го извиняват. И една голяма част от тях стават жертва на т.нар. Стокхолмски синдром.\r\n\"Тогава, когато живееш дълго време с насилник, който промива постепенно твоята психика и възприемане за себе си и те принизява като ти казва, че си нищожество, ти започваш да приемаш, че всъщност си едно голямо нищо, че насилникът е най-важният човек за теб и ти трябва да го защитаваш. Поради което не можеш да се оплачеш от него, той за теб е целият свят. Той ти дава пари, той ти гледа децата, той ти осигурява покрив над главата. Макар че всъщност те пребива всеки ден и го прави пред децата. Макар че всъщност ако ти дава да работиш въобще, ти взема цялата заплата. Или пък следи всеки лев, който харчиш. Следи къде ходиш, с кого се виждаш, какво обличаш, на кого се обаждаш. Нямаш всъщност никакъв живот, но когато си жертва, е много трудно да го осъзнаеш. Затова е важно да се говори за насилието срещу жени и момичета. Особено за домашното насилие. В България то е много разпространено и се приема за нещо нормално\", обясни адв. Кадиева.       За щастие вече има много работещи неправителствени организации в тази сфера. Има много активни юристи и граждани. Те инициират различни кампании и водят дела не само в българските съдилища, но и в съда по човешките права в Страсбург срещу България, пред комитета за премахване на всички форми на дискриминация срещу жените към ООН.\r\n„В момента се водят повече от 30 дела, които са ни известни, касаещи домашно насилие,сексуално насилие и тормоз и трафик на хора, в които държавата ни вече е била осъдена и трябва да плати компенсация на тези жертви. Причина за това е, че държавата е трябвало да промени своите закони, политики и практики, но не го е сторила, заради което всъщност е толкова важно да има ратификация на Истанбулската конвенция, която защитава най-адекватно всички жени и момичета“, подчерта адв. Кадиева.", "date": "2018.05.19", "title": "Всяка четвърта жена в България е жертва на насилие"}
{"url": "https://www.actualno.com/society/rozoproizvoditeli-ot-karlovo-sa-zatvorili-razklona-karlovo-kalofer-i-pytjat-za-vojnjagovo-news_675406.html", "text": "  Розопроизводителите от Карлово продължават протестните си действия и днес. Те са затворили два разклона – Карлово – Калофер и пътят за Войнягово. Те провеждат нерегламентирани протестни действия, се казва в съобщение на пресцентъра на МВР.  Обходният маршрут от Пловдив за Карлово е през Ръжево Конаре, Долна махала, Раковски, а от Карлово за Калофер се преминава през Раковски, Брезово - Зелениково - Павел баня. На място полицейски екипи отбиват движението, те се грижат и за недопускане на нарушения на обществения ред.   ", "date": "2018.05.19", "title": "Розопроизводители от Карлово са затворили разклона Карлово – Калофер и пътят за Войнягово"}
{"url": "https://www.actualno.com/europe/priblijen-do-putin-oligarh-beshe-prinuden-ot-sasht-da-napusne-apetiten-post-v-naj-goljamata-si-kompanija-news_675390.html", "text": "  Бизнесменът Олег Дерипаска, който е приближен до руския президент Владимир Путин, е решил да напусне Борда на директорите на групата компании En+, която е най-големият акционер в алуминиевия гигант \"Русал\".  По време на заседанието директорският борд на En+ единодушно прие мерките, които имат за цел да извадят компанията от санкциите, които САЩ ѝ наложиха.   Целта на така наречения план \"Баркър\" /по името на председателя на борда Грегъри Баркър/ е да се намали дела на Дерипаска под 50% и да се прекрати неговото влияние с помощта на назначаването на нови членове. В резултат на това мнозинството ще се окаже в ръцете на независими директори.   През април САЩ, на база на т.нар. \" \" въведоха санкции против редица руски бизнесмени, чиновници и компании. Под ударите на ограничителните мерки попаднаха \"Русал\" и En+ на Олег Дерипаска.\r\nНа 23 април американското министерство на финансите допусна възможността за смекчаване на санкциите против \"Русал\", ако Дерипаска престане да контролира компанията. Тогава компанията En+, която е контролен акционер в \"Русал\", съобщи, че Дерипаска ще напусне нейния борд на директорите и е готов да намали своя дял в нея под 50%. От американското финансово министерство заявиха, че сама по себе си тази стъпка не е основание за премахването на санкциите.       ", "date": "2018.05.19", "title": "Приближен до Путин олигарх беше принуден от САЩ да напусне апетитен пост в най-голямата си компания"}
{"url": "https://www.actualno.com/cite/mnogo-hora-otkluchiha-lubovta-si-da-stavat-rano-sutrin-da-se-moljat-vsichki-stanahme-po-dobri-zaradi-bojan-news_675395.html", "text": "  Това заяви жената на големия български алпинист Боян Петров Радослава Ненова пред Нова телевизия.  Радослава беше категорична, че не иска траур за Боян, а е помолила в института на БАН, където той работеше, да бъде сложено българското знаме, а не черни ленти. Със сина ми Тибет ще го виждаме като място, където ще се срещаме с Боян, не като лобно място, заяви тя.   ", "date": "2018.05.19", "title": "Много хора отключиха любовта си, да стават рано сутрин, да се молят – всички станахме по-добри заради Боян"}
{"url": "https://www.actualno.com/asia/okonchatelno-v-irak-pecheli-chovek-kojto-e-protiv-sasht-i-protiv-iran-news_675386.html", "text": "  Коалицията \"Саирун\", начело с радикалния шиитски лидер Муктада Садр победи на парламентарните избори в Ирак. Окончателните резултати от гласуването бяха обявени от Висшата независима избирателна комисия на Ирак, предаде БГНЕС.  Блокът на Садр получава 54 места в парламента. На второ място е коалицията \"Фатх\" начело с бившия министър на транспорта и командира на шиитското опълчение \"Ал-Хашс аш-Шааби\" Хади ал-Амири. Тя спечели 47 мандата. Кандидатите от листата на премиера Хайдар ал-Абади ще разполагат с 41 депутата. На четвърто място с 24 мандата е партията на бившия премиер и настоящ вицепрезидент Нури ал Малики.   Още преди официалното обявяване на резултатите, партиите започнаха преговори за съставянето на коалиционно правителство. . Радикалният шиитски имам се прочу след нахлуването на САЩ в Ирак през 2003 година. Създадената от него \"Армия на Махди\" се сражаваше с американците за около година, преди да бъде постигната договорка за мир. Освен антиамериканската риторика, Садр се стреми към по-голяма независимост от Техеран.   Садр е изключително известно име в Ирак, като той се сдоби с популярност и сериозна власт след инвазията на САЩ в страната, с която беше свален Саддам Хюсеин. Бащата и чичото на Муктада са били Велики аятоласи. Семейство ал-Садр е било винаги в опозиция на режима на Садам Хюсейн.\r\nПарламентарните избори в Ирак се проведоха на 12 май, в тях участваха 44,5% от имащите право на глас 24,5 милиона избиратели.       ", "date": "2018.05.19", "title": "Окончателно - в Ирак печели човек, който е против САЩ и против Иран"}
