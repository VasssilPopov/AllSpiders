{"url": "https://www.actualno.com/crime/prichinata-za-strelbata-v-katunica-star-spor-news_766060.html", "text": "    Причина за в Катуница е предварителна размяна на реплики в заведението, съобщиха от пресцентъра на МВР в Пловдив. Сигналите за инцидента са получени в Районното управление в Асеновград около 01:00 ч. снощи. Било съобщено, че пред местно заведение в селото се сбили двама от клиентите, употребили алкохол. Малко по-рано, те разменили реплики помежду си заради съществуващ от преди спор.       Единият от мъжете и приятелката му си тръгнали, но по-късно в двора им влезли опонентът му, придружаван от още няколко души. Домакинът произвел във въздуха изстрел със законно притежавана ловна пушка. Тогава, около 01:30 ч. в полицията е подаден нов сигнал - за стрелбата с оръжие. При незабавната им намеса,  полицейските служители установили, че няма пострадали при стрелбата.   Проверката на обстоятелствата продължава под наблюдение на Районна прокуратура-Асеновград. Срещу извършителя е образувано бързо производство за неправилно съхранение на оръжието и е задържан за 24 часа.  В 03:45 ч. е постъпил още един сигнал - за пожар в ракиджийница, стопанисвана от другия мъж, който е с криминални прояви. Огънят е загасен, установени са материални щети по покривната конструкция. На местопроизшествието е извършен оглед. По случая е образувано досъдебно производство и са предприети действия за установяване на извършителя.   ", "date": "2019.07.06", "title": "Причината за стрелбата в Катуница - стар спор"}
{"url": "https://www.actualno.com/society/tradicionnijat-trabantfest-se-provede-v-teteven-news_766045.html", "text": "    Днес в Тетевен се проведе 7-то издание на традиционния празник на любителите на ретро автомобилите . Събитието е част от Програмата за развитие на туризма в община Тетевен за 2019 г. и хепънинга ,,Лято 2019 – туризъм за всички“.      Кметът на общината – доктор Мадлена Бояджиева - посрещна всички любители на ретро марката на площад „Сава Младенов“, като след обстоен оглед на автомобилите връчи Купата на Кмета на Ана Миланова от Враца. Дамата представи освежен трабант с цветна декорация. Заместник-председателят на НК „Трабант“ – Цветан Найденов и Вълчо Стаменовски – организатор на феста пък връчиха на доктор Бояджиева отличието за \"Най-гостоприемна община\", както и тениска с надпис Кмет №1. Заместник-кметовете на община Тетевен - Свилен Русинов и Тони Стоев - също уважиха събитието, a oтец Павел от село Рибарица отслужи водосвет за всички шофьори.    В своеобразното изложение се включиха почти 80 ретро любители от цялата страна, които представиха своите автомобили на гостите и жителите на общината , кой от кой по-атрактивен. Бе проведен и конкурс за автентичност на автомобилите на марката „Трабант“, като освен грамоти за участие, които получиха всички собственици-ентусиасти, бяха раздадени отличия и за най-добра реставрация, автентичност, екстравагантност, най-малък пробег, най-запазен, най-стар и най-нов автомобил на емблематичната марка и още редица други призове.\r\nНа площада, освен трабанти, бяха изложени и коли от добре познатите от миналото марки „Лада“, „Вартбург“, както и редкия „Москвич 311“. За първи път бе представен и реставриран модел „Газ-67“, участник в Парада на победата в Берлин, състоял се на 7 септември 1945 г. при Бранденбургската врата, само пет дни след края на Втората световна война. Собственикът на уникалния автомобил - тетевенецът Младен Милев - бе изключително горд, че този автомобил получи и своето първо представяне именно в Тетевен след 6-годишна реставрация.  Последва и атрактивно автодефиле по улиците на града, а проявата продължи с провеждане на състезание по майсторско управление на „Трабант“ до и над 600 кубика. При мъжете в надпреварата с трабант под 600 кубика първото място окупира Ангел Лалев, следван от  Момчил Атанасов и третия Марин Калчев. В състезанието над 600 кубика първи бе Марин Калчев, второто място зае Стоян Стаменовски, а трети остана Момчил Атанасов. За най-бърз трабант в клас над 600 кубика върхът бе за Момчил Атанасов от Търговище, а в клас под 600 кубика – за Стоян Стаменовски от Ботевград.\r\nПри дамите завидно майсторство демонстрира Лора Маринова, като след нея се наредиха Елина Николова и Ирена Нешколова. Специално отличие получи Лео Ангелов от Тетевен, който бе най-малкият участник във феста. Невероятно шоу с детски трабант направи и Димитър Тодоров на 7 г. от Каварна. Участниците във форума не пропуснаха да се разходят до местността „Костина“ в село Рибарица, където по традиция поднесоха венец пред паметника на големия революционер Георги Бенковски.    ", "date": "2019.07.06", "title": "Традиционният \"Трабантфест\" се проведе в Тетевен"}
{"url": "https://www.actualno.com/europe/srybskijat-vynshen-ministyr-kym-borisov-bojko-trjabva-da-zachitash-pozicijata-na-es-a-ne-da-davash-uroci-news_765985.html", "text": "    Дългогодишният говорител на бившия сръбски диктатор Слободан Милошевич и сегашен министър на външните работи на Сърбия - Ивица Дачич отправи поредните си груби нападки срещу България и нейния премиер Бойко Борисов, предаде БГНЕС. В интервю за държавна телевизия Ивица Дачич призовал \" \".      Коментарът му бе по повод призива на Бойко Борисов Борел да защитава интересите на ЕС.   Според Дачич, \"позицията на ЕС била, че Косово не е независимо\", въпреки че общо 23 държави, членки на съюза, вече са признали независимостта му. \"Бойко, да ти кажа едно нещо -  позицията на ЕС е, че Косово не е независима държава. Ти, Бойко, трябва да зачиташ позицията на ЕС, а не да даваш уроци на Борел. Какво е това безобразие, на какво прилича. Писна ми от всичко това. А да не говоря и за това, че само преди няколко месеца получи наш орден\", каза със заканителен тон Ивица Дачич, чиято страна не е член на ЕС.\r\nПрипомняме, че през миналата седмица властите във Вашингтон призоваха \"Дачич да спре да унищожава американските банкноти, защото това е престъпление\". Той самият собственоръчно написа върху 100-доларова банкнота \"Косово е сръбско\".    ", "date": "2019.07.06", "title": "Сръбският външен министър към Борисов: Бойко, трябва да зачиташ позицията на ЕС, а не да даваш уроци"}
{"url": "https://www.actualno.com/society/novinite-naj-vajnoto-za-denja-6-uli-news_766054.html", "text": "            По разпореждане на вицепремиера и министър на външните работи Екатерина Захариева посланикът на Република Сърбия в Република България ще бъде извикан в понеделник (08.07.19 г.) в Министерството на външните работи. Повод за срещата е изказване на сръбския първи вицепремиер и външен министър Ивица Дачич по адрес на премиера Бойко Борисов в Познан.   \"15 000 000 лева не са проблем за българския избирател. Едва ли тези пари са важни и ако по този начин бъде оправен животът на българите, аз ще ги върна и отгоре даже\", заяви смело Веселин Марешки. Той коментира и твърдения за негови намерения да се кандидатира за кмет на София. Марешки посочи първо, че това няма как да се случи, тъй като той е с адресна регистрация във Варна. И после, за него кметският пост би бил \"голяма стъпка надолу\", тъй като сега е \"трети в държавата\". \"С приемането на неограниченото и на практика безконтролно финансиране от юридически лица и със свеждането на държавната субсидия до символични стойности е унищожен бавният и мъчителен прогрес по създаване на рамка от базисни правила, която в общи линии съответстваше на европейските стандарти в тази област.\" С такава позиция се обявиха от Асоциация „Прозрачност без граници“, относно промените в Закона за държавния бюджет, регламентиращи финансирането на политическите партии.     \"Финансирането на партиите е кръвоносната система на демокрацията и затова има основополагащо значение. Взетото от ГЕРБ и ДПС решение за неограничено финансиране от фирми, включително с държавно участие, е направено без допитване до експерти и без оценка на въздействието. То е като да се гаси пожар с бензин, защото ще наруши равните възможности за правене на политика и ще направи партиите изцяло зависими от бизнеса. \" Това коментира председателят на „Движение България на гражданите“ (ДБГ) - Димитър Делчев по време на кръгла маса за партийните субсидии. Председателят на БСП Корнелия Нинова изпрати писмо до Европейската комисия, ОССЕ, ПАСЕ, Групата на Прогресивния алианс на социалистите и демократите в ЕП, ПЕС и посланиците на държавите от ЕС и САЩ в България във връзка с приетите промени в Закона за държавния бюджет, свързани с радикална промяна във финансирането на политическите партии.    \"Бойко Борисов е повелителят на калинките\", обяви бившият външен министър на България и бивш евродепутат Ивайло Калфин. Изказването му бе в отговор на въпрос защо беше пропусната възможността страната ни да вземе поста на върховен представител на Европейския съвет по външната политика и сигурността, за който бе предложена Кристалина Георгиева. Земетресение от 7,1 по скалата на Рихтер удари в Калифорния, което се превърна в третия много сериозен трус в Златния щат. Данните са на Европейския средиземноморски сеизмологичен център, като според Американската геоложка служба трусът всъщност е бил от 6,9 по Рихтер - по коригирана информация.   Започва принудителното умъртвяване и обезвреждането на всички домашни свине, засегнати от огнището на африканска чума в плевенското село Новачене. Припомняме, че в рамките на епизоотичното проучване, което се провежда във връзка с огнището в село Жернов (област Плевен) от 04.07.19 г., ден по-късно Българската агенция по безопасност на храните (БАБХ) констатира ново огнище в животновъден обект от тип лично стопанство в село Новачене. Българчета са заподозрени за изнасилване на млада жена в Германия. Германската полиция е започнала разследване на група тийнейджъри, сред които и две деца с българско гражданство, за участие в сериозно сексуално посегателство. Жената е откарана в болница и ще й бъде проведено лечение заради получените наранявания, вследствие на инцидента, съобщава полицията в германския град Мюлхайм.  ", "date": "2019.07.06", "title": "Новините: Най-важното за деня, 6 юли"}
{"url": "https://www.actualno.com/america/opasnostta-ot-trusove-v-kalifornija-ostava-preduprejdavat-vlastite-news_766042.html", "text": "     Опасността от още трусове в Южна Калифорния не е отминала. Властите и органите на реда предупреждават хората да си набавят необходими количества хранителни продукти и вода, докато магазините са все още отворени, за всеки случай, ако възникне по-голямо земетресение от това. Отправени са предупреждения, че хората трябва да останат бдителни през следващите две седмици, предаде CNN.      Предварителните оценки показват, че има 10% шанс за повторно от 7 или по-висока степен по Рихтер, според сеизмологът Луси Джоунс.    ", "date": "2019.07.06", "title": "Опасността от трусове в Калифорния остава, предупреждават властите"}
{"url": "https://www.actualno.com/europe/edin-chovek-zagina-i-14-postradaha-pri-pojar-vyv-francija-news_765976.html", "text": "     Един човек загина и 14 пострадаха при в двуетажна сграда във френския град Пуатие , съобщава БГНЕС. Инцидентът се е случил в ранните часове на днешния ден. Пристигналите пожарникари са евакуирали шест души. В болница е транспортиран един човек с дихателна недостатъчност.        На място спасители са оказали помощ на 13 потърпевши, които са се \"натровили\" от дима. Самата сграда е твърде стара и в нея е рухнала дървена стълба. Съществува опасност част от постройката също да се срине. В спасителната операция са били задействани 50 пожарникари.   Очаква се на мястото да бъде извършен оглед от архитект, който да определи рисковете от рухване на сградата. И в съответствие с препоръките му, властите могат да разширят периметъра на отцепление. ", "date": "2019.07.06", "title": "Един човек загина и 14 пострадаха при пожар във Франция"}
{"url": "https://www.actualno.com/balkani/izvynredno-polojenie-v-tri-oblasti-na-gyrcija-zaradi-pojari-news_766048.html", "text": "     Гърция обяви извънредно положение в три области на остров Евбея заради , информира БГНЕС. Огнената стихия бушува на острова от четвъртък насам. Според местни медии, пожарите вече отстъпват.      Заради лумването на пламъците вчера четири селища бяха евакуирани, а петима души - настанени в болница с оплаквания от дихателни проблеми. Полицията подозира, че мъж, който е горил растителни отпадъци, е причина за пожара.     ", "date": "2019.07.06", "title": "Извънредно положение в три области на Гърция заради пожари"}
{"url": "https://www.actualno.com/ruse/v-novgrad-pochetoha-podviga-na-chetata-na-hadji-dimityr-i-stefan-karadja-news_766005.html", "text": "     Преминаването на река Дунав и стъпването на българския бряг от четата на Хаджи Димитър и Стефан Караджа бе тържествено отбелязано в село Новград. Преди 151 години, в мъгливото утро на 6 юли, 125 млади мъже, водени от легендарните войводи, се обричат за свободата на Отечеството и записват имената си в пантеона на безсмъртието.      „Преминаването на четата през Дунав дава нова надежда в продължилата близо пет века националноосвободителна борба. Хаджи Димитър и Стефан Караджа са обречени на мисията да покажат не само на целия български народ, но и на цялата международна общност и чуждестранните дипломати, че Отечеството ни има нужда от храбри и смели мъже, поели върху плещите си кръста на Свободата. Мъже, които гордо да развеят знамето, извезано със свещените за всеки българин слова „Свобода или смърт“, а в краката на лъва е смачканият отомански полумесец“, изтъкна в словото при откриването кметът на община Ценово д-р Петър Петров.    „Подвигът на четата на Хаджи Димитър и Стефан Караджа ни дава законното право да се гордеем, че сме българи. Тяхното родолюбие продължава да бъде като светъл пример за днешните поколение“, каза на тържеството кметът на Новград Диана Копчева.  Представители на клуб „Традиция“ показаха различни видове хладно и огнестрелно оръжие. Огнен залп прозвуча в памет на героите, паднали за свободата на родината. На почетна стража редом с ветераните от запасното войнство бяха и членове на общинския отряд „Родолюбие“.   Настроението в празничната вечер бе приповдигнато от изпълненията на самодейните състави към местното читалище, мъжката певческа група от село Мечка, танцова формация „Полянци“ и група „Четно“. Популярните песни на народната певица Ана Мария дадоха своеобразен тласък на многобройната публика.     Поздравителни адреси за празника изпратиха областният управител Галин Григоров, евродепутатът Мария Габриел, народни представители, както и ръководители на институции. За да споделят празника дойдоха кметове на населени места и общински съветници. В края на вечерта площадът на Новград беше ярко озарен от светлинното шоу на фойерверките. По традиция се изви и кръшно българско хоро. ", "date": "2019.07.06", "title": "В Новград почетоха подвига на четата на Хаджи Димитър и Стефан Караджа"}
{"url": "https://www.actualno.com/europe/dvama-dushi-zaginaha-pri-eksplozija-v-azerbajdjan-news_766019.html", "text": "    Двама военнослужещи бяха убити. Единият е ранен при експлозия на противотанкова мина в една от военните части на въоръжените сили на . Това съобщиха от пресслужбата на Министерството на отбраната на страната, предаде ТАСС. \"В резултат на експлозията са загинали пратеник Амидин Агаларов и старши сержант Самир Салахов.       Според министерството на отбраната, войник е изпуснал боеприпасите от ръцете си, в резултат на което настъпила експлозия. \"Всъщност случаят е в ход разследване все още\", заявиха от пресслужбата.   Междувременно стана ясно, че азербайджанската военна прокуратура е открила наказателно дело. Създаден е и екип за разследване и се предприемат спешни действия\", се казва в доклада по случая. Разследването на наказателното дело е под контрола на ръководството на Военната прокуратура. ", "date": "2019.07.06", "title": "Двама души загинаха при експлозия в Азербайджан"}
{"url": "https://www.actualno.com/society/za-10-godini-brojat-na-bioproizvoditelite-se-e-uvelichil-20-pyti-news_766018.html", "text": "    Повече от 20 родни представиха продуктите си на жителите и гостите на Варна по време на организирания от Министерство на земеделието, храните и горите пазар (МЗХГ), информира БГНЕС. Посетителите на изложението имаха възможност да дегустират и да си закупят органични продукти като био козе и овче сирене, гъби шийтаке, био сокове от арония, ябълки, круши, вина, произведени от био грозде, пресни плодове и зеленчуци, мед, шафран и други.        Показател за сериозния интерес към развитието на българското биопроизводство е фактът, че за последните 10 години броят на биопроизводителите се е увеличил 20 пъти . Това заяви Елена Иванова, директор на дирекция „Развитие на селските райони“ в МЗХГ, при откриването на събитието, което се проведе в Морската градина на Варна. Тя посочи, че през 2008 г. броят на биологичните производители е бил едва 311, докато към 2018 г. техният брой е 6 600. \"В подкрепа на сектора, от страна на министерството, се отделя значителен финансов ресурс. Освен по отделната мярка 11 \"Биологично земеделие\", повече от 100 млн. евро е получил секторът и чрез инвестиционните мерки на ПРСР.\"     ", "date": "2019.07.06", "title": "За 10 години броят на биопроизводителите се е увеличил 20 пъти"}
{"url": "https://www.actualno.com/crime/kostinbrod-otnovo-na-protest-zaradi-osvobojdavaneto-na-kmeta-ot-aresta-news_766031.html", "text": "    В Костинброд на пореден протест излизат близки и приятели на загиналия в катастрофа преди седмица 34-годишен моторист Игнат Славков, пише \"Фокус\". Недоволството е свързано с освобождаването от ареста на на града Трайко Младенов , който според протестиращите е виновен за инцидента.      Очевидци твърдят, че градоначалникът се е опитал да направи обратен завой, заради което мотористът се е ударил в колата му. Кметът отрича и твърди, че не е нарушавал правилата за движение и не е видял моториста. Младенов е обвинен в причиняване на смърт по непредпазливост. На свобода е срещу парична гаранция в размер на 5 000 лева. Временно му е отнета шофьорската книжка и му е забранено да напуска страната.    ", "date": "2019.07.06", "title": "Костинброд отново на протест заради освобождаването на кмета от ареста"}
{"url": "https://www.actualno.com/crime/dve-maloletni-bylgarcheta-zapodozreni-za-iznasilvane-na-jena-v-germanija-news_766021.html", "text": "    Българчета са заподозрени за на млада жена в Германия. Германската полиция е започнала разследване на група тийнейджъри, сред които и две деца с българско гражданство, за участие в сериозно сексуално посегателство , съобщава БГНЕС. Жената е откарана в болница и ще й бъде проведено лечение заради получените наранявания, вследствие на инцидента, съобщава полицията в германския град Мюлхайм.      Ситуацията се разиграла снощи. Вниманието на жители на стария град на Мюлхайм било привлечено от непрекъснатия лай на кучето на жертвата. Жената била открита в безпомощно състояние, просната на земята в зелено пространство зад градината си. До нея били забелязани две момчета от тийнейджърите, които избягали от мястото.   Във връзка с инцидента полицията обясни, че разследва група от две деца по на 12 г., които са с българско гражданство, и други три 14-годишни момчета. Те са смятани за основните заподозрени извършители на зверското деяние. Към момента от полицията не разясняват повече подробности за инцидента. ", "date": "2019.07.06", "title": "Две малолетни българчета заподозрени за изнасилване на жена в Германия"}
{"url": "https://www.actualno.com/crime/mlad-myj-strelja-po-semejstvo-v-katunica-news_766037.html", "text": "    Среднощен екшън се е разиграл в село през изминалата нощ, съобщава БТВ. Семейство е било нападнато, след като си тръгвало от посещение на заведение. По мъжът и жената е стреляно а пушка, нанесен им е побой, а по-късно е подпален и техен имот. Десетки сачми са надупчили предницата на автомобила им.      Инцидентът е станал след посещение на ресторант, когато потърпевшите са нападнати с юмруци от млад мъж на паркинга пред колата си. Жената е със счупена ръка, а съпругът й има множество кръвонасядания по крайнците, главата и тялото.     На място пристига полиция, но след като приключват разпитите се оказва, че семейната ракиджийница на потървешите е подпалена с нафта. Днес следобед полицията задържа заподозрян за побоя и стрелбата. Засега не стават ясни и причините за възникналия инцидент. ", "date": "2019.07.06", "title": "Млад мъж стреля по семейство в Катуница"}
{"url": "https://www.actualno.com/politics/delchev-ako-partiite-mogat-da-si-imat-sponsor-zashto-shte-gledat-problemite-na-horata-news_766047.html", "text": "    \"Финансирането на партиите е кръвоносната система на демокрацията и затова има основополагащо значение. Взетото от ГЕРБ и ДПС решение за неограничено финансиране от фирми, включително с държавно участие, е направено без допитване до експерти и без оценка на въздействието. \" Това коментира председателят на „Движение България на гражданите“ (ДБГ) - Димитър Делчев по време на кръгла маса за партийните субсидии.      \"Преди да се променя моделът на финансиране трябва да се постигне обществен консенсус за начина. Липсата на такъв подкопава решението и допълнително срива и без това ниското доверие в политическите партии\", каза Делчев. Той допълни, че има десетки основания на този закон да бъде наложено вето, не само заради необмислени законови техники, липса на дебат или адекватна оценка на въздействие, но и поради пълното разминаване на заявените цели с приетите текстове. \"С въвеждането на неограничено финансиране от фирмите партиите се превръщат в снимки на търг с явно наддаване\", заяви Делчев.    По-лесно ще им бъде да прекарат няколко големи сделки през Парламента и така да си осигурят финансиране за следващите избори. Делчев посочи, че ДБГ ще предполежи на депутатите регресивана скала, при която с нарастването на гласовете намаляват парите, които партията получава на глас. По този начин той счита, че хем по-малките ще имат достатъчно средства за развиване на политическа дейност, хем ще се ограничи практиката големите да трупат излишъци, които затварят в банкови депозити. Според него, трябва да се приемат и правила за по-строга отчетност на партийните разходи.\r\nНайден Зеленогорски - заместник-председател на ДБГ - коментира, че големите партии държат да няма , машинно и електронно гласуване. Той добави, че \"това управление трябва да бъде съборено и да има истински честни избори с машинни и електронно дистанционно гласуване\".  Александър Сиди определи последните промени като \"политически инатлък\", който ВМРО не разбира. \"Аз съм от тези 4 000 000 българи, които съзнателно не гласуваха на референдума за субсидиите, за да не мине той прага за валидност. Защо никой не зачита нашето мнение, а се акцентира върху тези около 2,5 млн., които казаха \"да\" на субсидия от 1 лев. При настоящата система годишната субсидия ще покрие наема на офисите на ВМРО само за три месеца\", посочи той. Според него ГЕРБ са променили закона на инат, което изглежда все повече като наказание към БСП и по-малките партии.\r\nВаня Нушева беше категорична, че трябва да има баланс между публичното финансиране, членския внос и частното финансиране. Грешка е, че Сметната палата все още няма правомощията да извършва ефективен контрол на приходите и разходите, а не просто проверка по документи. Тя подкрепи идеята за регресивна скала за субсидиране и предложи да се увеличи публичността на финансирането, за да се позволи външен контрол върху партиите.   Първан Симеонов заяви, че мнението на хората е, че партиите са зло. Ангажимент на властта е да измисли начин да ги лекува. \"Тя е длъжна да чуе мнението на тесните специалисти, което не беше направено\", добави Симеонов.    Според Даниел Смилов пък намаляването на субсидията на 1 лев обслужва тактически съображения - да остави опозицията и по-малките партии в тежко финансово положение преди местните избори. Вместо да се търси антикорупционен ефект при промяната на модела на финансиране, с последните промени ще се постигне точно обратното - корупцията под формата на дарения от корпорации ще стане напълно легална.\r\nАрман Бабикян заяви, че никой не мисли за един от най-големите проблеми в партийния живот - липсата на равен достъп до медиите. ", "date": "2019.07.06", "title": "Делчев: Ако партиите могат да си имат спонсор, защо ще гледат проблемите на хората"}
{"url": "https://www.actualno.com/curious/3-te-zodii-koito-prichinjavat-bolka-v-lubovta-news_765599.html", "text": "    Има хора, които изпитват удоволствие, когато виждат болка в очите на другите. Манипулациите и играта с чувства са им вродени \"качества\" и те боравят наистина добре с тях.           Овенът обича да си играе на \"гоненица\" в любовта, но ако се почувства застрашен или нежелан, бързо се превръща в емоционален садист. В момента, в който усети, че чувствата ви по него гаснат и сте на път да се разделите, той ще се опита да ви смачка психически, само за да излезе победител от ситуацията.    ", "date": "2019.07.06", "title": "3-те зодии, които причиняват болка в любовта  "}
{"url": "https://www.actualno.com/politics/zaradi-statuta-na-kosovo-i-izkazvane-na-borisov-shte-ima-izvynredna-sreshta-sys-srybskija-poslanik-news_766010.html", "text": "    По разпореждане на вицепремиера и на външните работи Екатерина Захариева посланикът на Република Сърбия в Република България ще бъде извикан в понеделник (08.07.19 г.) в Министерството на външните работи. Повод за срещата е изказване на сръбския първи вицепремиер и външен министър Ивица Дачич по адрес на премиера Бойко Борисов в Познан.        По време на пресконференцията на правителствените ръководители на Германия, Полша, България и Република Северна Македония Бойко Борисов бе попитан от журналист как ще се отрази на евроинтеграцията на Западните Балкани номинирането на испанския външен министър Жозеп Борел за Върховен представител на ЕС по външната политика и политиката за сигурност, след като неговата страна не признава Косово. Българският премиер отговори:   “По отношение на Върховния представител – когато се заеме такъв важен пост, последното, което трябва да правиш, е да защитаваш националния си интерес, а трябва да защитаваш интереса на целия съюз. Ако Борел бъде избран, това не значи, че мнението на Испания ще бъде меродавно за другите държави, които сме признали Косово.” По време на разговора със сръбския посланик ще бъде припомнена подкрепата до момента на Република България за европейската интеграция на Република Сърбия. От българска страна ще бъде повдигнат въпросът как такива изказвания от партньорите ни в Белград се отразяват на добрите българо-сръбски отношения.   ", "date": "2019.07.06", "title": "Заради статута на Косово и изказване на Борисов ще има извънредна среща със сръбския посланик"}
{"url": "https://www.actualno.com/society/sedmichna-prognoza-za-vremeto-za-8-14-uli-news_765609.html", "text": "    В на новата седмица времето ще стане неустойчиво и в следобедните часове на места ще превали краткотраен дъжд, придружен и с гръмотевици. Вятърът ще се ориентира от северозапад, ще се усили и ще започне да нахлува малко по-хладен въздух. Максималните температури ще бъдат между 28 и 35 градуса.      Във преваляванията ще бъдат с намален интензитет. Облачността ще е променлива. Максималните температури няма да превишават 32 градуса.   В валежите ще спрат, но облачността ще остане променлива. Максималните температури ще са между 19 и 28 градуса.\r\nПрез ще има променлива облачност с леки превалявания от дъжд. Максималните температури ще останат в диапазона между 20 и 28 градуса.   ", "date": "2019.07.06", "title": "Седмична прогноза за времето за 8-14 юли"}
{"url": "https://www.actualno.com/politics/kalfin-borisov-prechi-na-hora-izvyn-tesnija-mu-kryg-na-koito-ne-moje-da-vlijae-news_765995.html", "text": "    \" Бойко Борисов е повелителят на калинките \", обяви в предаването \"Тази събота\" по БТВ бившият външен министър на България и бивш евродепутат Ивайло Калфин. Изказването му бе в отговор на въпрос защо беше пропусната възможността страната ни да вземе поста на върховен представител на Европейския съвет по външната политика и сигурността, за който бе предложена Кристалина Георгиева.      \"Борисов има всякакви хора, които се появяват на постове, само защото са послушни пред него\", допълни Калфин, обосновавайки се защо го нарече \"повелителят на калинките\". И посочи, че премиерът на България има \"специфичен подход в международните назначения\" . Според бившия евродепутат, Бойко Борисов не обичал да подкрепя и дори пречел на хора, извън тесния му политически кръг, на които не може да се оказва влияние . А Кристалина Георгиева не е в този кръг и едва ли може да ѝ се влияе пряко, според Ивайло Калфин.   Относно заявения отказ на да стане председател на Европейския парламент Калфин коментира, че по-скоро става въпрос за липса на достатъчно подкрепа за кандидатурата му вътре в политическата група.\r\nСпоред Ивайло Калфин, \"Борисов нищо не е направил за Станишев\" и размяната на политически комплименти между двамата е \"буря в чаша вода\".   ", "date": "2019.07.06", "title": "Калфин: Борисов пречи на хора, извън тесния му кръг, на които не може да влияе"}
{"url": "https://www.actualno.com/asia/14-jertvi-i-blizo-40-raneni-pri-obstrel-na-ojiven-pazar-v-afganistan-news_765993.html", "text": "    Най-малко 14 цивилни бяха убити и няколко дузини бяха ранени при обстрел на оживен пазар в северен , пише БГНЕС. Талибани са подложили на обстрел района в провинция Фаряб.        Талибаните се целели в армейски пункт наблизо. По последни уточнения пострадалите са около 40 души. Част от тях са откарани в местна болница. По-тежките случаи, при които ранените са с опасност за живота, са транспортирани по въздух до болници в град Мазар-и-Шариф, провинция Балх.    ", "date": "2019.07.06", "title": "14 жертви и близо 40 ранени при обстрел на оживен пазар в Афганистан"}
{"url": "https://www.actualno.com/society/umyrtvjavat-vsichki-domashni-svine-zasegnati-ot-afrikanska-chuma-v-novachene-news_765903.html", "text": "    Започва принудителното умъртвяване и обезвреждането на всички домашни свине, засегнати от огнището на африканска чума в плевенското село Новачене, информира \"Фокус\". Припомняме, че в рамките на епизоотичното проучване, което се провежда във връзка с огнището в село Жернов (област Плевен) от 04.07.19 г., ден по-късно Българската агенция по безопасност на храните ( ) констатира ново огнище в животновъден обект от тип лично стопанство в село Новачене.       БАБХ предприема необходимите мерки за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС.   Принудителното умъртвяване по хуманен начин и обезвреждането на всички домашни свине ще стартира днес (06.07.19 г.) при спазване на изискванията на Наредба №22 за намаляване до минимум страданията на животните по време на клане или умъртвяване. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС.    ", "date": "2019.07.06", "title": "Умъртвяват всички домашни свине, засегнати от африканска чума в Новачене"}
{"url": "https://www.actualno.com/varna/lubopitni-fakti-za-morskata-ni-stolica-za-koito-moje-bi-ne-znaete-i-chast-news_764493.html", "text": "    Красив морски град, предпочитан за живеене от много българи и любим за почивка на туристи от страната и чужбина. Това е Варна- морската столица на България. Място, което впечатлява с история, култура, природа и много забележителности в околността. Някои от красивите плажове в близост до града привличат хиляди туристи в летните месеци. А морската градина е любимо място за разходки на варненци и хора от цялата страна, особено през по-топлите дни.      Има, обаче някои интересни факти и особености около морския град, които може би не знаете. Сега ще ви представим най-интересните от тях. Битката във Варна, която е известна и като \"битката на народите\", се състои на 10 ноември 1444 г. В нея участие вземат различни европейски народи. След битката изцяло се променя съдбата на Европа. Смята се, че именно тогава християнска Европа прави последен организиран опит да се противопостави на настъпващите от Азия османски орди. В битката участие взема обединената европейска армия, водена от полско-унгарския владетел Крал Владислав Варненчик и трансилванския Янош Хунияди. Срещу тях са еничарите и спахиите на Султан Мурад II. Резултатът от битката е османска победа, след която Балканите стават част от Османската империя за близо пет века.   Едно от най-интересните места в морската ни столица, които задължително се посещава от туристите, са Римските терми. А знаете ли, че те са четвърти по големина в Европа и първи на Балканите? Те представляват археологически останки на някогашните обществени бани на древния град Одесос. Построени са през II в. и са били ползвани за около 100 години. Смята се, че те са били обществено място, където местните са се събирали са говорили за живота в града. Римските терми са отворени за посещение и всеки, който пожелае може да се разходи из останките на древни съблекални и басейни.     Едно от любимите места на малки и големи, където може да видите делфини от близо и дори да плувате с тях. Това е Варненският делфинариум, който всъщност е единственият по рода си на Балканите. Той отваря врати през 1984 г. и бързо се превръща във важна опорна точка на туризма в региона. Най-интересната атракция е шоуто с делфините, които впечатляват много варненци и туристи. Сградата на Делфинариума също е много интересна и забележителна, със своята футуристична визия със стъкло и алуминий. Точно преди 90 години, температурите във Варна падат под -23 градуса. Смята се, че това е една от най-студените зими. Лед с дебелина до 30 см сковава заливите. Черно море във Варна замръзва и това кара дори редакцията на тогавашния вестник „Варненски кореняк“ да пише за това: „Зимата, която започна първата четвърт на януари настоящата година и продължава през февруари е една от най-лютите, каквито зими стари люде не помнят да е имало с десетки години. Действително, че настоящата зима, която прекарваме, е от незапомнените. Тя е обхванала цяла Европа, дори и топли страни. Големите студове придружени със силни снежни виелици, нанесоха грамадни загуби. Студовете са толкова големи щото Черно море замръзна.“ Движението на корабите по цялото Черноморие е буквално парализирано. Варненското езеро също било сковано от лед, като дебелината на покривката била толкова голяма, че съвсем спокойно езерото можело да се прекоси от каруци.   Още нещо, с което морската ни столица може да се гордее е, че си има единствения по роди си Музей на медицината на Балканите. Ако все още не сте го посетили, съветваме ви да го направите. В това уникално място може да видите как се е развивала българската медицина от Античността до Ренесанса, както и промените в лечението, които настъпили след Освобождението.\r\nМузеят се състои от три зали, в които ще откриете кости и черепи на местни жители от V-ото хилядолетие пр. Хр., много традиционни лекарства, лечения и дори уреди, използвани от лекарите в България. ", "date": "2019.07.06", "title": "Любопитни факти за морската ни столица, за които може би не знаете (I част)"}
{"url": "https://www.actualno.com/society/nad-1-700-bloka-veche-sa-obnoveni-po-programata-za-energijna-efektivnost-news_765940.html", "text": "    Малко над 1 700 блока са вече обновени по Националната програма за енергийна ефективност на многофамилни жилищни сгради до 28 юни 2019 г., съобщават от Министерството на регионалното развитие и благоустройството (МРРБ). Общо 2022 са сградите, за които са сключени договори за целево финансиране с Българската банка за развитие.        В процес на изпълнение на строително-монтажни работи са над 120 сгради, а други около 40 са на етап обследване. За 104 жилищни блока текат процедури за избор на изпълнители на обновителни дейности, а за още седем – на техническо и енергийно обследване. По 16 сгради няма започнати дейности. С въведени мерки за енергийна ефективност са всички сгради със сключени договори по програмата в Бургас, Благоевград, Пазарджик, Перник. В Бургас те са 205, в Благоевград – 143, а в Пазарджик и Перник – по 41.   Сред другите общини, в които също се изпълняват мерки по програмата, с най-много жилищни сгради са Хасково (87), Стара Загора (74), София (67) и Пловдив (57). В Хасково общо 110 блока ще бъдат реновирани и с въведени мерки за енергийна ефективност. По една от сградите се работи в момента, за 12 са обявени обществени поръчки за избор на изпълнители, а останалите 10 са на етап обследване. В Стара Загора се работи по последната сграда, одобрена за участие в програмата.\r\nБлоковете в столицата, за които са сключени договори за целево финансиране с ББР, са 166. По 38 от тях се изпълняват строителни работи, а за 35 са обявени обществени поръчки за избор на изпълнители. В процес на реновиране са осем многофамилни жилищни сгради в Пловдив. Процедури за избор на изпълнители на строителството текат за още пет. За други две се прави обследване. Блоковете, които са със сключени договори за целево финансиране в общината, са общо 73.  А как Комисията за защита на конкуренцията (КЗК) заподозря над 30 фирми в злоупотреба с програмата за саниране, може да си припомните . ", "date": "2019.07.06", "title": "Над 1 700 блока вече са обновени по програмата за енергийна ефективност"}
{"url": "https://www.actualno.com/asia/rusko-turistichesko-korabche-se-preobyrna-v-cherno-more-bilo-pretovareno-i-bez-licenz-news_766003.html", "text": "    Руското туристическо корабче, преобърнало се в близо до село Джубга, Краснодарски край, е било претоварено почти пет пъти над допустимото. Това съобщиха от пресслужбата на Южния отдел за разследване на транспорта на ИС на РФ, пише ТАСС.      На мястото на инцидента работят съдебни следователи от Южния отдел за разследване на транспорта на RF IC. Капитанът е арестуван, а разследването ще поиска от съда да бъде предприета превантивна мярка под формата на задържане, спрямо него. Следователите продължават с разпити на свидетели и на собственика на кораба.    Освен всичко, капитанът на корабчето не е притежавал лиценз за превоз на пътници. Това беше съобщено пред журналисти от заместник-прокурор на Южния отдел - Валери Козлов. „Капитанът не е бил регистриран като индивидуален предприемач и не е имал лиценз за превоз на пътници по море. Козлов също отбеляза, че потъналият кораб не представлява заплаха за корабоплаването. И в допълнение подчерта, че експертите на мястото на катастрофата не фиксират разлив на петрол, като плавателният съд все още се намира на мястото, на което е потънал.\r\nРуското туристическо корабче се преобърна близо до Джубга в петък вечерта. Двама души загинаха, а спасените не са се нуждаели от медицинска помощ.   ", "date": "2019.07.06", "title": "Руско туристическо корабче се преобърна в Черно море. Било претоварено и без лиценз"}
{"url": "https://www.actualno.com/society/api-shte-predprieme-merki-za-osigurjavane-remonta-na-glavnija-pyt-vyv-vetren-news_766032.html", "text": "     Агенция \"Пътна инфраструктура\" (АПИ) ще предприеме необходимите действия за ремонт на главния път във , информират от пресцентъра на ведомството. Управителният съвет на структурата е изискал от община Септември финансова обосновка за необходимите средства за ремонт на републиканската пътна мрежа на територията на град Ветрен, преди поройните дъждове, през изминалото денонощие.      След прецизиране на предстоящите разходи и дейности АПИ и община Септември са готови да предприемат съвместно незабавни действия по преодоляване на пораженията от бедствието. Това съобщи инженер Иван Досев – член на Управителния съвет на пътната агенция, който днес посети града, за да се запознае на място със ситуацията във Ветрен.    Очаква се до понеделник да стане ясна стойността на щетите, нанесени по републиканските пътища в града, след което АПИ и община Септември ще подпишат споразумителен протокол за съвместно финансиране на ремонтните  дейности по републиканските участъци на територията на град Ветрен.  На база подписания протокол Агенция „Пътна инфраструктура“ и общината ще предприемат необходимите строително – ремонтни работи за възстановяване на пътните настилки във възможно най-кратък срок.   ", "date": "2019.07.06", "title": "АПИ ще предприеме мерки за осигуряване ремонта на главния път във Ветрен"}
{"url": "https://www.actualno.com/politics/bsp-se-jalva-do-evropejskata-komisija-za-namaljavaneto-na-partijnata-subsidija-news_765937.html", "text": "    Председателят на БСП изпрати писмо до Европейската комисия, ОССЕ, ПАСЕ, Групата на Прогресивния алианс на социалистите и демократите в ЕП, ПЕС и  посланиците на държавите от ЕС и САЩ в България във връзка с приетите промени в Закона за държавния бюджет, свързани с радикална промяна във финансирането на политическите партии, информира БГНЕС.      В писмото се обяснява, че приетата промяна предвижда намаляването на държавната субсидия за партиите и коалициите, като един получен действителен глас от тях се приравнява на 1 лев, вместо на досегашните 11 лева. „Тези промени засягат базови принципи на функционирането на политическите партии, прозрачното им финансиране и необвързването им с корпоративни и лобистки интереси. Измененията се правят внезапно, без подготовка и обсъждане, три месеца преди местните избори, което лишава опозицията от ресурс за равнопоставено участие в изборния процес“ , пише още в писмото.   Лидерът на левицата подчертава, че намаляването на партийните субсидии и допускането на финансиране от юридически лица фундаментално променя условията на функциониране на демократичната политическа система в България. „Политиката се превръща във функция на частни интереси, за които няма гаранции, че ще представляват обществения интерес. В крайна сметка политическите партии ще бъдат задължени да изпълняват услуги на своите донори“, е написано в писмото.\r\nОт БСП припомнят, че са потърсили диалог по темата с парламентарно представените партии, но до такъв не се е стигнало. Според левицата решението за драстичното намаляване на субсидиите в страна от Европейския съюз противоречи на европейските демократични практики, които гарантират политическия плурализъм. „Считаме за свой дълг да уведомим европейските инситутуции за тези антидемократични действия с надеждата за отговор и позиция по този въпрос“, се казва в писмото.   ", "date": "2019.07.06", "title": "БСП се жалва до Европейската комисия за намаляването на партийната субсидия"}
{"url": "https://www.actualno.com/curious/tova-e-naj-stisnatata-zodija-ne-im-iskajte-pari-nazaem-news_765600.html", "text": "    Можете ли да си представите коя зодия е обсебена от парите и никога не би ви дала назаем каквото и да опитате?          Представителите на този знак често пъти са вманиачени, заради материалното си състояние и обременени от него. Те са изключително притеснени, приемат само добре платени работни места, които ще им осигурят надеждна заработка. Често пъти са обект на клюки за скъперничеството си и постоянното мислене за пари, въпреки че Козирогът гледа на това по различен начин.\r\nТехните амбиции са големи и това е тяхната страна на историята. Най-обичат, когато печелят големи суми пари от две или повече паралелни работи. Не обичат да рискуват с разходи и инвестиции. Ако планирате да заемете пари, заобиколете Козирога. Никой не дава по-трудно пари  назаем, независимо от това колко сте близки.  Дори и да става въпрос за щастливи моменти и тържества, в които трябва да се отпусне, той ще бъде рационален и пестелив с парите. ", "date": "2019.07.06", "title": "Това е най-стиснатата зодия! Не им искайте пари назаем!  "}
{"url": "https://www.actualno.com/society/otnovo-opashki-ot-avtomobili-po-granicite-ni-s-gyrcija-news_765906.html", "text": "    Километрични се образуваха и тази сутрин при ГКПП \"Маказа\" на границата с Гърция, пише БГНЕС. От Гранична полиция съветват родителите, които пътуват с дете без единия родител, задължително да подготвят нотариално заверена декларация от липсващия родител, както и копие от нея.       Към момента се чака около половин час за преминаване на пункта. На ГКПП \"Кулата\" също има около един километър опашка от чакащи автомобили, които искат да влязат в Гърция. Очаква се по-късно днес от Гранична полиция да оповестят подробности за трафика от и към южната ни съседка.    ", "date": "2019.07.06", "title": "Отново опашки от автомобили по границите ни с Гърция"}
{"url": "https://www.actualno.com/crime/shte-poiskat-postojanen-arest-na-zadyrjanite-ot-nelegalnata-fabrika-za-cigari-news_765910.html", "text": "    Специализираната прокуратура ще поиска днес постоянен арест за задържаните в четвъртък 12 души от разбитата нелегална фабрика за в пловдивското село Труд, съобщава БНТ.        Издирват се още четирима души, свързани с нелегалната фабрика край Пловдив. Изяснява се кой е организаторът на групата. Фабриката е започнала да работи в началото на годината, а антимафиотите влизат в следите на групата преди няколко месеца. Те са били особено опасни за здравето фалшификати на известни марки.   Готовата продукция, намерена от разследващите, е за над 6 000 000 лева. ", "date": "2019.07.06", "title": "Ще поискат постоянен арест на задържаните от нелегалната фабрика за цигари"}
{"url": "https://www.actualno.com/america/71-po-rihter-pridrujeno-ot-oshte-4-trusa-ot-nad-5-po-rihter-udariha-kalifornija-news_765900.html", "text": "    Земетресение от 7,1 по скалата на Рихтер удари в Калифорния, което се превърна в третия много сериозен трус в Златния щат. Данните са на Европейския средиземноморски сеизмологичен център, като според Американската геоложка служба трусът всъщност е бил от 6,9 по Рихтер - по коригирана информация.      Земетресение е станало около 3 часа и половина след полунощ българско време, като епицентърът му е в южната част на щата. Най-близкото по-голямо населено място, Бейкърсфийлд, с население от 348 000 души, се намира на 138 километра от епицентъра. А Лос Анджелис се намира на 202 километра от мястото на земетресението. Трусът е бил доста плитък - само на 10 километра дълбочина.  Статистика на Европейския средиземноморски сеизмологичен център показва, че след този трус е имало още 34 вторични земетресения - до момента. Те са се случили в целия щат, като три са над 5 по Рихтер. Всъщност точно преди труса от 7,1 по Рихтер, 3 минути по-рано е имало земетресение от 5 по Рихтер, буквално на километър от епицентъра на по-силния трус.  Според AP, сегашният могъщ трус от 7,1 по Рихтер е станал само на 11 километра от мястото, където в четвъртък стана земетресение от 6,4-6,6 по Рихтер.\r\nЗасега няма окончателни данни за човешки жертви или големи разрушения. Има обаче първоначални данни за \"множество пожари\", както и за пострадали хора. Земетресението е разлюляло доста силно стадиона на бейзболния отбор \"Доджърс\", където е имало мач - в четвъртия ининг, но срещата не е била прекъсната. Наложила се е евакуация в парка Disney в Калифорния, но няма данни за пострадали там. Земетресението е било усетено и в Мексико.     Социалните мрежи вече буквално се наводниха с видеа от момента на големия трус.            ", "date": "2019.07.06", "title": "7,1 по Рихтер, придружено от още 4 труса от над 5 по Рихтер, удариха Калифорния"}
{"url": "https://www.actualno.com/plovdiv/za-debuta-na-antyni-hopkins-i-inata-na-edno-kino-da-si-otide-v-istorijata-news_765734.html", "text": "    Първата роля в киното на е във филма \"Лъвът през зимата\". Заснет през 1968 година по едноименната пиеса на Джеймс Голдман, филмът е дело на режисьора Антъни Харви. Ако Антъни Хопкинс прави първи стъпки в голямото кино с този филм, то другите звезди са безспорни- и Катрин Хепбърн.       20 години по-късно филмът \"Лъвът през зимата\" е планиран в програмата на най- голямото и посещавано кино \"Комсомол\" в Пловдив, но копието се оказва повредено. \r\nТова става ясно от разлистване на разхвърляните във фоайето архивни папки.  Кой знае още какво може да излезе от тях, ако не лежаха сред локви от поредния дъжд, боклуци и дори следи от физиологични нужди наоколо. Макар и името на киното да бе сменено с удобно подходящото \"Космос\" малко след 1989-та, това не умилостиви нито хода на историята, нито въображението на местните управи оттогава насам. Киното загина . По време на закона Лучников, ще рече в края на 90-те, площадът пред него бе върнат на реститути и се осея с временни постройки. Така на спокойствие, закрито от погледа на минувачите, киното продължи да загива. Ударите нанасяше смяната на властта и на неговото стопанисване, смяната на технологиите, бумът на видеото, после интернет, после моловете.     Сгради като кино \"Космос\" има във всеки голям град на страната. Че и не толкова голям. Киното беше масовото изкуство, но няма как да върнеш пак опашките за билети, времето им мина. А оттук нататък?\r\nВ Пловдив специално това кино се превърна в едно камъче, което си подритваха през годините мнозина. Като топка, която отиваше ту в една врата, ту в друга. Но все нямаше гол. Спорадично ентусиазирани младоци, склонни да презрат видимата разруха, правеха там фотоизложби и разни хепънинги, което обикновено се рекламираше като велика проба изкуство, но накрая всичко се изчерпваше с някоя друга метла и опънати въженца там, където може да се стъпи. А залата на кино \"Космос\" си я бива. Голяма, просторна, с удобни седалки, със сцена. Както в Пловдив нямаме подходяща зала за редица събития, така тя си стои заспала и като пещерата на Аладин само чака някой да я отвори. Една от ползите от хепънингите е, че отваряха прозорците на прожекционната кабина и оттам можеше да се види залата.   През април беше обявена обществена поръчка за киното . През юни приключи седемгодишна съдебна битка за площада, общината плати на реститутите и в момента премахва временните постройки. Какво ще стане оттук нататък, обаче, не е е много ясно. Вградено в самото сърце на гъстонаселения център на Пловдив, киното преди години имаше своя простор, който откриваше фасадата му. Дали това ще остане или там ще има многоетажен паркинг, който съвсем ще го скрие, може да се гадае.\r\nА, и още нещо. Кино \"Космос\" е един от ключовите обекти в кандидатурата на . Само дето годината на столицата вече преполови, а трябва да си Индиана Джоунс, въоръжен с мокри кърпички, за да се осмелиш да влезеш вътре. \r\nНе че няма какво да видиш, много даже е интересно.  \r\nИ тъжно. По земята се търкалят метални кутии, пълни с филми. Тук таме филмовата лента е пропълзяла, сякаш се опитва да избяга. Взех си малко за спомен. 24 кадъра в секунда. Не улучих нито Питър О'Тул, нито Антъни Хопкинс. Някакъв незнаен актьор го возят в кола. Жалко. ", "date": "2019.07.06", "title": " За дебюта на Антъни Хопкинс и ината на едно кино да си отиде в историята"}
{"url": "https://www.actualno.com/society/psiholozi-rabotjat-s-prijatelite-na-udaviloto-se-v-slynchev-brjag-momche-news_765898.html", "text": "    Държавната агенция за закрила на детето организира кризисна интервенция и изпрати екип незабавно на място в Слънчев бряг заради случая с момче. Екип от опитни психолози своевременно се отзовават и помагат на 19-те деца да преодолеят травмата , съобщиха от ведомството. Двама експерти в областта на психологията оказват навременна помощ на децата, част от групата, в която е било загиналото след удавяне 16-годишното момче в курортния комплекс. Психологическата подкрепа е с цел децата да се справят с преживяването на загубата на техния приятел.      Към Държавната агенция е създаден постоянен кризисен екип, който може да реагира при нужда в цялата страна. Екипът се състои от 40 психолози и психиатри, специалисти, които са компетентни да реагират и провеждат кризисни интервенции при настъпване на критични събития, в които има пострадали деца, смъртни случаи или деца са свидетели на такива събития.   Екипът на Държавната агенция за закрила на детето изразява своите съболезнования и съчувствие към мъката на близките на загиналото дете. ", "date": "2019.07.06", "title": "Психолози работят с приятелите на удавилото се в Слънчев бряг момче"}
{"url": "https://www.actualno.com/politics/mareshki-15-mln-leva-ne-sa-problem-za-bylgarskija-izbiratel-news_765935.html", "text": "    \" F-16 - по-добре да ги купим и да ги замразим веднага в някой хангар, защото започват големите разходи\", коментира заместник-председателят на Народното събрание - Веселин Марешки - в предаването \"Денят с Георги Любенов\" по БНТ. Той бе категоричен, че гореспоменатата сделка ще е скъпа и \"колкото е по-висока цената, толкова по-лесно ще бъде гласувана от депутатите\". Друга сума от скъпата сделка можело да бъде отделена за заплати на учители и полицаи.      Веселин Марешки коментира и намаляването на 1 лев на за политическите партии. И с приемането на измененията в Закона за държавния бюджет ще излязат на светло всички тези дарения, като ще може да се следи дали се лобира за една или друга фирма, относно спечелване на обществени поръчки, например. Марешки бе категоричен, партиите не са надвзели пари, субсидиите на невлезлите в парламента формации са били разпределени по останалите, които са спечелили квоти.    , заяви смело Веселин Марешки. Той коментира и твърдения за негови намерения да се кандидатира за кмет на София. Марешки посочи първо, че това няма как да се случи, тъй като той е с адресна регистрация във Варна. И после, за него кметският пост би бил \"голяма стъпка надолу\", тъй като сега е \"трети в държавата\".\r\nОсвен всичко заместник-председателят на Народното събрание обмислял и вариант да създаде свое предаване, което да именува . \"Мисля, че мога да бъда интересен. И може да се разменим - някои да влязат в политиката, а други да станем шоумени\", заяви Веселин Марешки.   ", "date": "2019.07.06", "title": "Марешки: 15 млн. лева не са проблем за българския избирател"}
{"url": "https://www.actualno.com/america/ukaz-za-namaljavane-cenite-na-lekarstvata-v-sasht-shte-izdade-trymp-news_765888.html", "text": "    Президентът на Съединените американски щати Доналд Тръмп ще издаде указ за намаляване цените на , пише БГНЕС. Той иска американците да плащат за всяко лекарство толкова, колкото е най-ниската му цена по света. \"Знаете, че години наред другите нации плащат по-малко за лекарства, отколкото ние\", заяви Тръмп пред репортери в Белия дом във Вашингтон.      Президентът обвини фармацевтичните компании, че \"се злоупотребяват със системата от дълго време\" , като цените на едни и същи медикаменти често са по-високи в САЩ, отколкото в съседните Мексико и Канада. От началото на този месец в Съединените щати стана задължително фармацевтичните компании да обявяват каква е цената на лекарствата, които рекламират по телевизиите. Доналд Тръмп е голям привърженик на това ново правило и го нарича \"историческа прозрачност\".   Около половината американци имат здравни осигуровки, които не покриват пари за лекарства до значителна сума, варираща между 5 000 долара и 6 000 долара годишно. Едва след като гражданинът е похарчил толкова, осигуровката му започва да покрива част от цената на лекарствата или цялата им стойност. По този начин поне половината американци плащат лекарствата на пълната им цена, защото така и не достигат до годишния праг и частичното финансиране от здравното осигуряване. ", "date": "2019.07.06", "title": "Указ за намаляване цените на лекарствата в САЩ, ще издаде Тръмп"}
{"url": "https://www.actualno.com/society/uchenie-spira-dvijenieto-v-tunel-echemishka-news_765943.html", "text": "    От 09:00 ч. до 15:00 ч. на 10.07.19 г. (сряда) ще бъде спряно движението в тръбата за Варна на тунел „Ечемишка“ на АМ „Хемус“. Причината за реорганизацията е планирано учение. Трафикът ще се извършва двупосочно в тръбата за София. В планираното учение, което ще се осъществи на 10 юли, ще участват служители на Главна дирекция „Пожарна безопасност и защита на населението“, Агенция „Пътна инфраструктура“ Държавна агенция „Безопасност на движението по пътищата“, Областна администрация и общините, влизащи в територията на София област, Центърът за спешна медицинска помощ, Българският Червен кръст, доброволци.       Целта е повишаване на готовността за действие на силите и средствата от Единната спасителна система за реагиране при бедствия и извънредни ситуации. Учението се провежда в интерес на гражданите за безопасното им движение по автомагистрала „Хемус“ и преминаването през пътен  тунел „Ечемишка“.    ", "date": "2019.07.06", "title": "Учение спира движението в тунел \"Ечемишка\""}
{"url": "https://www.actualno.com/europe/bebeto-na-princ-hari-i-megan-markyl-shte-byde-krysteno-dnes-news_765891.html", "text": "     Бебето на и съпругата му Меган Маркъл ще бъде кръстено днес (06.07.19 г.), като редица обичаи ще бъдат нарушени , съобщава БГНЕС. Арчи Харисън Маунтбатън-Уиндзор няма да бъде показан пред публика, както става обикновено с кралските бебета в деня на кръщенето им. Церемонията ще е частна, като дори няма да бъдат обявени имената на кръстниците на бебето. Кръщенето не е нещо, което кралско бебе може да избегне.      Кралицата на Великобритания се явява Защитник на вярата и Върховен управител на Църквата на Англия, което означава, че децата в семейството биват кръщавани скоро след раждането им. Децата на принц Уилям също бяха кръстени: Джордж - на три месеца, Шарлот - едва на девет седмици и Луи - на 11 седмици. Арчи ще е точно на 2 месеца, когато бъде кръстен. От всички тях, Джордж беше единственият престолонаследник, който не беше кръстен в Бъкингамския дворец. Родителите му принц Уилям и Кейт Мидълтън избраха по-малка църква и по-скромна церемония в двореца Сейнт Джеймс през 2013 г.     Традицията, която ще бъде спазена е Арчи да бъде повит в същата дреха от набрана дантела, в която бяха кръстени братовчедите му. Досега дрехата с кремав цвят е послужила за кръщенето на Джордж, Шарлот и Луи, както и за дъщерите на Зара и Майк Тиндал Мия и Лена. Дрехата е нова, копие на традиционната, използвана за кралски кръщенета, като досега е служила за тези церемонии в последните 11 години. Оригиналната бебешка роба е произведена през далечната 1841 г. и е послужила за кръщенетата на десетки кралски бебета. За последно тя беше използвана през 2004 г., но бе преценено, че е прекалено крехка и кралицата разпореди да бъде запазена, като се изработи копие.\r\nВъв Великобритания бебетата имат по трима кръстници. Кралските бебета обикновено имат повече. Спекулации в британските медии твърдят, че най-добрата приятелка на Меган Маркъл, канадската стилистка Джесика Мълрони може да е сред кръстниците на Арчи, както и най-добрите приятели на принц Хари - братята Томас и Чарли ван Стробензий, с които е бил съученик. Църквата на Англия не налага ограничения на броя на кръстниците, стига да са поне трима - двама от същия пол като бебето и един от противоположния пол.   ", "date": "2019.07.06", "title": "Бебето на принц Хари и Меган Маркъл ще бъде кръстено днес"}
{"url": "https://www.actualno.com/politics/daritkova-bsp-da-si-precizira-dejnostta-shtom-njama-vyzmojnost-da-vyrne-parite-news_765924.html", "text": "    \"Субсидията на една не е единственият начин тя да съществува\", съобщи председателят на ПГ на ГЕРБ Даниела Дариткова за БТВ, пише БГНЕС. Тя посочи, че партийната субсидия не е нещо ново. \"Тогава, когато е приета идеята за субсидиране, сумата за партиите е била отново в размер, приблизително толкова, колкото вчера приехме. Политическите партии би следвало да чуват гласа на обществото, гласа на хората, защото ние се позоваваме на този глас – референдумът. Два и половина милиона български граждани прецениха, че политическите партии би следвало да се справят и да предлагат политики именно с такава субсидия“, каза Дариткова.       На въпрос защо ГЕРБ обръща внимание на резултатите от референдум, проведен през 2017 г. , Дариткова отговори: „ Ние чухме гласа на хората още през 2017 г., когато направихме предложение решенията на референдума за мажоритарен избор и за субсидия от 1 лев да влязат в пленарна зала, само че тези предложения бяха отхвърлени тогава\".     Дариткова обясни, че размерът на субсидията е избран да бъде 1 лев, защото \"това беше решението на българските граждани\". \"Очаквахме да чуем за това как партиите да финансират свои дейности, да имат офиси, да поддържат структурите с хората по места – затова приехме допълнителни решения, които да облекчат партийната дейност – а именно да може офисите да се предоставят безплатно от общините и държавата\", допълни председателят на ПГ на ГЕРБ.\r\n„В никакъв случай не се опитваме да накажем БСП финансово – БСП е голяма партия и има значителен брой гласове на последните избори, и ако разумно си правят сметките, би следвало да могат да финансират своята дейност със субсидията, която получават. Щом нямат възможност да върнат надвзетата субсидия, значи трябва да прецизират своята дейност и начина, по който организират партийната си работа“ , изрази мнението си Даниела Дариткова.  Относно опасенията, че политическите партии ще изпаднат в тежки зависимости от бизнеса, след като приетите промени дават възможност фирми да финансират неограничено партиите, тя коментира, че в никакъв случай това финансиране няма да бъде обвързано с определени услуги. ", "date": "2019.07.06", "title": "Дариткова: БСП да си прецизира дейността, щом няма възможност да върне парите"}
{"url": "https://www.actualno.com/crime/bezdomni-kucheta-napadnaha-majka-obyrnaha-bebeshkata-kolichka-news_765920.html", "text": "    Глутница бездомни нападна майка с детска количка в Дупница, съобщава НОВА ТВ. Лаейки, 5-6 животни се спуснали срещу нея. Тя се опитала да защити 2-годишното си дете, като сложила сенника на количката.       В това време на помощ се притекли хора, които били наблизо. Благодарение на това, жената се разминала с уплаха и без сериозни наранявания.   Подобни инциденти не само няма да спрат, а и ще продължат, ако не бъдат взети законови мерки. Това, което може да се направи и то се прави, е кучетата да бъдат уловени, обезпаразитени, чекирани. След това се връщат обратно на мястото, от което са уловени, обясниха от община Дупница.\r\nОт друга страна, стана ясно, че приютът в града е затворен и затова нищо не може да бъде направено, относно глутницата от кучета, нападнала жената, въпреки че пострадалата е подала жалба и до общината, и до прокуратурата.   ", "date": "2019.07.06", "title": "Бездомни кучета нападнаха майка, обърнаха бебешката количка"}
{"url": "https://www.actualno.com/chronicles/rodena-e-frida-kalo-news_765639.html", "text": "    Магдалена Кармен Фрида Кало и Калдерон е мексиканска художничка, представителка на така нареченото „наивистично изкуство“, известна с непокорния си дух и неконвенционалния си стил както в изкуството, така и в личния си живот.      Нейното творчество е смесица от реализъм, символизъм и сюрреализъм, примесено с мексикански национализъм и фолклор. Съпруга е на известния мексикански стенописец Диего Ривера. В същото време Кало има открити любовни извънбрачни връзки, както с мъже, така и с жени. Автор е на 143 картини, 55 от които са автопортрети. Както тя, така и съпругът ѝ имат комунистически убеждения.   Нейният живот е белязан от нещастието да се зарази от полиомиелит и по-късно от сериозна катастрофа през младежките ѝ години, които я приковават на легло в продължение на дълги периоди от време, подлагайки я на 32 операции. Тематиката в нейното изкуство се върти около нейната биография и собственото ѝ страдание.\r\nТя е автор на 200 творби, предимно автопортрети. През 1939 г. показва картини във Франция, благодарение на покана от Андре Бретон. Една от творбите в тази изложба, която в момента е в центъра Помпиду, става първата картина от мексикански художник, придобит от Лувъра. Прави първата си самостоятелна изложба в Мексико малко преди смъртта си. Нейното творчество става известно и получава международно признание едва след смъртта ѝ, особено от 1970 г. насам.   ", "date": "2019.07.06", "title": "Родена е Фрида Кало"}
{"url": "https://www.actualno.com/america/blizo-2-000-dushi-sa-bez-tok-ima-i-raneni-sled-zemetresenieto-v-ujna-kalifornija-news_765931.html", "text": "    Близо 2 000 души са останали без електричество след земетресението от почти 7 по Рихтер, което разлюля Южна Калифорния, съобщава \"Фокус\". Припомняме, че трусът бе с магнитуд от 7,1 по скалата на Рихтер и възникна в ранните часове на днешния ден.      В градчето Риджкрест, което се намира на по-малко от 20 километра от епицентъра на труса, са избухнали няколко локални пожара. Постъпили са и множество сигнали за пострадали хора, разрушения, напукани стени и разрушени пътни артерии, информира CNN.   По последна информация, вторичният трус е бил по-продължителен от първичния, който бе със сила от 6,9 по скалата на Рихтер. По данни на очевидци, земетресението е било с продължителност около минута.\r\nКакви бяха първите реакции след могъщия трус - научете в !   ", "date": "2019.07.06", "title": "Близо 2 000 души са без ток, има и ранени след земетресението в Южна Калифорния"}
{"url": "https://www.actualno.com/celebrate/sv-prepodobni-sisoj-veliki-news_683464.html", "text": "    Преподобни Сисой се родил в Египет. Бил ученик на св. Антоний Велики, който го въвел в строг монашески живот. След смъртта на своя учител преподобни Сисой се поселил да живее в една пустинна планина, наречена Антониева, понеже на нея по-рано се подвизавал сам св. Антоний. След непрестанни постнически подвизи и молитвени бдения Сисой стигнал до такова духовно съвършенство, че станал незлоблив като дете. Затова Бог го надарил с благодатна сила да изцерява болни, да изгонва нечисти духове и да възкресява мъртви. Цели 60 години преподобни Сисой се подвизавал в пустинята. При него идвали за съвет монаси и миряни от далечни места. За тях той бил извор на жива мъдрост. Преди смъртта лицето му засияло като слънце. Монасите стоели около него и се чудели на това явление. А когато старецът издъхнал, цялата килия се изпълнила с чудно благоухание. Св. Сисой починал в дълбока старост през 429 година.           ", "date": "2019.07.06", "title": "Св. преподобни Сисой Велики"}
{"url": "https://www.actualno.com/politics/prozrachnost-bez-granici-prietite-predlojenija-za-subsidiite-sa-neobmisleni-i-pisani-na-koljano-news_765967.html", "text": "     С такава позиция се обявиха от Асоциация „Прозрачност без граници“, относно промените в Закона за държавния бюджет, регламентиращи финансирането на политическите партии.      Припомняме, че вчера мнозинството от народните представители в българския парламент прие изменения в законодателството относно финансирането на политическите партии и предизборните кампании. Според Асоциацията, промените са в противоречие със стандартите на Венецианската комисия към Съвета на Европа и ОССЕ и \"в отстъпление от националното законодателство, което до 2009 г. създаваше определени препятствия пред безконтролното финансиране от юридически лица\".    А това ще доведе до ефект, при който така нареченото „отворено финансиране” ще превърне в разграден двор държавата в лицето на политическите партии и на представителните институции, създадени въз основа на изборния процес. Асоциацията изтъква няколко причина за това твърдение. От там смятат, че след вчерашните промени могат да възникнат различни проблеми.\r\nСред тях е Дори това да означава, че една може да получи 1 000 000 лева само от една фирма и да се превърне в частната партия на фирмата-дарител. Такава практика не е допустима дори в либералната политическа система на САЩ. \"Доказателство за грешната посока на промени в българското законодателство е и вчерашното решение на парламента в Австрия, който след корупционен скандал въведе лимит от 7 500 евро за отделните дарения от бизнеса и общ лимит от 750 000 евро на всички дарения, които една партия може да получи в рамките на една календарна година\", заявяват от \"Прозрачност без граници\".  Финансиране от държавни и общински фирми и/или от фирми, в които държавата/общините имат дялово участие, се посочва като друг проблем. \"Преди две десетилетия тази практика водеше до източване на общински и държавни фирми и бе преустановена след скандални случаи на злоупотреби по време на местните избори през 2007 г., припомнят от Асоциацията.\r\nСледващият довод за грешно взетото решение, според тях, е финансиране от фирми, които са кандидати и/или изпълнители на обществени поръчки. \"Забранено е от Закона за политическите партии, действал в периода 2006 г. – 2009 г. Отпадането на подобна забрана ще доведе до пренасочване на финансовите ресурси, предназначени за изпълнение на обществените поръчки, към политическите проекти на тези, които вземат управленските решения\", посочват от Асоциацията.\r\nМотив за позицията им са още:       \"Финансиране от фирми, осъществяващи хазартна дейност. Подобна забрана беше изрично предвидена в Закона за политическите партии, действал в периода 2006 г. – 2009 г.\r\nФинансиране от фирми, работещи в сектори, които са силно регулирани от държавата. Такива например са финансовият сектор, производството и търговията с енергийни ресурси.\r\nФирми - концесионери, които имат договорни отношения с държавата или общините, включително концесии за добив на природни ресурси, експлоатация на плажни ивици, управление на инфраструктурни обекти и на обекти със стратегическо значение за страната.\r\nФинансиране от регистрирани в страната фирми, в които акционерно участие имат чуждестранни юридически и/или чуждестранни физически лица. В динамичната и отворена икономика на страната това не би било изключение, което обаче влиза в противоречие с принципните забрани за финансиране от чуждестранни правителства, фирми и физически лица, предвидени в чл. 24 от Закона за политическите партии.\r\nФинансиране от фирми, които са регистрирани в страната, но в които дялово участие имат други фирми, регистрирани в офшорни юрисдикции.      Асоциация „Прозрачност без граници“ счита, че законодателството трябва да гарантира финансирането на политическата дейност в България в съответствие с водещите демократични стандарти, а не да напасва закона спрямо практиките за заобикаляне и нарушаване на съществуващите закони и стандарти, спрямо балканските нрави и теснопартийните сметки. Той е резултат и от неадекватно законодателство. Промените в Закона за държавния бюджет, приети на 04.07.19 г., не само не обръщат внимание на този въпрос, но също така и не предвиждат гаранции за пълно и своевременно осигуряване на публичност на даренията от бизнеса. Това налага да отбележим, че в България продължава да стои нерешен и въпросът с липсата на законодателство относно лобизма, което да осветли за широката общественост връзката „политически партии – бизнес – законодателство“.\r\nВ случай че законът бъде върнат за разглеждане в Народното събрание,  Асоциация „Прозрачност без граници” има готовност да изработи мотивирано становище, което ще бъде предоставено на Президента и на народните представители\", казват в заключение от организацията.\r\nПрипомняме, че коментар по същата тема преди няколко дни направи и Слави Трифонов. Той обяви, че тъй като промените са в Закона за държавния бюджет, а не в този, за политическите партии, твърде възможно е догодина отново депутатите да си гласуват субсидия от 11 лева. ", "date": "2019.07.06", "title": "\"Прозрачност без граници\": Приетите предложения за субсидиите са необмислени и писани „на коляно”"}
{"url": "https://www.actualno.com/society/prognoza-za-vremeto-6-uli-sybota-news_765873.html", "text": "    Днес ще бъде слънчево. Временни увеличения на облачността ще има над Източна България и на отделни места там ще превали. Ще духа слаб до умерен северозападен вятър. По-топло с максимални температури между 29° и 34°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).      Над Черноморието ще е предимно слънчево, с временни увеличения на облачността. На отделни места след обяд е възможно краткотрайно да превали. Преди обяд вятърът ще е слаб от северозапад, а около и след пладне ще духа бриз. Максимална температура на въздуха 28-31°, температурата на морската вода е 25-27°. Вълнението на морето ще е 2 бала.\r\nНад планините ще е предимно слънчево. Около и след обяд над масивите от Източна България ще се развие купеста облачност и на отделни места там краткотрайно ще превали. Вятърът ще е до умерен от север-северозапад. Максималната температура на височина 1200 метра ще е около 24°, на 2000 метра – около 16°. Атмосферното налягане е близко до средното за месеца, след обяд слабо ще се понижи.\r\nВ неделя ще е слънчево, около и след обяд – горещо. Незначителна купеста облачност ще се развива над планинските райони. Ще духа слаб югозападен вятър. Температурите ще се повишат и преобладаващите максимални ще бъдат между 32° и 37°. В началото на следващата седмица атмосферата ще се лабилизира. Преди обяд ще е предимно слънчево, но около и след обяд ще се развива купеста и купесто-дъждовна облачност и на много места ще превали и прегърми. Вятърът ще се ориентира от северозапад, ще се усили и с него ще започне да нахлува малко по-хладен въздух. И във вторник след обяд на места ще превали и прегърми.       ", "date": "2019.07.06", "title": "Прогноза за времето - 6 юли (събота)"}
{"url": "https://www.actualno.com/society/vsjako-peto-dete-nastaneno-v-institucija-e-opitvalo-marihuana-news_765953.html", "text": "     Всяко пето дете, живеещо в център за настаняване от семеен тип, дом за деца, лишени от родителски грижи, социално-педагогически интернат или възпитателно училище в България, е опитвало . Това сочи проучване на Националния фокусен център за наркотици и наркомании, пише БГНЕС. В проучването са участвали 654 деца/младежи на възраст от 7 г. до 24 г., настанени в такива институции.      Над 18% от децата/младежите, настанени в такива интернати, признават, че някога в живота си са употребявали наркотично вещество. Най-голям дял от тях са употребявали марихуана, следвани от амфетамини, екстази, LSD, инхаланти, кокаин. Употреба на комбинация на две и повече наркотични вещества е характерна за 1,7% от анкетираните. 14% от децата/младежите, настанени в институции, отбелязват, че са употребявали някакво наркотично вещество 12 месеца преди провеждане на проучването, като най-голям дял отново са употребявали марихуана.   През последните 30 дни преди провеждане на изследването делът на употребявалите някакво наркотично вещество е 8,4%. 2,8% от децата/младежите, настанени в институции, са употребили за първи път канабис на възраст 16 г. - 17 г., 0,6% са посочили, че на тази възраст за първи път са употребили амфетамини. В по-ранна възраст (13 г. -15 г.), когато става въпрос за първа употреба на някакво наркотично вещество, отново изпъква употребата на марихуана, а също и на амфетамини и екстази.\r\nВ най-ранна възраст (под 13 г.) изследваните лица започват да употребяват марихуана (4%), както и инхаланти (0,6%). Като причини за първа употреба на наркотично вещество, децата/младежите, настанени в институции, най-често посочват „от любопитство, да опитат нещо непознато“. Други казват, че са опитали, „защото човек или хора, които харесват, употребяват наркотици“. „От скука, за разнообразие“, „за да бъдат приети от другите (групата, компанията)“, „защото се чувстват самотни“ са други заявени причини.   Близо половината от тези с опит с наркотици за първи път са ги употребили на открито (на улицата, в градинка или парк). За всеки десети от тях пък първият му досег до наркотични вещества е бил на купон или парти. Само 3,3% отбелязват, че за първи път са употребили наркотици в институцията, в която живеят. Най-често използваният начин за употреба на наркотични вещества сред изследваните лица е чрез пушене. По отношение на употребата на нови („дизайнерски”) наркотици или продукти, различни от вече познатите и разпространявани, 6% от децата/младежите, настанени в институции, посочват, че някога в живота си са ги употребявали, а 2,4% от тях съобщават за употреба през последните 30 дни. Според 3% от изследваните лица, редовното пушене на канабис не представлява риск за здравето. 7% смятат, че няма риск за здравето и когато пушат редовно наргиле. Само 2% от учениците определят редовната употреба на кокаин като нерискова. 10% одобряват пушенето на канабис, като при 3,5% това се отнася независимо от количеството. 71% от анкетираните определят употребата на наркотици като проблем за страната ни, за 63% е проблем за населеното място, в което живеят, а за 46% е проблем за институцията, в която са настанени.    ", "date": "2019.07.06", "title": "Всяко пето дете, настанено в институция, е опитвало марихуана"}
{"url": "https://www.actualno.com/europe/pojaviha-se-symnenija-che-poroshenko-moje-da-kupuva-glasove-na-predstojashtite-parlamentarni-izbori-v-ukrajna-news_765887.html", "text": "     Бившият президент на е изтеглил 34 000 000 долара от банковите си сметки , пише БГНЕС. Според бившия заместник-началник на президентската администрация - Андрей Портнов, изтеглянето е започнало на 17.05.19 г. И до 18.06.19 г. Порошенко е изтеглил гореспоменатата сума от свои сметки в международни търговски банки.      Според Портнов, парите се равняват на 340 килограма банкноти от по 100 долара . Той твърди, че Порошенко може да \"укрие парите\" или може да ги използва за купуването на гласове на предстоящите парламентарни избори след две седмици.   По-рано, държавната следствена служба на Украйна започна проверка срещу Петро Порошенко, именно по сигнал от Андрей Портнов. Проверява се дали бившият президент е извършил държавна измяна, когато е разпоредил преминаването на украинските моряци през Керченския пролив. ", "date": "2019.07.06", "title": "Появиха се съмнения, че Порошенко може да купува гласове на предстоящите парламентарни избори в Украйна"}
{"url": "https://www.actualno.com/society/bedstvenoto-polojenie-vyv-vetren-ostava-dokato-ot-regionalnoto-ministerstvo-ne-reagirat-news_765957.html", "text": "     във Ветрен остават в сила. Това решиха от община Септември заради състоянието на пътя. То ще остане в сила докато от регионалното министерство не реагират на сигналите за недовършената инфраструктура в града , пише БГНЕС.      Припомняме, че бурята и силният дъжд вчера следобед подкопаха основите на асфалта по главната улица на Ветрен. Участъкът вече се разчиства. Пороят не е причинил щети по къщите, няма и пострадали хора.   Вече четвърта година пътят е само с основен слой асфалт. Според кмета на Ветрен, това е трябвало да направят от Агенция „Пътна инфраструктура“, тъй като подкопаната от дъжда улица е част от републиканската пътна мрежа. В града няма и цялостно изградена канализация. ", "date": "2019.07.06", "title": "Бедственото положение във Ветрен остава докато от регионалното министерство не реагират"}
{"url": "https://www.actualno.com/america/razkriha-shema-za-izmama-s-obnovlenie-na-smartfoni-news_765959.html", "text": "    Специалисти от компанията за кибербезопасност CSIS разкриха ново мошеническо приложение за на системата Android, чиито жертви са могли да станат няколко милиона души, пише БГНЕС. Експертите твърдят, че на ползвателите се предлагало да изтеглят в платформата Google Play приложението \"Updates for Samsung\" (\"Обновление за Samsung\"), където са събрани най-различни подобрения за смартфона от уж официални разработки.        Но след установяване на приложението се оказва, че ползвателите попадат в сайта update.com, където са качени различни статии и новини за Android, притъпяващи бдителността на ползвателите. Освен това, в някои раздели на приложението са качени многобройни рекламни обяви, които пречат на комфортното използване, но се предлага да бъдат премахнати от мониторите за 9 долара. Приложението предлага също годишен абонамент за обновяване на смартфона. Само че разплащането става не чрез GooglePlay, а приложението получава цялата информация за кредитната карта на ползвателя.     Въпреки това, в приложението има опция за безплатен достъп към обновяванията, но в този случай скоростта е твърде ниска и обновяванията стават много бавно. Затова ползвателите предпочитат да платят за по-бързо получаване на „обновлението”, но всъщност прехвърлят към приложението данните за своите кредитни карти. Експертите на компанията призовават ползвателите да бъдат внимателни, защото това приложение има над 10 000 000 прехвърляния в Google Play и не е ясно колко от тези ползватели са превели пари. Специалистите подчертават също, че обновяванията на смартфона трябва да става само чрез вътрешните настройки, а не чрез странични приложения.  ", "date": "2019.07.06", "title": "Разкриха схема за измама с обновление на смартфони"}
{"url": "https://www.actualno.com/tips/kupa-na-afrikanskite-nacii-na-kakvo-da-zalojim-v-dneshnite-machove-607-news_765800.html", "text": "     се намира в своя разгар, макар да не привлича толкова силно влиянието,  колкото го прави Копа Америка. Африканският футбол тепърва разгърва своя  потенциал, а \"виновниците\" за това са родните звездни футболисти, които  прославят страната и континента си по целия свят.      Турнирът се намира в своята 1/8-финална фаза, след като отборите  преминаха през груповата фаза, съставена от по четири отбора и по един  директен сблъсък помежду си. Египет, Уганда, Мадагаскар, Нигерия, Алжир,  Сенегал, Мароко, Кот д'Ивоар, Мали, Тунис, Гана, Камерун, Бенин, Южна  Африка, Гвинея и Конго са отборите, които си спечелиха място в  елиминационната фаза.\r\nВ днешния ден (6.07) програмата ни предлага два мача, като разковничето е оставено за втория сблъсък, в който на терена се очаква да се появи звездата на Мохамед Салах под цветовете на египетския флаг. На какво обаче да заложим в тези два мача, ако искаме да \"надвием\" букмейкърите в днешния ден?    19.00 часа: Нигерия - Камерун Това е един от онези сблъсъци, в които трудно можем да предвидим крайния изход от мача. Двата отбора са равностойни като игра и един миг може да изпрати победата в един от двата лагера. Алекс Иуоби, Джон Оби Микел, Ахмед Муса и Уилфред Ндиди са сред най-разпознаваемите имена в тима на символичните домакини, докато футболистът на Ерик Максим Чупо-Мотинг и вратарят на Аякс Андре Онана се отличават в редиците на Камерун.\r\nНа хартия съставът на Нигерия изглежда една идея по-стабилен, особено в атака, но пък изигралия страхотен сезон на клубно ниво Онана със сигурност ще се окаже пречка пред офанзивните действия на своя опонент.        22.00 часа: Египет - Южна Африка За никого не е тайна, че Египет е определян за големия фаворит за спечелването на трофея през тази година. Могат да се изведат няколко причини, но аз ще отлича само две от тях: Мохамед Салах и това, че турнирът се провежда в Египет - там, където \"фараоните\" ще получат нужната подкрепа от невероятните си фенове.   Египет премина груповата фаза с пълен актив от точки и без нито един допуснат гол. Отборът реализира пет гола в три мача, което е показателно за цялостната картина на турнира през тази година - просто африканските състави играят по-затворен футбол и не успяват да си реализират особено голям брой попадения.\r\nЮжна Африка се класира като \"щастлив губещ\" за елиминациите, записвайки две загуби и една победа в групата си. Моите очаквания са те да допуснат нова загуба, но тя едва ли ще бъде особено изразителна - ако следваме закономерностите в турнира.    ", "date": "2019.07.06", "title": "Купа на африканските нации: На какво да заложим в днешните мачове? (6.07)"}
{"url": "https://www.actualno.com/society/na-gosti-na-gryncharja-majstor-kuman-vyv-vraca-snimki-news_765983.html", "text": "    Всяка гилдия има свой покровител. На занаятчиите е св. Спиридон, един от великите чудотворци от IV век. Като епископ в град Тримитунт на остров Кипър той участвал в прочутия Никейски събор. За да убеди опонентите си в своята правота и Божията истина, стиснал в ръката си керемида и станало чудо - от единия край на керемидата лумнал огън, а от другия й край потекла вода. А когато за първи път се опитал да направи съд от , не сполучил. Много се старал, но все не успявал, защото глината се лепяла по ръцете му. Разплакал се, сълзите му падали върху сухата глина. Така разбрал, че трябва да я замеси с вода. С лекота направил съд и го опекъл. Оттогава грънчарите го почитат за свой светец, а до колелото държат паничка със \"сълзите на грънчаря\".         Да видя спазва ли традицията  да има паничка до грънчарското си колело, отивам на гости при майстор Куман Жеков. 2 дни преди уговорената ни среща майсторът получи специална грамота  в категория „Занаяти“ в кампанията „10 причини да остана в моята Враца“, която му бе връчена от кмета Калин Каменов. Намирам го в ателието му, а наоколо под сянката на големите дървета тичат три деца. За почивка в горещината се отпускат на хамака, опънат между две дървета и чакат  Куман да ги повика да опитат да измайсторят нещо на  грънчарското колело.  Питам го как един кореняк  харманлия попадна във Враца? \"Бях дошъл на гости във Враца и съвсем случайно  минахме през тази уличка – тя е част от ЕВК “Софроний Врачански“. В двора на Димитраки Хаджитошевата къща има ателиета на  майстори от  Задругата на художествените занаяти.  Една позната помолих, да попита в общината и казаха, че едното ателие е свободно. (Това е бившето ателие на Николай Дойнов – бележит етнограф, майстор, врачанин, когото всички обичаха).  Даже тогава се снимах пред това ателие и си казах, че то ще моето. Просто обстановката ме грабна. Аз в Харманли си имам ателие, имам си и пещ, голямо е, с двор, с всички удобства, с валяци, които мелят глината\", обяснява той. Но така или иначе, срещнал любовта във Враца - жената, с която сега живее. Има дъщеря и от нея - внуче. Щерката също прави  керамични композиции - чаши с  керамични апликации. Малкият, чиято снимка ми показва, е сред всички грамоти и награди, изложени на стената на ателието.       \"Същевременно с това и кметът беше разбрал, че има грънчар и ми се обади да ме покани на панаира. Имам лозя в Харманли, работя все още на пещите в тухларната и казах, че съм зает и не мога да дойда на Врачанския панаир. Но се стягам ноември месец да дойда да работя във Враца в новото ателие. Дойдох на 6 ноември  преди 3 г. Не бяха уредени още формалностите, но докато се нормализира всичко, започнах да работя на терасата в апартамента в “Дъбника“ и за 15 дни изкарах стока. На 14 февруари влязох в ателието – на Трифон Зарезан, ремонтирах, боядисах\", разказва още майстор Куман. И продължава: \"Кръстен съм на дядо ми Куман, известен род в Харманли. Внучето ми е Константин – взе ми буквичката. Ето там снимките. Постоянно работеше с мен глината. Сега е в Пловдив с майка си. Завършил съм Техникум по керамика в Попово. Имаше паралелка по художествена керамика. В казармата работих като художник, бях приет в Станке Димитров за учител, но само семестриално го завърших. Минах през много професии, докато намеря себе си.\r\nИма едно Ново село - до Харманли. Там бяха отворили завод за керамика. Покани ме началникът и станах грънчар. После, когато напусна той, сложиха мен за началник цех. Пак не ме огря да работя  керамика, защото началникът си има документации и т.н. За сметка на това от договарянията в Пловдив, се запознах с един началник от Бусинци, Трънско - навремето голям грънчарски център. Заради тях зарязах работата в завода, забрах семейството и всички заминахме за Бусинци. Постепенно започнах да се уча и за 2 години успях. Явих се на изпити към задругата, приеха ме. Тогава ми разрешиха да си отворя работилница в Харманли. От 1986 г. – бях първият в Харманли, на когото разрешиха частна практика. Близо 20 г. работя антична керамика - ритони, лампи, вази, гръцки кратери, маски, ритуални съдове. Работя много често за музеите.\"      Реплика на Рогозенското съкровище с грифоните ми показва на рафта с  новите съдове.\r\n\"Имаше с Херкулес, но я взеха преди 20-ина минути и не мога да ви я покажа. Лампи имам, изцяло, намерени тук, неолитки често работя, идолчета, на Богинята майка, изцяло антична. Графитокерамиката  я започнах преди 3 г. в чест на моя колежка от В. Търново. Много се харесва. Искаха на изложба да ходя с нея до Япония… В Пловдив още стои една  такава  моя изложба в Стария град. Работя купичките за събора на Леденика, за съдовете за сватбата. Много бройки са, всяка година се увеличават… 3000 тази година. Една по една…\", казва врачанският майстор от Харманли и се усмихва.\r\n\"Така казва за мен кметът Калин Каменов, а аз не искам да го опровергавам, защото откакто съм тук имам работа, много неща съм направил. Ето вчера  имам грамота. Ако почнем да ги броим имам само 2 награди от Харманли,  от Орешака, от Румъния\", казва майсторът. Питам го какво още иска да направи, да изработи. \"Много пъти са ме питали и винаги го избягвам този въпрос. Аз в керамиката съм си изградил един мой стил, но като планове най-много ми се иска да направя един пленер. На майсторите, тук на това място – Национален пленер на майсторите от истинската задруга. Мечтата ми е да го направя  тук  в Етнографския комплекс. Тая година отиваме на пленер на грънчарите. Все чужденец ги е взимал наградите досега. От  5-8 септември в Етъра съм поканен. Обречена е на мен наградата тази година - моята керамика  е по-различна. Още от декември ме поканиха, а днес пристигна и формулярът за участие.   2 години излагам на Врачанския панаир, грънчарското колело е там с мен. Деца, възрастни идват при мен. Искат да ги науча. Зависи от човека колко време ще отнеме. Например Надя, която е преподавател в Медицинския институт и съпруга на художника  Росен Рошпака, излезе много упорита, стана цяла година идва. Може да прави сама неолитни фигурки. Купи си грънчарски колело вече\", разказва майстор Куман.\r\n\"Мангановите, състарените съдове, яий ги ето там са… На моменти дори много мои предмети са се продали за оригинали. Моя стока има спряна на митници, после полицаите ми се обаждат\", обяснява още той.\r\nКакво още го радва в живота, освен глината, питам майстора. \"Аз съм рибар, ходя в Харманли за риба. Раци ловя. Другото ми хоби са лозята. Имам Харманлийско вино. Насадил съм си дървета тук, дори имаше оплаквания срещу мен. Направил съм го за децата\", посочва Куман и ми показва пред ателието паното с надпис на П. Славейков от “Извора на белоногата“. Лятото ще си работя, за пленера ще се готвя. Забавил съм много поръчки. Започвам промишлено да правя сачове. На 2-ма човека ще осигуря работа\", разказва плановете си майсторът от Харманли.\r\nПитам го има ли си девиз, а той ми отговаря така: \"Вече отмина онова време с девизите, нали знаеш… Просто годините ни свалиха на земята. Това е девиз на старите грънчари: “Ти щом си станал майстор-грънчар и пенсия да вземеш няма да видиш пенсионерски години. Няма да седнеш да си гледаш старините“ . Всички майстори, които съм познавал досега, така са си отивали от този свят – на грънчарското колело, една любов завинаги. Грънчарят си умира грънчар\", заявява гордо и с любов Куман.\r\nАко искате да видите майстор Куман, елате на Врачанския панаир в средата на септември. Ще си поизцапате  ръцете с неговата глина. Някоя фигурка може да си направите, пък  може и да ви хареса така, както глината е завладяла сърцето на майстор Куман за цял живот. ", "date": "2019.07.06", "title": "На гости на грънчаря майстор Куман във Враца (СНИМКИ)"}
{"url": "https://www.actualno.com/actualno/mojata-lichna-strategija-za-deteto-news_765811.html", "text": "    Термините \"риск от увреждане\", \"риск от изоставяне\", \"емоционално насилие\" или \"бедност\" да не бъдат довод за отнемане на дете. Това онзи ден някои българи – колко са на брой, оставям на тяхната съвест.      Ден по-рано от онзи ден, едно дете загуби живота си. То беше – от де факто пастрока си. Проверих – той не е гей. Не е норвежец. И норвежки гей не е. Той е българин – с присъда заради това, че намушкал двама цигани. По съвременните български Facebook стандарти с тази биография може да го наречем дори патриот.\r\nНа такива патриоти не бива да им се вземат децата, ако са в \"риск от увреждане\", \"риск от изоставяне\", \"емоционално насилие\" или \"бедност\". Това го искат хора, които се пишат за патриоти – пазят българщината, с автопоходи на хоро.\r\nСъжалявам, не съм съгласен. Никога няма да бъда съгласен безмерната глупост, разпалена от първичен страх, да бъде еталон за поведение. Докато сивото вещество в главата ми помръдва, няма как да се съглася – особено с аргументи кои закони не трябвало да се променят едикак си, след като такива предложения дори не са официално оповестени. Официално значи писмено, качено в публични източници - сайтът за обществено обсъждане на закони, норми и стратегии към Министерския съвет, официалните сайтове на министерства и общини.  Едно дете загуби живота си само тази седмица, защото продължаваме да отказваме да мислим върху това, което всъщност е голям проблем. А със сигурност за България далеч по-голям проблем от търсещите да насилват деца норвежки гейове са чисто по патриотично българските насилници като този от Габровско. Или като Викторио Александров, който . Или като още много такива случаи, в които не се стига до медийната среда просто защото още не става въпрос за убийство - \"само\" за насилие, физическо и психическо. Борете се сега с вятърни мелници, уважаеми \"патриоти\" - но без мен! Моята стратегия няма да е да правя като вас. И със сигурност ще искам когато за дете се отнасят \"риск от увреждане\", \"риск от изоставяне\", \"емоционално насилие\" и дори \"бедност\", то да бъде защитено! Всъщност повече - ще се боря за това според силите си! Автор:   ", "date": "2019.07.06", "title": "Моята лична стратегия за детето"}
{"url": "https://www.actualno.com/sliven/godishna-koncesionna-taksa-na-nov-sporten-kompleks-v-sliven-po-niska-ot-naem-na-edin-uchilishten-pavilion-news_765946.html", "text": "    Днес официално стартира дейността си Спортно-туристически комплекс „Сините камъни“. Новоизградената атрактивна база за спорт и развлечения, в която, по информация на инвеститорите, са вложени около 3.5 милиона евро, е разположена в най-посещаваната част от местността „Карандила“.      Част от обширната територия, под името „Спортен комплекс“, е предоставена на концесия с решение на Общинския съвет в Сливен от 31 август 2018 година. Преди това, през март 2016 година, теренът с площ около 8 декара е актуван като публична общинска собственост.   Предмет на концесията са: „Осигуряване на условия за отдих, любителски спорт, тренировъчна и спортно-състезателна дейност” , а стопански дейности, които могат да се осъществяват чрез обекта на концесията са: „Предоставяне на спортните съоръжения за любителски спорт; тренировъчна и състезателна дейност; предоставяне на услуги, свързани с общо физически занимания, отдих и социални контакти“ .\r\nКонцесията е с продължителност 25 години, става ясно от предварително зададените параметри. В приетата от местния парламент документацията е определена минимална годишна концесионна такса в размер на 2 100 лева без ДДС - т.е. по-малко от годишния наем на един училищен павилион. Колко е реално договорената концесионна цена, е енигма, тъй като договорът с концесионера не фигурира в официалния сайт на сливенската община .  Спортно-туристически комплекс „Сините камъни“ включва две игрища – мултифункционално за тенис, волейбол и баскетбол, и футболен стадион, както и атракциона „Въжеландия“. Това е само първи етап от създаването на голям Въжен парк, пояснява прессъобщение на концесионерите. Общата концепция предвижда изграждането на най-дългата ЗИП линия в Европа - между местността „Карандила“ и град Сливен, както и строителство на зала за борба и джудо и обособяването на бивак за кемпери и каравани. Значително е разширена и зоната за настаняване, завършени са шест нови вили и хостел „Езерото“.\r\nГрандиозно откриване обещават организаторите днес, с участието на Михаела Маринова, Павел и Венци и Криско. Празникът ще води Петьо Петков-Шайбата, се посочва в официалното съобщение за старта на Спортно-туристически комплекс „Сините камъни\".    ", "date": "2019.07.06", "title": "Годишна концесионна такса на нов спортен комплекс в Сливен - по-ниска от наем на един училищен павилион"}
{"url": "https://www.actualno.com/cars/pochti-polovinata-novi-koli-v-norvegija-sa-na-tok-news_765930.html", "text": "    Норвегия спокойно вече може да бъде определена като \"рай на чистите електромобили\", тъй като на тях се падат близо половината от продажбите на нови коли през първите 6 месеца на 2019 г., съобщава Carscoops.      Увеличението спрямо същия период на 2018 г. е значително, тъй като по това време дялът на електромобилите в скандинавската държава е бил 27,4%. Сега той е 48,4%, като със сигурност ще се повиши до края на годината. Това прави Норвегия страната с най-много продажби на електрически коли на глава от населението в цял свят.   Сега скандинавците са си поставили за цел да забранят всички дизелови и бензинови транспортни средства, като това трябва да стане до средата на следващото десетилетие. За това ще спомогнат и властите в Норвегия, тъй като собствениците на автомобили не плащат данъци при покупката им, имат право на безплатно паркиране, както и редица други привилегии.\r\nУверен лидер на местния пазар на електромобили е Tesla, която държи 24,5% от продажбите. Само за юни американската компания е продала 3760 автомобила, като повечето от тях са от Model 3. Това обаче доведе до спад на продажбите на Model S и Model X в сравнение с 2018 г. Освен това, Tesla Model 3 стана и най-продаваният автомобил в Норвегия през първите 6 месеца на 2019 г.   ", "date": "2019.07.06", "title": "Почти половината нови коли в Норвегия са на ток"}
{"url": "https://www.actualno.com/curious/dneven-horoskop-za-7-uli-news_765755.html", "text": "     Овен       Днес може да ви обземат детски спомени. Спомнете си най-доброто, а за другото простете. Нямате друг вариант. Телец Тази неделя не задържайте обида в себе си. Така губите ценно време, в което може да простите и да продължите напред.   Близнаци Тази неделя ще трябва да проявите гъвкавост и бързина в реакциите, ако искате да останете господар на положението. Не се предавайте лесно. Рак     Тази неделя заложете на почивката. Има много интересни места за посещение, но сега няма да имате сили за всички. Лъв Тази неделя от вас ще се очаква повече романтика или по-малко. Опитайте. Усилията също се оценяват. Дева Тази неделя се опитайте да се въздържите от това да демонстрирате досадата си от нечия тирада. Уважете желанието на другия да бъде изслушан.   Везни Днес трудно ще повярват, че идеите ви са добри. Не бързайте да се обиждате, а направете, каквото е нужно и зависи от вас. Времето ще покаже правотата ви. Скорпион Тази неделя не си поставяйте граници в желанията. Достатъчно сте скромни и няма как да прекалите. Насладете се на живота. Стрелец Днес няма да сте най-добрата компания, но с много малко усилие може да промените това. Опитайте се да покажете повече взаимност. Козирог    Днес ще може да постигнете целите си само ако действате в съдружие с близките ви. Ще се наложи да направите някои компромиси, но няма пълно щастие. Водолей Днес ще бъдете разтоварени от досадно задължение или притеснение. Не разгласявайте новината, а се насладете на началото на спокойствието ви. Риби Тази неделя не съдете прекалено строго другите, а най-добре изобщо не го правете. За да е смислен деня ви се опитайте да се отдалечите от всичко. ", "date": "2019.07.06", "title": "Дневен хороскоп за 7 юли"}
{"url": "https://www.actualno.com/business/bylgarija-ima-dva-novi-turisticheski-informacionni-centyra-v-kitaj-news_765958.html", "text": "    България има два нови туристически информационни центъра в Китай - в Пекин и в Ченду, провинция Съчуан. Ще бъдат отворени общо седем офиса на страната ни в най-големите градове, като първият заработи още през 2017 г. в мегаполиса Шанхай.       На 20.06.19 г. в Пекин заработи туристически информационен център, чиято задача е да промотира възможностите за туризъм в страната ни пред китайските граждани и да осъществява контакти между български и китайски туроператори.     На 21.06.19 г. Туристически информационен център на България бе открит и в Чeнду, провинция Съчуан. Наред с официалните лица, на откриването на двата центъра присъстваше и директорът на дирекция „Програми и проекти в туризма“ в Министерство на туризма - Милка Нанова. Тя подчерта важността им за популяризиране на дестинация България пред огромния китайски пазар и изтъкна, че те са плод на усилията на Министерството на туризма да направи страната ни още по-разпознаваема на далечния пазар. Министерството на туризма на България участва със свой щанд и на голямото международно туристическо изложение, което бе открито на 18.06.19 г. в Пекин. \" Представихме филми за България, разпространихме рекламни материали на китайски език, проведохме много ползотворни разговори и срещи, в които установихме професионални контакти\", каза директорът на „Програми и проекти“ в Министерството на туризма Милка Нанова.   ", "date": "2019.07.06", "title": "България има два нови туристически информационни центъра в Китай"}
