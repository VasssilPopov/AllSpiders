{"url": "https://www.actualno.com/ruse/zasilen-videokontrol-po-pytishtata-v-rusensko-prez-pochivnite-dni-news_1373045.html", "text": "      През предстоящите почивни дни – 6, 7 и 8 септември, ще има засилен контрол за скорост, алкохол и правоспособност в Русенска област. Ще работят общо 7 камери – стационарната на Мидата (до разклона за Две могили), триногата и 5 мобилни радара.      Проверки ще се извършват както по основните пътища, така и в населените места. Това съобщиха днес старши комисар Теодор Атанасов, директор на ОДМВР – Русе и главен инспектор Михаил Манов, началник на сектор „Пътна полиция” в областната дирекция.\r\nЦелта е да се регулира очаквания усилен пътен трафик по пътищата и да се осигури безопасно пътуване, особено на местата със значителен брой произшествия. Дейността на полицейските служители ще бъде насочена основно към подпомагане и регулиране на движението по пътищата, както и към контрол над водачи с рисково поведение, извършващи неправилно изпреварване, неправилни маневри и отнемане на предимство.\r\nВъв всички празнични и почивни дни униформените ще контролират строго скоростните режими, няма да допускат управление на автомобили с концентрация на алкохол в кръвта и/или след употреба на наркотични вещества или техни аналози, както и от неправоспособни водачи. Планирани са и ще се проведат специализирани полицейски операции за превенция и противодействие на правонарушения, както и по безопасността на движението \"Алкохол, наркотици и неправоспособност\".  \"От началото на годината в региона са извършени общо 36 751 нарушения по пътищата. За изминалите 8 месеца са регистрирани 620 катастрофи, от които 200 тежки с 9 убити и 248 ранени\", каза Манов.\r\nПрез същия период по пътищата в областта са регистрирани 1074 нарушения на чужди граждани. Издадени са 146 наказателни постановления, 94 фиша и 834 електронни фиша за превишена скорост.\r\nСпоред нашето законодателство съставянето на акт на чуждестранен шофьор изисква предявяване на нарушението на съответния майчин език, след това издаване на наказателно постановление и връчване. Има и 7-дневен срок, в който наказателното постановление трябва да влезе в сила, тъй като то може да се обжалва.     ", "date": "2019.09.05", "title": "Засилен видеоконтрол по пътищата в Русенско през почивните дни"}
{"url": "https://www.actualno.com/moresport/plovdiv-priema-dve-golemi-pyrvenstva-po-grebane-news_1373056.html", "text": "      Пловдив отново ще бъде домакин на две големи първенства по гребане. Това обяви днес председателят на Организационния комитет по гребане Иван Попов на съвместна пресконференция с кмета на града Иван Тотев и заместник-кметът по спорт и младежки дейности Георги Титюков.      \"От 6 месеца подготвяме кандидатурите и на 2 септември на конгреса в Линц получихме домакинства на две първенства. През 2021 г. ще бъдем домакини на Световно първенство за юноши и девойки, което е с изключителна финансова изгода, тъй като освен състезателите, броят на гостите се увеличава по 3 заради родителите. През 2023-та година пък ще бъдем домакини на Световно първенство за младежи до 23 години“, заяви Иван Попов. Той допълни, че федерацията е кандидатствала и за кръг от Световната купа, но на Пловдив е бил предложен първи кръг и от Организационния комитет са се отказали от състезанието. „Спортните събития са много важни за град Пловдив, както и поддържането и развиването на инфраструктурата за тях. Всички вие виждате колко важна е многофункционалната спортна зала „Колодрума“ и какви невероятни неща се случиха през тази година там“, заяви от своя страна кметът на Пловдив Иван Тотев. Той уточни, че когато от общината са се захванали с този проект дори не са очаквали, че след завършването си в тази зала ще има събития, на които в три поредни дни тя ще е запълнена до краен предел, визирайки мачовете от Волейболната купа на нациите за мъже. „Събития като това и като шампионатите на Гребната база придават огромна добавена стойност на Пловдив, те дават отпечатък върху икономиката на нашия град. Такива събития влагат изключително много средства в местната икономика и бизнес“, заяви кметът.  Иван Тотев отново напомни, че градът е организирал прекрасно световно първенство по гребане през изминалата година, което е било оценено и от международната федерация FISA. „Тогава ясно бе заявено от всички официални гости, които бяха в Пловдив, че каналът е невероятен, той е едно прекрасно съоръжение, но е останал в един етап от развитие и сега трябва да бъде направена и следващата стъпка, а именно разширението“, категоричен бе Тотев. Той отново припомни, че от първия ден на своето управление е подкрепял изграждането на втори гребен канал. „Местната общност печели от това да имаме добре развита спортна инфраструктура и да имаме възможността да домакинстваме на големи форуми“, допълни кметът. На следващата сесия на 17 септември ще бъде внесено предложение в общинския съвет за закупуване на 12 декара, които попадат в територията, определена за дублиращия гребен канал. Иван Тотев бе категоричен, че по време на неговото управление е направил всичко необходимо да проправи пътя за изграждането на втория канал, като оттук нататък зависи от следващия кмет и следващия общински съвет да завърши подготвителната работа и Пловдив да се сдобие с едно модерно съоръжение.     ", "date": "2019.09.05", "title": "Пловдив приема две големи първенства по гребане"}
{"url": "https://www.actualno.com/smolyan/mejdunaroden-forum-za-paliativni-griji-provedoha-v-zlatograd-news_1372965.html", "text": "      Над 100 души взеха участие в международната конференция за палиативни грижи в Златоград, съобщиха от местната администрация.      Проведеният вчера форум бе на тема „Преодоляване на несъответствията в компетентностите и предоставяне на инструменти за самооценка и придобиване на нови знания и умения, насочени към специалистите, предоставящи палиативни грижи в Европа“.\r\nВ него взеха участие  експерти в предоставянето на палиативни грижи, лична грижа, специалисти в подкрепа на пациенти в терминална фаза и техните близки, както и експерти от социалната сфера, проявяващи интерес по темата.\r\nМеждународната среща се организира в рамките на проект „Подобряване на квалификацията на професионалистите, предлагащи палиативни грижи на европейско ниво, чрез създаване на сравнителна рамка на компетентностите, ECVET базирани учебни материали и инструмент за самооценка на уменията”, който се финансира по програма „Еразъм +”.  Проектът бе високо оценен и отличен със  знак за качество от Центъра за развитие на човешките ресурси, чийто главен секретар Вася Ликова-Арсенова присъства на събитието.\r\nПо време на реализация на проектните дейности, свързани с развитието на палиативните грижи, община Златоград си сътрудничи с партньори от пет различни държави - Белгия, Кипър, Литва, Турция и Унгария.\r\n„Като община, която често е давана за добър пример за устойчиво развитие на социални услуги, Златоград се опитва да удовлетвори в максимална степен потребностите на местното население, съобразявайки се, разбира се и с наличния ресурс. И винаги сме отворени за всяка една нова и полезна дейност. Настоящият проект е доказателство за това”, каза в приветствието си заместник-кметът Елмира Угорлиева-Пехливанова.    Председателят на Общинския съвет Емилия Кръстева приветства присъстващите като ги запозна със същността на палиативните грижи и представи възможности за алтернативно приложение.\r\nПо време на срещата се сподели опита и добрите практики в предоставянето на палиативни грижи в Белгия, Литва и Унгария. ", "date": "2019.09.05", "title": "Международен форум за палиативни грижи проведоха в Златоград"}
{"url": "https://www.actualno.com/cars/monca-ostava-vyv-formula-1-pone-do-2024-g-news_1373027.html", "text": "      Гран При на Италия остава в календара на Формула 1 поне до 2024-та, след като бе договорено петгодишно удължение на контракта на пистата „Монца\".      Това се случва само няколко дни преди състезанието в Италия. „Монца\" е приела повече състезания от Ф1 от всяка друга писта, откакто съществува шампионата (1950 г.).   „Това състезание е част от календара на Ф1 от самото начало и присъства всяка година от 1950-та насам. История, скорост и страст са думите, които феновете на моторните спортове асоциират с Монца\", заяви изпълнителният директор на Формула 1 Чейс Кери.\r\nПо този начин всяко от 22-те състезания за следващия сезон вече има договор със спорта и единствено календарът трябва да бъде одобрен от ФИА.   ", "date": "2019.09.05", "title": "Монца остава във Формула 1 поне до 2024 г. "}
{"url": "https://www.actualno.com/plovdiv/detski-panair-v-stolipinovo-news_1373042.html", "text": "      Обичайната детска гълчава по улиците на ромския квартал \"Столипиново\" днес бе концентрирана в двора на СУ \"Кирил Нектариев\", където такова чудо като днешния панаир със сигурност не е имало. Стартът на проявата, стартирала преди осем години и състояла се вече поне 40 пъти в 15 града, започна в 10, но едва час по- късно любопитството взе връх и дворът се напълни с деца.       Подпомогнати от доброволци, те се занимаваха с какво ли не- рисуване, изработка на маски, мозайки с фрагменти от Голямата базилика, плъстене, музика, стъклопис, пясъчни рисунки, грънчарство.   Много от децата тичаха с изрисувани лица, а момчетата категорично се скупчиха около истинската пожарна кола, за да видят какво е. Оживлението е голямо, навсякъде, където се раздават бои и глина, има опашки, а заниманията в ателиетата се редуват с музика, театър, танци и игри за най- малките.     Със сигурност Столипиново ще запомни този Детски панаир. ", "date": "2019.09.05", "title": "Детски панаир в Столипиново"}
{"url": "https://www.actualno.com/plovdiv/nad-milion-dushi-stanali-chast-ot-plovdiv-evropejska-stolica-na-kulturata-news_1373060.html", "text": "      528 публични събития са организирани от началото на 2019-та година в рамките на Пловдив – Европейска столица на културата. От тях безплатни и със свободен достъп за публики са 376, а с платен вход – 152 събития. Това обявиха от фондация \"Пловдив 2019\" по повод петата годишнина от спечелването на титлата от града, която е днес. Броят на публиките на събитията с билети или ограничен вход от януари до август 2019 г. надхвърля 120 000 души, а общият брой зрители и участници в инициативата за първата половина на годината и летния сезон надхвърля милион души.      Сред организираните събития най-много а работилниците и обученията, следвани от събитията на открито, концерти и музикални представления, театрални постановки и филмови прожекции. Сред по-забележимите събития от фондацията открояват проектите по брега на река Марица, проявите в Тютюневия град, както и тези в квартал „Капана“   През тези пет години в изпълнение на основните приоритети от програмата си фондацията е осъществила общо 30 проекта в квартал „Столипиново“, които включват 268 събития с участието на 595 участници от ромската общност. Още 7 проекта с 53 събития и приблизително 700 участника са привлекли в участие в културната програма другите етнически общности от града. Проявите в рамките на Европейска столица на културата 2019 не са били ограничени само в Пловдив, а са обхванали и общините Пазарджик, Карлово, Димитровград, Хасково, Чепеларе, Смолян, Девин, Борино, Рудозем, Златоград, Кърджали. ", "date": "2019.09.05", "title": "Над милион души станали част от Пловдив - Европейска столица на културата"}
{"url": "https://www.actualno.com/plovdiv/prez-noshtta-ot-9-do-13-septemvri-shte-se-spira-dvijenieto-prez-tunel-krichim-news_1373073.html", "text": "      През следващата седмица - от 9-ти до 13-ти септември, от 22:00 ч. до 06:00 ч. сутринта, ще се спре движението през тунел „Кричим“ на третокласния Кричим - Михалково. Обходният маршрут е по път II-86 Пловдив - Асеновград - Смолян, съобщиха от Агенция \"Пътна инфраструктура\".      На 11 септември /сряда/ от 13 ч. до 15 ч. ще се ограничи преминаването по третокласния път за извършването на взривни работи, свързани с разширяване на пътното платно в района на паметника на 22-та разстреляни перущенци. Той е в отсечката между Кричим и тунел „Кричим“. Обходният маршрут е по път II-86 Пловдив - Асеновград - Смолян.   Строителните дейности са част от проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, ще се финансира по Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. В участъка с извършващи се ремонтни дейности е необходимо шофьорите да карат внимателно, със съобразена скорост и да спазват стриктно пътната сигнализация.\r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи.  Изпълнител на строително-монтажните работи е „АВТОМАГИСТРАЛИ ЧЕРНО МОРЕ“ АД, а подизпълнител е „ИСА 2000“ ЕООД. Стойността на договора за строителство е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор ще бъде осъществен от „Илия Бурда” ЕООД. Техният договор е за 9 258 лв. с ДДС. ", "date": "2019.09.05", "title": "През нощта от 9 до 13 септември ще се спира движението през тунел „Кричим“"}
{"url": "https://www.actualno.com/asia/putin-predlojil-na-trymp-da-kupi-rusko-hiperzvukovo-oryjie-toj-otkazal-news_1373040.html", "text": "      Руският президент Владимир Путин заяви, че предлагал на американския си колега да закупи хиперзвуково оръжие от Русия, предаде РИА Новости, цитирана от БГНЕС.      Според него на срещата в Осака бил повдигнат въпросът как да се отчита в общите договорености съвременното руско оръжие, включително хиперзвукови ударни ракетни системи, доколкото досега никоя държава в света няма такива оръжия.\r\n\"Казах на Доналд (Тръмп): Искаш ли да ти продадем? И така ще балансираме всичко веднага. Те обаче казаха, че самите те скоро ще произведат, е, вероятно, скоро ще произведат. Но защо да се харчат пари, след като ние вече сме похарчили, можем  да получим нещо от тях, не в ущърб на сигурността ни, а с цел създаване на ситуация на баланс?\", заяви Путин на пленарната сесия на във Владивосток.   Руският лидер отбеляза, че отчитането на броя на носителите и бойните глави е \"специален въпрос\". Той подчерта, че Русия е готова за този диалог, но все още не е получила ясен отговор от Вашингтон.           ", "date": "2019.09.05", "title": "Путин предложил на Тръмп да купи руско хиперзвуково оръжие, той отказал"}
{"url": "https://www.actualno.com/society/natovareno-e-dvijenieto-na-gkpp-kulata-i-v-dvete-posoki-news_1373068.html", "text": "      Натоварено е движението на граничния пункт \"Кулата\" и в двете посоки, но опашки засега няма.      На изхода работят 3 гишета и проверката на документите отнема минути, сподели пред БНР семейство, което се връща от почивка в Гърция: \"В момента е идеално, но след малко ще стане страшно. Ние затова бързо се изнесохме от Гърция. Стояхме една седмица и сега се прибираме преди трафика, защото след това тук ние лесно ще вървим, но в Кресненското дефиле с насрещното движение е страшно\".\r\nОт Граничната полиция са осигурили повече екипи, за да не се образуват тапи. Засилен е и полицейският контрол по главните пътища и автомагистралите. ", "date": "2019.09.05", "title": "Натоварено е движението на ГКПП \"Кулата\" и в двете посоки "}
{"url": "https://www.actualno.com/plovdiv/plovdiv-posreshta-praznika-na-grada-s-nov-ploshtad-snimki-news_1373074.html", "text": "      Ден преди Деня на Съединението и празник на Пловдив – 6 септември, загражденията на площад „Централен“ бяха премахнати и той беше отворен за преминаване. Центърът на града бе изцяло реконструиран и вече посреща жители и гости на града с нова визия.       Старите мраморни плочи в района на пощата и над подлеза на улица „Гладстон“ бяха премахнати, като на тяхно място има нова настилка от гранит и земелрок. Така на практика завършва ремонта на цялата Главна улица на Пловдив, след като преди години бяха премахнати и старите плочи по цялата й дължина в северна посока.   В хода на реконструкцията бяха разкрити и археологическите находки на Античния форум, които са оградени със стъклени парапети. Около тях има поставени пейки, а акцентът определено са огромните автентични колони, които се извисяват на 6 метра височина. Освен тях има и десетки антични предмети. Зоната около форума е озеленена, като така се явява естествено продължение на Цар-Симеоновата градина.     До Военния клуб пък вече работят новите фонтани. Подновени са огражденията около дърветата, поставени са кошчета за отпадъци и чешма. Има нови стълбове за улично осветление. Паркингът пред хотел „Тримонциум” също беше ремонтиран, като вече е с нов асфалт. Местата за автомобили бяха леко намалени, тъй като се разшири пешеходното пространство към подлеза.    Предвижда се пространството от северната страна на пощата и разкопките да се ползва за мероприятия. Така в бъдеще то ще приема форуми като „Пловдив чете” и „Панаирът на занаятите”. За да бъде цялостно завършен ремонтът, от община Пловдив платиха крупна сума, за да се сдобият с частен имот от 300 квадратни метра. Въпреки че площадът е вече отворен за пешеходци, има още малки довършителни работи като фугиране, които да се извършат. Те обаче няма да пречат на нормалното преминаване. Очаква се официалното откриване на обновения площад „Централен“ да бъде най-късно до края на септември. Цялостната реконструкция на централния площад струва 7 милиона лева, а заедно с подлеза и прилежащите площи - 15 милиона. Финансирането е съвместно и е осигурено от общинския и държавния бюджет. ", "date": "2019.09.05", "title": "Пловдив посреща празника на града с нов площад (СНИМКИ)"}
{"url": "https://www.actualno.com/healthy/proverka-otkri-4500-narushenija-v-dogovori-skluchvani-sys-zdravnata-kasa-news_1373076.html", "text": "      Проверка на Върховната административна прокуратура констатира 4500 нарушения в договори, сключвани със Здравната каса, съобщи Нова телевизия.      „Многократно в публичното пространство излиза информация за нарушения. Констатираните са над 4000. Затова е важно да знаем колко са наказаните и на колко хора е отнето правото да практикуват. Трябва да се разбере  колко от обвиненията са паднали след обжалване”, заяви председателят на Българския лекарски съюз (БЛС) Иван Маджаров.   Той коментира и възможността да бъде прекратена практиката с неправомерните доплащания за медицински услуги. „До голяма степен медицинските  дейности в нашата страна не са остойностени правилно, те са недофинансирани. В този случай изпълнителят винаги ще търси някакъв начин, а в случая, това е най-некоректният. Всяка година се увеличават средствата за здравеопазване, но все още те са най-ниските в Европа на глава на населението”, каза още председателят на БЛС.\r\nОносно предстоящия протест на медицинските служители, Маджаров заяви, че всеки има право да протестира за справедливо заплащане. „Това е достойно поведение. Този съсловен натиск трябва да бъде насочен към формирането на бюджета, който се отделя за здравеопазване”, обобщи той.   ", "date": "2019.09.05", "title": "Проверка откри 4500 нарушения в договори, сключвани със Здравната каса "}
{"url": "https://www.actualno.com/society/sled-smyrtta-na-krasimir-uzunov-v-kasata-na-fokus-lipsvali-15-mln-lv-news_1373066.html", "text": "      След смъртта на Красимир Узунов – управител и собственик на  „Агенция Фокус“ в касата на „Фокус Нунти“ ООД била , става ясно от публикувания Годишен финансов отчет на дружеството за 2018 г.      Това наложило в отчета да се приложи така нареченият – за събития, настъпили след датата на годишния финансов отчет. Липсата била осчетоводена в баланса за 2018 г. като се декларира за скрито разпределение на печалба и се плати за тази сума дължимият данък. Припомняме, че   Приживе той е мажоритарен собственик на дяловия капитал, притежаващ 90% от него, с 10% е Трифон Балевски.\r\nСлед внезапната кончина на управителя известно време „Фокус Нунти“ беше без ръководител. За този период в отчета пише, че дружеството и вече е изпаднало в забава към тях, не може да изплаща дължимите вноски за обществено осигуряване, да погасява месечните си вноски по кредити и да издава фактури за плащания по вече извършени услуги.      Поради тази причина на спешно свикано Общо събрание за управител е избрана съпругата  му Тетяна Узунова (44 г.) , вписана в ТР по средата на март месец.\r\nВпоследствие както тя, така и дъщерята на Узунов – Деница, внасят в дружеството акта за неговата смърт, както и удостоверение за наследници.\r\nТогава дяловете на починалия биват разпределени поравно между дъщерята (33 г.) и съпругата му, която не е майка на Деница. Двете са приети за съдружници във „Фокус Нунти“.    През май месец за съуправител бива избрана Гергана Мечкова, която преди това е административен директор. Решено е също да се продадат три автомобила – един за 3000, втори за 9000 лв. и трети – за 60 000 лв, заведени на дружеството. Да се продадат също е решено за апартамент в Гърция, в района на Офринио бийч (за 75 000 евро) и един мезонет в софийския район „Оборище“ (за 200 000 евро).\r\nНа извънредно събрание обаче, проведено на 26-ти юни, Деница Узунова и Трифон Балевски предлагат Тетяна Узунова . Тя не присъства на въпросното заседание, въпреки че е уведомена. Оттеглени са всички пълномощия, дадени от нея на трети лица, докато е управител.\r\nПродажбите очевидно са предприети заради , в което се оказва дружеството след смъртта на Узунов. Финансовият резултат за предходната година е загуба в размер на 1 538 000 лв.\r\nВъв „Фокус Нунти“ към края на годината работят 108 човека. ", "date": "2019.09.05", "title": "След смъртта на Красимир Узунов в касата на „Фокус“ липсвали 1,5 млн. лв."}
{"url": "https://www.actualno.com/pernik/pernik-ostava-bez-topla-voda-news_1373101.html", "text": "      Перник остава без топла вода. До утре на обяд тя ще бъде спряна в целия град, съобщи за БНТ изпълнителният директор на Топлофикация-Перник Любомир Спасов.      БГНЕС припомня, че Регионалната инспекция по околната среда и водите (РИОСВ) - Перник издаде принудителна административна мярка за спиране на дейността на парогенератори 4 и 5 на „Топлофикация - Перник“. Мярката е наложена заради установено използване на неразрешен вид гориво – биомаса, в нарушение на издаденото комплексно разрешително на дружеството. Спирането ще бъде извършено, като се преустанови подаването на горива към котлите с цел принудително извеждане от експлоатация. Срокът на действие на мярката е до изпълнение на условията на действащото комплексно разрешително.   По-рано днес от \"Топлофикация-Перник\" уточниха, че не могат да гарантират доставките на парно и топла вода на гражданите в Перник след спирането на двата генератора на централата.\r\nВ отговор на пернишкото дружество, от МОСВ съобщиха, че „ТЕЦ Република“ Перник може да използва газовия парогенератор 3, защото наложената на дружеството принудителната административна мярка не е за спиране на всички мощности на дружеството, а само на две от тях - парогенератори № 4 и 5.   ", "date": "2019.09.05", "title": "Перник остава без топла вода "}
{"url": "https://www.actualno.com/asia/turcija-planira-da-vyrne-1-mln-sirijci-po-rodnite-im-mesta-news_1373089.html", "text": "      Турция планира да върне 1 млн. мигранти обратно в Северна Сирия и ще отвори отново мигрантските пътища към Европа, освен ако не получи адекватна международна подкрепа за плана си, пише електронното издание на гръцкия вестник Kathimerini, цитирано от агенция \"Фокус\".      „Нашата цел е поне един милион от нашите сирийски братя и сестри да се завърнат в зоната за сигурност, която ще формираме по южната ни граница“, заяви президента на Турция Реджеп Тайип Ердоган.   Коментарите идват, докато Турция оказва натиск върху Вашингтон за по-нататъшни отстъпки над дълбочината и надзора над планираната зона за сигурност в североизточната част на Сирия. Позициите на Анкара от своя страна се намират под нарастващ натиск в Идлиб, където подкрепяната от Русия правителствена офанзива притиска сирийския север.\r\n„Казваме, че трябва да създадем такава зона за сигурност, че да можем да изграждаме градове тук вместо палаткови лагери ( )\", каза Ердоган.  „Осигурете ни логистична подкрепа и ние можем да изградим жилища на 30 км дълбочина в Северна Сирия. По този начин можем да осигурим условия за нормален живот за мигрантите. Това или ще се случи, или в противен случай ще трябва да отворим вратите“, заяви още президентът. „Или ще ни окажете подкрепа, или ще ни извините, но ние няма да носим тази тежест сами. Не успяхме да получим помощ от международната общност, а именно от Европейския съюз\", отбеляза също така в изявлението си Ердоган. ", "date": "2019.09.05", "title": "Турция планира да върне 1 млн. сирийци по-родните им места"}
{"url": "https://www.actualno.com/asia/sasht-pregovarjat-s-jemenskite-buntovnici-za-prekratjavane-na-konflikta-news_1373114.html", "text": "      Служител от външното министерство на САЩ заяви, че Вашингтон преговаря с подкрепяните от Иран йеменски бунтовници в опит да бъде прекратена гражданската война в страната. Това предаде AFP, цитирана от агенция \"Фокус\".      “Фокусирани сме върху опитите да прекратим войната в Йемен“, каза служителят в Американското външно министерство Дейвид Шенкер по време на визита в Саудитска Арабия. „Също така преговаряме, доколкото е възможно, с хутите, за да опитаме и да намерим взаимноизгодно решение на конфликта“, добави той.   Припомняме, че това е и първият контакт между администрацията на президента на САЩ Доналд Тръмп с бунтовническата групировка в последните 4 години в раздираната от конфликти и хуманитарни катастрофи страна. ", "date": "2019.09.05", "title": "САЩ преговарят с йеменските бунтовници за прекратяване на конфликта"}
{"url": "https://www.actualno.com/analysis/vsichki-tezi-strani-imat-vina-za-ujasa-v-jemen-news_1373017.html", "text": "             До края на септември германското правителство трябва да вземе едно трудно решение. То трябва да определи дали забраната за доставки на оръжия за \"страни, които са непосредствено замесени във \" да бъде отменена, удължена или дори допълнително затегната.   Някои европейски партньори на Германия, най-вече Франция и Великобритания, както и германската оръжейна индустрия, отправят искания ембаргото да бъде смекчено или дори да бъде прекратено. Франция и Великобритания предупреждават, че има нужда от спазването на \"договорна дисциплина\" в съвместни проекти, засягащи регион, в който европейците нямат почти никакви надеждни партньори. А оръжейната индустрия е загрижена за бъдещето на своя бизнес и предупреждава, че се очакват загуби на работни места.   Правилно е всички тези аргументи да се вземат предвид. Важно е и това, че външната политика и външноикономическите отношения не бива да се водят само от морални принципи: страни получават своите оръжия от най-различни източници, някои от които нямат никакви задръжки да печелят пари от войната. Пък и воюващите изобщо не разчитат на доставки точно от Германия. Защо тогава да се прекратяват тези доставки, след като други страни и фирми успешно запълват празнината и навярно печелят още по-добре от масовите убийства в Йемен?\r\nВъпреки това е нужна забрана на доставките на германско оръжие за тази страна. Смятам дори, че това е политическо и морално задължение на Германия. Фактът, че други страни не се колебаят да доставят въоръжения или компоненти с военно предназначение за воюващите страни, не бива да става оправдание за германските политици. Подобни доставки противоречат на всички политически ценности и цели, които Федералната република защитава от своето създаване до наши дни. Те противоречат и на духа на германската конституция. А в политиката е също като в живота: щом никой не се осмелява да поведе останалите с добрия си пример, всичко си остава по старому.        Тази седмица докладът на ООН отново ни показа по шокиращ начин колко брутално действат всички воюващи страни в Йемен. Те използват държавата като заложник на своите частни интереси и цели - това с особена сила се отнася до Иран и Саудитска Арабия, които водят задочна война на йеменска земя. Водената от Саудитска Арабия коалиция безскрупулно бомбардира всевъзможни граждански цели като училища и болници. Подкрепяните от Иран хути също обстрелват жилищни квартали. И те, и противниците им са упреквани в изтезания, изнасилвания и отвличания на хора.\r\nООН разполага с улики за това, че воюващите страни участват и в друго престъпление - съвсем съзнателно те оставят хора да измират от глад, опитвайки се по този начин да повлияят на изхода от войната. Това е мръсна и човеконенавистна война, в която нито една от воюващите страни не е опазила ръцете си неомърсени от невинна кръв. Същото се отнася и до поддръжниците от чужбина: всеки, който доставя оръжия за Йемен, носи сериозна вина!\r\nООН с право обръща внимание на това, че доставките на оръжия от Иран, но също и от САЩ, Франция и Великобритания би трябвало да се смятат за съучастие във военни престъпления. Затова забраната за доставки на оръжия за Йемен не бива да се отменя или смекчава. Тъкмо обратното е нужно - тя трябва да бъде затегната допълнително. Известно е, че има скандално голям брой вратички и изключения, поради което представители на опозицията в Германия - например от Партията на Зелените - говорят за \"забрана с плацебо ефект\", който да приспи вниманието на обществеността.      Случаят с Обединените арабски емирства (ОАЕ) е един от примерите за многобройните изключения: само през първата половина на 2019 година ОАЕ са внесли германски оръжия за повече от 206 милиона евро. При това ОАЕ активно се месят във и снабдяват свързаните с тях милиции и наемници с модерни оръжия. Тези оръжия също убиват хора.   ", "date": "2019.09.05", "title": "Всички тези страни имат вина за ужаса в Йемен"}
{"url": "https://www.actualno.com/europe/novoto-pravitelstvo-na-italija-oficialno-poloji-kletva-news_1373112.html", "text": "      Новото правителство на Италия официално вече функционира, след като проевропейската Демократическа партия се коалира с движението „Пет звезди“ в неочакван алианс, който изведе от властта десния политик Матео Салвини и неговата партия \"Лига\". Това пише вестник The Independent, цитиран от агенция \"Фокус\".      Независимият премиер Джузепе Конте поведе новия си кабинет на церемония по полагането на клетва в президентския дворец.\r\nПървата коалиция на Конте се срина, след като неговият коалиционен партньор Матео Салвини и партия „Лига“ се оттеглиха от коалицията в опит да предизвикат предсрочни избори, които той очакваше да спечели. Оказа се, че Салвини греши и движение „Пет звезди“ и Демократическата партия съумяха да оставят настрана различията си и да формират ново правителство.\r\nБившият ръководител на демократите Паоло Гентилони, изглежда, ще бъде следващият член на Европейската комисия, представящ Италия, а партията пое Министерството на икономиката и Министерството на европейските въпроси. Тези назначения би трябвало да гарантират подобрение в отношенията с Брюксел. Министерството на вътрешните работи, ръководено по-рано от Салвини, беше предадено на специалиста по имиграция Лусиана Ламоргезе.     За разлика от г-н Салвини, за когото критиците казват, че е прекарал повече време в „Туитър“, отколкото в своето министерство, Ламоргезе не присъства често в социалните мрежи и работи с Брюксел за изготвяне на нови правила за миграция.\r\nДо средата на май се съобщава, че Салвини е посетил повереното му министерство само 17 дни от началото на годината - информация, която той не е оспорвал публично.\r\nПравителството ще трябва да спечели вот на доверие в долната и горната камара на парламента, преди да може да започне да функционира напълно, но се очаква Конте да спечели и двата вота. Въпреки това неговото правителство ще има слабо мнозинство в парламента, което може да създаде проблеми за новата коалиция.    След като новият кабинет се закле, Салвини заяви, че \"силните\" в Европа стоят зад новата коалиция. ", "date": "2019.09.05", "title": "Новото правителство на Италия официално положи клетва"}
{"url": "https://www.actualno.com/society/novinite-naj-vajnoto-za-denja-5-septemvri-news_1373069.html", "text": "      Редакционният екип на ви представя най-важните новини за изминалия ден, 5 септември.       България е в челото и в края на нови класации на Евростат и ОИСР, касаещи преждевременната смърт в Европейския съюз, показва публикуван доклад на Европейската статистическа служба. Става въпрос за смъртни случаи, които са настъпили, но са били или предотвратими, или лечими. Оказва се, че през 2016 година в ЕС са умрели около 1,7 млн. души, които не са навършили 75 години. От тези смъртни случаи, 1,2 милиона са били преждевременни, а 741 000 да били предотвратими, сочи статистиката.   Парламентът преодоля президентското вето върху Закона за военното разузнаване. За повторното приемане на закона 134 гласуваха народни представители, \"против\" -57 и \"въздържали се\" -6 ,с което законът бе приет, а ветото отхвърлено. На 5 август президентът Радев върна законопроекта за ново обсъждане, тъй като не е съгласен възможността цивилно лице да оглави Служба „Военна информация“. Гражданско движение \"Боец\" съобщи на официалната си страница във Facebook и в официалния си сайт, че се е обърнало към Европейския съд по правата на човека заради депутата от ДПС Делян Пеевски и формалния председател на партията Мустафа Карадайъ.     \"Проблемите на града не са леви или десни. Няма разлика дали ще те окрадат от левия или десния джоб. Така че очаквам подкрепа от всички столичани, които смятат, че сега се управлява непрозрачно.\" Това каза кандидатът за кмет на София Мая Манолова в интервю за bTV. По думите ѝ битката ще бъде тежка и вече е безпощадна. Държавният департамент на САЩ потвърди, че били предложени милиони долари на капитана на ирански петролен танкер, който е в центъра на дипломатически спор. Брайън Хук, ръководител на отдела за действие в Иран, изпрати имейл до капитана на Adrian Darya 1 с идеята капитана да насочи кораба към място, където САЩ да могат да го завземат.    Нови правила за плащане на ДДС при търговия със страни от ЕС както и по-строги мерки за отчитане на оборотите в страната ще бъдат въведени с предложени от Министерството на финансите данъчни промени. При извършване на превоз от България до друга страна от ЕС ще трябва да бъдат представяни поне две доказателства, за да ползва износителят нулева ставка по ДДС, пише \"Труд\". При изпращане и получаване на пощенски пратки куриерските фирми вече ще проверяват задължително дали в тях има акцизни стоки. Ако такива се установят, а за тях не е платен дължимият акциз, пратките ще бъдат спирани, а нарушителите - наказвани с глоби от минимум 1000 лв. Това предвиждат промени в Закона за акцизите и данъчните складове, публикувани за обществено обсъждане от финансовото министерство наред с изменения и в други данъчни закони, пише в. \"Сега\". В Йемен се води една мръсна и човеконенавистна война. И всеки, който доставя там оръжия, носи сериозна вина за хуманитарната катастрофа в тази страна. Германия не бива да го забравя, коментира Райнер Золих в анализ за Deutsche Welle. След смъртта на Красимир Узунов – управител и собственик на  „Агенция Фокус“ в касата на „Фокус Нунти“ ООД била установена липсата на 1 500 000 лева в брой, става ясно от публикувания Годишен финансов отчет на дружеството за 2018 г. ", "date": "2019.09.05", "title": "Новините: Най-важното за деня, 5 септември"}
{"url": "https://www.actualno.com/europe/djonsyn-po-skoro-myrtyv-v-kanavkata-otkolkoto-da-otloja-brexit-news_1373116.html", "text": "      Британският премиер Борис Джонсън каза в четвъртък, че \"по-скоро ще бъде мъртъв в канавката\", отколкото да забави Brexit след 31 октомври, предаде БГНЕС.      Депутатите в Камарата на общините тази седмица приеха законопроект, който може да спре Джонсън да изведе Великобритания от Европейския съюз без сделка за развод с Брюксел. Но те също отхвърлиха призива му за предсрочни избори за решаване на политическата безизходица, характеризираща последните три години след  вота на референдума през 2016 г. за излизане от ЕС.   В реч в Северна Англия Джонсън заяви: \"Предпочитам да съм мъртъв в канавката, отколкото да поискам от ЕС отлагане на Brexit\".\r\n\"Трябва да излезем от ЕС на 31 октомври\", каза лидерът на консерваторите, само часове след като претърпя нов удар с оставката на брат си от правителството. Речта в полицейска академия в град Уейкфийлд беше помрачена в края от колабирането на полицейски кадет, застанал зад него.  Събитието трябваше да бъде първата стъпка от предизборна кампания, но не беше предвидено, че депутатите ще отхвърлят анкетата при гласуване в сряда вечер. ", "date": "2019.09.05", "title": "Джонсън: По-скоро мъртъв в канавката, отколкото да отложа Brexit"}
{"url": "https://www.actualno.com/tennis/gofen-razkri-zashto-pobedata-na-grigor-nad-federer-e-ravnosilna-na-chudo-news_1373004.html", "text": "      В американската преса се появи още един факт, доказващ колко трудно му е било на Григор Димитров да победи големия Роджър Федерер на US Open и какъв характер е показа българинът в този мач.      Двубоят се проведе на Централния корт \"Артър Аш\" и, както наскоро призна Давид Гофен, там е много трудно да играеш срещу Федерер   Белгиецът беше съперник на Маестрото в осминафиналите на US Open и разкри, че се е чувствал много притиснат през целия двубой.    ", "date": "2019.09.05", "title": "Гофен разкри защо победата на Григор над Федерер е равносилна на чудо"}
{"url": "https://www.actualno.com/curious/dneven-horoskop-za-6-septemvri-news_1372878.html", "text": "       Овен       Този петък може да срещнете студенина от страна на партньора ви. Вие нямате вина за това, но и той е натоварен с други неща, така че се опитайте да го разберете. Телец Този петък е ден, който ще прекарате в интензивно общуване. Бъдете търпеливи с хората и ги изслушайте. Затова са приятелите.   Близнаци Този петък ви предстои да направите онези покупки, за които половинката ви отдавна настоява. Помислете какви ползи може да имате от тях. Рак     Този петък това, от което трябва да се пазите е да давате обещания. Ситуацията е такава, че сърцето ви е широко отворено, но далеч от разума. Не се подавайте на изкушението да сваляте звезди, за да не се изчервявате по-късно. Лъв Този петък ще сте неочаквано разумни. При среща с нов човек бъдете себе си, без да се притеснявате, точно затова са ви поканили. Ако вече е късно да промените начина си на обличане, бъдете гъвкави в поведението си. Дева Този петък бъдете внимателни с новите ви познанства. Не предизвиквайте ревността на партньора ви. Помислете как бихте се чувствали на негово място.   Везни Този петък ще имате възможността да прекарате доста време с някой, който отдавна ви харесва. Вземете всичко, което можете от тази среща.    Скорпион Този петък не позволявайте да се стигне до взаимни обвинения, от които ползата ще е доста съмнителна. Понякога си заслужава си да се премълчат някои неща. Стрелец Този петък любимият ви човек ще сбъдне ваша мечта. Бъдете благодарни и помислете как бихте могли да се отблагодарите. Козирог    Това е ден, в който може да си позволите слабост. Не се страхувайте, че ще се изложите пред любимия ви човек. Той или тя ще оцени искреността ви. Водолей Това е ден, в който да проявите търпение и толерантност към любимия ви човек. Всеки има своите лоши моменти - проявете разбиране. Риби Този петък ви очакват приятни преживявания. Вашият любим ще надскочи очакванията. Вие сте късметлии. ", "date": "2019.09.05", "title": "Дневен хороскоп за 6 септември"}
{"url": "https://www.actualno.com/interview/plevenski-biznesmen-obrazovatelnata-ni-sistema-syzdava-lentjai-dualnoto-obuchenie-ne-raboti-news_1372970.html", "text": "            Г-н Георгиев, фирмата ви постоянно пуска във Facebook обяви, че търси хора, които искат да работят. Може и да нямат достатъчно опит в климатизацията, вентилацията и отоплението – предлагате им да ги научите. Явно няма достатъчно мераклии, щом обявите продължават да излизат? Пускам такива обяви не само в социалната мрежа, но и в JOBS, и чрез приятели, и чрез съседи – навсякъде, където биха стигнали до хора, които искат да работят. Търся работници и за Плевен, и за офиса ни в София – няма и няма кандидати. Въпросът не е в заплащането – това, което предлагаме като заплати, е доста добро за Плевен. Не е там проблемът. В София в моя бранш заплатите са 1 500 - 2 000 лв., колкото са и в Испания. В Плевен са малко по-ниски, но все пак са доста над 1 000 лв.   Как си обяснявате този феномен – десетки хиляди хора са се записали в бюрата по труда като безработни, а в същото време бизнесът изпитва глад за квалифицирана работна ръка? Обяснението може да започне с това, че на практика всички, които завършат гимназии, отиват да учат висше образование. И то не защото искат да постигнат нещо в конкретна област, а просто за да имат дипломи и поне още 5 години да разчитат някой друг да ги издържа. Известно е, че сега в България, който не е записал висше образование, само той не го е завършил. През последните десетилетия българското висше образование девалвира тотално. Да не говорим до какво дередже е докарано средното ни образование. В професионалните гимназии материалната база е под всякакво ниво. Учебните практики се провеждат формално. Много от учениците дори не са виждали материализирано това, за което учат.   Вие спонсорирате паралелка в една от плевенските професионални гимназии. Това не Ви ли осигурява кадри за фирмата? Училището успя по програми да си закупи технологично оборудване. И аз им помогнах с каквото мога. . От който става нещо повече, отива да учи висше образование. Останалите – нямам идея с какво се занимават след като завършат средното си образование. Идвали са във фирмата на стаж, запознавали са се с естеството на работата, но като завършат, не постъпват при нас. Явно просто не им се работи – търсят нещо по-лесно. Проблемът тръгва от там, че докато са на ученическата скамейка, никой не ги мотивира да стават занаятчии. Домашното възпитание също играе важна роля в случая. Държавата трябва да влезе в ролята си и да промени образователната система така, че тя да не \"произвежда\" основно лентяи. Не виждам друг начин да се реши проблемът. Съществуващата система за дуално обучение не работи и в сегашния си вид просто няма как да работи. Има училища, които се опитват да го прилагат, но не дава резултат. Простичко е – никой работодател няма да предостави на ученика скъпи машини и оборудване и при това - да е длъжен да му плаща без той да върши нищо. Какво и как трябва да се промени в образователната ни система? Тя трябва да се върне към 80-те години на миналия век, когато имаше СПТУ-та /б.а. – средни професионално-технически училища/. В тях младите хора наистина научаваха някакъв занаят и излизаха готови специалисти – да може да работи с електрожен, на струг, с пила, с фреза и т.н. Той като е подготвен от самото начало в училище, че като завърши, ще работи това и това, тогава вече е по-различно за него. Който има знания и добър успех – да си учи висше образование. Останалите да получават още в средните училища реална професионална квалификация, с която след това да могат да започнат работа.   Покрай паралелката, която спонсорирате, котактувате с млади хора. Какви са Ви впечатленията от тях – към какво се стремят, какво искат да постигнат в живота? Определено повечето от тях не са наясно какво искат. Никой не им е помогнал да се ориентират в живота и да потърсят някаква цел, към която да се стремят. Едно време към основните училища имаше различни кръжоци. Те не бяха направени ей така – някой да си губи времето. Бяха много полезни. Чрез тях децата откриваха кое им е интересно и в каква насока искат да се развиват. Сега това го няма. Ако някой реши да прави кръжоци, ще му се изсмеят. Лошото е, че никой не търси друга форма, чрез която децата да откриват най-добрите си способности.  До каква степен бизнесът, който е краен потребител на \"продукцията\" на училищата, може да повлияе на тези процеси? Бизнесът няма вина за тази ситуация. Разговаряли сме колеги от други браншове по тази тема – работната ръка в електричарски, строителни и монтажни фирми е на възраст над 45 години. Млади хора няма и не идват. При мен е същото – идват млади момчета, работят една седмица и казват – това не е за мен. Чета по форумите в интернет писания от рода: \"Те не ни плащат, ние затова не работим!\". Няма такова нещо. В момента има подем и в строителството, и в много от останалите отрасли. Работодателите търсят работници и са готови да плащат. Стига да им се работи, но няма кой. При мен, например, в момента има четирима монтажници, които са завършили икономика. Има ли реална конкуренция на пазара на труда или е просто една статистика в Агенцията по заетостта – брой на безработни, брой на свободни работни места и т.н.? Не вярвам на тая статистика. Няколко пъти съм се обаждал в Бюрото по труда да искам хора да ги назнача при мен – отговарят ми, че нямат такива, каквито търся. И роми съм назначавал. Като дойдат, ми се кълнат, че ще работят и няма да \"пипат\". Още на третия ден ги хванаха, че се опитали да откраднат нещо.  ", "date": "2019.09.05", "title": "Плевенски бизнесмен: Образователната ни система създава лентяи, дуалното обучение не работи"}
{"url": "https://www.actualno.com/healthy/bylgarija-v-es-nazad-v-lechenieto-na-bolesti-doveli-do-smyrt-no-napred-v-predotvratimata-smyrt-news_1373022.html", "text": "      България е в челото и в края на нови класации на Евростат и ОИСР, касаещи преждевременната смърт в Европейския съюз, показва публикуван на Европейската статистическа служба.      Става въпрос за смъртни случаи, които са настъпили, но са били или предотвратими, или лечими. Оказва се, че през 2016 година в ЕС са умрели около 1,7 млн. души, които не са навършили 75 години. От тези смъртни случаи, 1,2 милиона са били преждевременни, а 741 000 да били предотвратими, сочи статистиката.   Какво е положението в България? Намираме се пето място по отношение на дела смъртни случаи, които са били лечими . 29,7% от починалите у нас през 2016 година преди 75-годишна възраст е било възможно да бъдат излекувани. Водач в негативната класация е Румъния, с 31,9%, следвана от Словакия (30,8%), Литва (30,1%) и Малта (30%). България дели петото място с Латвия. Франция пък е най-назад – само 19,3%. Същевременно обаче България е една от страните в ЕС с най-малко случаи, в които не е била предотвратена смърт, която е могло да бъде предотвратена . В страната ни 35,4% от смъртните случаи на по-млади от 75 години хора през 2016 година са били предотвратими. Това ни отрежда първо място в класацията. След нас е Кипър, с 39,2% и Малта, с 39,9%. Словения е най-зле – с 53,5%.  Под предотвратима смърт се разбира смърт, чиито причини могат да бъдат избегнати чрез ефективно публично здравеопазване и превантивни действия - един вид доболнично лечение. А лечими болести са тези, които могат да бъдат излекувани в болница и чрез болнично лечение.\r\nКато предотвратима болест номер едно статистиката сочи инфарктите. През 2016 година 174 000 души в ЕС са починали от инфаркт, а могло да не умират. Ракът на белите дробове и на ларинкса е втората такава болест – 168 000 починали, а инсултите са третата – 87 000 смъртни случаи.    ", "date": "2019.09.05", "title": "България в ЕС - назад в лечението на болести, довели до смърт, но напред в предотвратимата смърт"}
{"url": "https://www.actualno.com/society/toplofikacija-pernik-parnoto-i-toplata-voda-v-pernik-sa-pod-vypros-news_1373041.html", "text": "      От \"Топлофикация-Перник\" разпространиха отворено писмо до властта по повод вчерашното спиране на две от мощностите на централата, съобщиха от ТЕЦ-а.      \"Обръщаме се към Парламента на Република България, Министерство на околната среда и водите, Министерство на енергетиката, Комисия за енергийно и водно регулиране, Община Перник и всички жители на град Перник.   Във връзка с наложената на „Топлофикация Перник“ АД безсрочна принудителна административна мярка от страна на Министерство на околната среда и водите, Ви уведомяваме, че „Топлофикация Перник“ АД в качеството си на производител на електрическа и топлинна енергия не може да гарантира:\r\n•\tЗавършване на одобрената ремонтна програма на Дружеството в определените срокове  •\tСигурността на доставките на основното гориво за обезпечаване на предстоящия отоплителен сезон за неопределен период от време\r\n•\tДоставките на битова гореща вода и топлинна енергия във всички учреждения и в домовете на жителите на гр. Перник\r\n„Топлофикация Перник“ АД не е единственото индустриално предприятие, функциониращо на територията на град Перник.       Считаме, че не е редно да се рискува сигурността на отоплението на град Перник за сметка на невъзможността на Министерство на околната среда и водите да решат възникналите в района проблеми.\r\n„Топлофикация Перник“ АД ще потърси правата си по съдебен ред, включително и срещу институциите, които са отговорни за спирането на работата на съоръженията на Дружество!\", пише още в писмото на \"Топлофикация-Перник\".\r\nПрипомняме, че Регионалната инспекция по околната среда и водите (РИОСВ) - Перник издаде принудителна административна мярка за спиране на дейността на парогенератори 4 и 5 на „Топлофикация - Перник“.\r\nМярката е наложена заради установено използване на неразрешен вид гориво – биомаса, в нарушение на издаденото комплексно разрешително на дружеството. Спирането ще бъде извършено, като се преустанови подаването на горива към котлите с цел принудително извеждане от експлоатация. Срокът на действие на мярката е до изпълнение на условията на действащото комплексно разрешително.\r\nВъв връзка с разпореждане на главния прокурор на Република България Сотир Цацаров Министерство на околната среда и водите (МОСВ) предприе незабавни действия за извършване на проверки на място в „Топлофикация – Перник“ АД, ТЕЦ „ Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. Проверките се извършват от командировани служители на Регионални инспекции по околната среда и водите, които са различни от тези, на чиято територия се намират проверяваните дружества.       ", "date": "2019.09.05", "title": "\"Топлофикация-Перник\": Парното и топлата вода в Перник са под въпрос  "}
{"url": "https://www.actualno.com/asia/v-turcija-proekt-se-fokusira-vyrhu-prinuditelno-izselvane-na-bylgarskite-turci-news_1373063.html", "text": "      В Турция се работи по проект, който ще постави под прожекторите принудителното изселване на българската турска общност през 80-те годинина миналия век чрез създаване на визуален архив на цялото изпитание.      Асоциацията за култура и солидарност на Балканските турци, неправителствената организация (НПО) и държавното Председателство на турците в чужбина и сродните общности (YTB) работят по проект, който ще постави под прожекторите принудителното изселване на българската турска общност през 80-те години чрез създаване на визуален архив на цялото изпитание.   Организаторите ще събират документи, снимки, видеоклипове, дневници и акаунти на жертвите преди 30-ата годишнина от инцидента, при който бяха изселени около 350 000 души.\r\nЗам.-председателят на Асоциацията за култура и солидарност на Балканските турци и координатор на проекта Айхан Оран казва, че искат да запазят спомените за изселването живи.  Събраните материали се качват на уебсайта за принудителна миграция от 1989 г. \"Отдавна мислим как да разкажем на света историята на страданието на тези хора. Решихме да създадем уебсайт на английски, български и турски. Качваме всичко за насилствената миграция - от мемоари на жертви до писма, снимки и дневници\".\r\n\"Хората, пострадали от това зло, искат гласовете им да бъдат чути\", каза Оран пред Анадолската агенция.   По-късно този месец в Коджаели в Северозападна Турция ще се проведе възпоменателно събитие, а учени ще обсъдят фактите за изселването. На събитието също така ще бъдат прожектирани документални филми и ще се проведе изложба. Очевидци на изселването също ще разкажат от първа ръка за своите страдания.     ", "date": "2019.09.05", "title": "В Турция проект се фокусира върху принудително изселване на българските турци "}
{"url": "https://www.actualno.com/starazagora/mladi-pevici-shte-pejat-v-spektakli-na-starozagorskata-opera-news_1372971.html", "text": "      Специални награди от маестра Веселина Кацарова получиха снощи четири млади оперни певици, взели участие във втория й майсторски клас в родната Стара Загора от 20 август до 4 септември.      Две българки - Елена Петрова и Симона Кодева, южнокорейката Сара Чае и колумбийката Сандра Лис Картахена ще участват в спектакли на Държавна опера - Стара Загора, през творческия сезон 2019-2020 г.   Две седмици 20 млади певци от България, Турция, Швейцария, Германия, Полша, Италия, Австрия, Финландия, Колумбия, Япония и Южна Корея работиха със световно признатото мецосопрано върху вокалната техника, стил и интерпретация на ролята.\r\nМузикалният съпровод беше поверен на Светлана Денева и на корепетиторите Деница Петрова и Мануела Манолова. Паралелно със специализантите работи и дългогодишният музикален консултант на Веселина Кацарова баритонът Николай Ханджиев.  Снощи беше и гала концертът на участниците в майсторския клас с оркестъра на Държавна опера - Стара Загора, под диригентската палка на Владимир Бошнаков. В програмата звучаха увертюри, арии и дуети от опери на Глук, Моцарт, Верди, Гуно, Офенбах, Пучини, Джордано. ", "date": "2019.09.05", "title": "Млади певици ще пеят в спектакли на Старозагорската опера "}
{"url": "https://www.actualno.com/ruse/v-kmetskata-nadprevara-za-ruse-vmro-kandidatstva-s-galin-grigorov-news_1373064.html", "text": "      Областният управител Галин Григоров е предложението на ВМРО за градоначалник на Русе за предстоящите местни избори през октомври. Това бе оповестено на пресконференция в Русе в присъствието на депутата от Парламентарната група на „Обединени патриоти“ Искрен Веселинов. Последният бе коментиран непряко в края на август като вероятния кандидат от националния водач на .      „По трудно е, когато си наясно с нещата, какво можеш и какво не можеш да свършиш. Ще тръгна с категоричната си воля да направя това, което другите кандидати само говорят“, заяви Галин Григоров.\r\nПрипомняме, че изборът на ВМРО Русе бе направен след задълбочена преценка на предварително номинираните четирима: партийните членове Искрен Веселинов, Галин Григоров и Иво Пазарджиев, както и Луиза Попова от гражданската квота.   ", "date": "2019.09.05", "title": "В кметската надпревара за Русе ВМРО кандидатства с Галин Григоров  "}
{"url": "https://www.actualno.com/burgas/aeroklub-vyzrajda-bivsheto-letishte-v-ravnec-snimki-news_1373039.html", "text": "      Темата за бъдещето на бившето военно летище в село Равнец, стана актуална в Бургас през последните седмици. Повод за това са различните предложения от кандидат-кметове и други обществени личности за бъдещето на нефункциониращата от години писта.      С плакати \"Летището - за полети, стадионът е за спорт\", \"Да спасим летището в Равнец\", \"Не отнемайте шансовете за Равнец\", жители на селото се обявиха за запазване статута на пистите в бившата авиобаза. Главният архитект на Бургас Веселина Илиева поясни, че теренът е предоставен от Министерството на отбраната за изграждане на нова индустриална зона.\r\nСлед дебати, на последната общинска сесия кметът Димитър Николов оттегли докладната си, в която предлагаше там да бъде изградена нова индустриална зона. Според него, през това време работната група от експерти ще може да изготви общо решение.    разговаря с авиационния експерт и председател на УС на Българо-италиански център Да Винчи Иво Барзов. \"Бих искал да използвам призива на кмета Димитър Николов и да споделя идеи за бъдещето развитие на част от запазената инфраструктура на бившето военно летище в Равнец.\r\nПодобна идея реализираме и ние от център \"Да Винчи\" във връзка с желанието за лицензиране на водна летателна площадка на някое от бургаските езера. Поканихме Чезаре Бай, в качеството му на ръководител на консултантски екип от аероклуб Комо в Италия да направи предварителна оценка. Идеята за лицензиране на водна летателна площадка на някое от бургаските езера е свързана със създаването на аероклуб в Бургас\".     Според Иво Барзов подобен модел може да се приложи за съживяване на бившето летище в село Равнец. Той предлага 800 метра от съществуващата писта да бъде лицензирана като летателна площадка и да бъде използвана за развитието на бургаски аероклуб, който да дава възможност за летателна практика.   \"От една страна имаме едно прекрасно международно летище Бургас, в ПЗ \"Север\", \"Индустриален и логистичен парк Бургас\" АД се завършва предприятието за ремонт на самолетни турбини с научно звено към него, а в Професионалната гимназия по механо-електротехника и електроника от тази година стартира обучението на ученици по специалност \"Ремонт на летателни апарати\". Създаването на аероклуб чудесно се вписва в тази картина\", казва експертът.\r\nВ бъдеще това може да бъде предпоставка в Индустриална зона \"Равнец\" да се изгради предприятие за сглобяване на леки въздухоплавателни средства, както и безпилотни летателни апарати тип дронове. \"Както вече съм коментирал, съществуването на аероклуб е важно, защото следва де се разглежда и като част от визията за Бургас като авиационен център\", смята Иво Барзов.   Така двете идеи - лицензирането на водна летателна площадка и създаването на аероклуб в Бургас се свързват и могат да превърна община Бургас в още по-атрактивно туристическо място. ", "date": "2019.09.05", "title": "Аероклуб възражда бившeто летище в Равнец (СНИМКИ)"}
{"url": "https://www.actualno.com/europe/voenen-helikopter-se-razbi-v-rusija-news_1373024.html", "text": "      Военен хеликоптер се разби в Русия, съобщи Спутник      Според местните спешни служби инцидентът е станал в близост до град Соколови, който се намира на 15 км от Саратов.   „Хеликоптер Ми-8 се разби близо до селището Соколови\", заяви говорител на спешните служби, като добави, че се установяват обстоятелствата около инцидента.\r\nВоенните потвърдиха инцидента, като заявиха, че екипажът е успял да се измъкне от самолета.   ", "date": "2019.09.05", "title": "Военен хеликоптер се разби в Русия "}
{"url": "https://www.actualno.com/plovdiv/evropejskata-stolica-na-kulturata-plovdiv-kulturna-programa-v-cifri-news_1373028.html", "text": "      На 5-и септември 2019 година се навършиха точно пет години от избирането на Пловдив за Европейска столица на културата. Представената на тази дата през миналата година програма е вече в ход. Стотици събития и публики преобразяват ежедневно града, кварталите и региона в декор, сцена, изложбена зала и място за споделяне на нови и необичайни културни преживявания. Пловдив е култура.      От началото на 2019 година в рамките на програмата на Европейска столица на културата са осъществени 528 публични събития. От тях безплатни и със свободен достъп за публики са 376, а с платен вход – 152 събития. Статистиката сочи като брой изложби и представяния на каталози – 62 бр., концерти и музикални представления – 84 бр., театрални представления - 74 бр. (Пловдив и София), филмови прожекции – 30 бр., обучения и работилници – 148 бр., събития на открито – 130 бр.\r\nПрез тази година пространството на фондацията в Тютюневия град, на ул. „Екзарх Йосиф“ 16 в Пловдив е приело общо 56 от всички тези събития.\r\nПроектите по бреговете на река Марица и остров Адата през 2019 г. са 19 бр., като в тях попада и специалният Празник на реката, с който „Пловдив 2019“ започнаха честванията на годишнината.  През тези пет години в изпълнение на основните приоритети от програмата си фондацията е осъществила общо 30 проекта в Столипиново, които включват 268 събития с участието на 595 участници от ромската общност. Още 7 проекта с 53 събития и приблизително 700 участника са привлекли в участие в културната програма другите етнически общности от града.\r\nВ квартала на творческите индустрии Капана с ежегодната подкрепа на \"Пловдив 2019\" културните проекти нараснаха до 55 за последните пет години.\r\nОт април 2018 г. в региона около Пловдив са осъществени общо 340 събития под шапката на Европейска столица на културата, като тази територия включва общините Пазарджик, Карлово, Димитровград, Хасково, Чепеларе, Смолян, Девин, Борино, Рудозем, Златоград, Кърджали.    Броят на публиките на събитията с билети или ограничен вход от януари до август 2019 г. надхвърля 120 000 души. Общият брой на публики и участници в инициативата за първата половина на годината и летния сезон надхвърля милион.\r\nЗа да информира за същността на инициативата, отворените си покани, приоритетите на програмата и подробности от дейността си, възможности за допълнително финансиране, както и за да планира важната година от 2015 г., досега фондация „Пловдив 2019“ е организирала и провела общо 96 образователни и информационни срещи в Пловдив, София и Южен Централен регион.\r\nФондацията ще продължи да публикува данни от статистиката на този най-мащабен за България и Европа културен проект в контекста на празника на града и годишнината от спечелването на престижната титла. ", "date": "2019.09.05", "title": "Европейската столица на културата Пловдив: Културна програма в цифри"}
{"url": "https://www.actualno.com/asia/v-turcija-se-pojavi-konkurencija-na-kuklite-barbi-news_1373029.html", "text": "      Куклите Барби съществуват повече от 50 години и са служили като най-добрите приятели за милиони деца по целия свят.      Но изглежда, че тронът на Барби се клати, пише в. „Сабах“.   Куклите Булката Езо, произведени в югоизточната провинция на Турция Газиантеп, носещи традиционните дрехи на региона, се превръщат в новите приятели на децата и привличат много колекционери, предаде БГНЕС.\r\nПроизведени от органични материали, куклите Булката Езо не съдържат пластмаса или друга химически съставки. Отразявайки турската култура, куклите са предпочитани и от родителите, тъй като са и традиционни, и здрави. Ерай Савчи, един от производителите на куклите, каза, че правят кукли Булката Езо през последните три години. \"Всяка кукла и нейните дрехи отразяват различен аспект на турската култура. За разлика от куклите Барби, в тях няма никаква пластмаса. Тези кукли са изработени от органична тъкан, въжета и багрило\", каза Савчи.  Ръчно изработените кукли също така са достъпни за джоба на обикновения турски клиент. Техните цени са между са също така бюджетни. Куклите Булката Езо се продават между 15 и 35 турски лири (5-11 лева). ", "date": "2019.09.05", "title": "В Турция се появи конкуренция на куклите Барби "}
{"url": "https://www.actualno.com/starazagora/oshte-nezakonni-kyshti-shte-sybarjat-v-starozagorskija-kvartal-lozenec-news_1373020.html", "text": "      Заповеди за 96 незаконни постройки на територията на кв. „Лозенец“, които се намират от източната страна на ул. „Витоша“, парк „Борова гора“ до Стрелбището, са подписани от кмета на община Стара Загора Живко Тодоров днес, съобщават от пресцентъра на общинската администрация.      Собствениците на незаконните сгради ще бъдат уведомени през следващата седмица и ще започне да тече 14-дневният срок за обжалването им на заповедите. От общинския отдел „Контрол по строителството“ уточняват, че след това ще бъдат връчени и заповедите, а нарушителите ще имат 30-дневен срок за доброволно премахване на незаконните постройки.   В средата на април в местността Карасиврия край кв. „Лозенец\" бяха съборени 54 незаконни сгради, за някои от които нямаше обяснение как са свързани с електроснабдителната и ВиК мрежата при положение, че сградите са незаконни. Поредната акция беше част от твърдото намерение на администрацията да се справи с незаконното строителство в тази част на града. ", "date": "2019.09.05", "title": "Още незаконни къщи ще събарят в старозагорския квартал „Лозенец“"}
{"url": "https://www.actualno.com/curious/eto-kak-da-se-otyrvete-ot-depresijata-news_1372979.html", "text": "      Случвало ли ви се е да се чувствате отпаднали и постоянно разстроени? Депресията е много неприятно състояние, с което много хора се сблъскват. Има хиляди причини, поради които тя е възможно да се появи. A начините, по които можете да се отървете от депресията не са чак толкова много. Днес ние ще ви дадем няколко съвета, които ще ви помогнат да се справите с депресивното състояние по - бързо. Вижте ги:       Медитирайте    Медитацията е много известен метод, който има силата да ви помогне да се справите с депресията. Тя не отнема много време, но е много ефективна. Достатъчно е да отделяте по 10-15 минути сутрин и вечер. Само няколко дни по - късно ще се чувствате много по - добре. Постарайте се да медитирате в тиха стая, където никой не ви притеснява. Бъдете физически активни   Правете упражнения, ходете на фитнес, тичайте в парка или танцувайте. Независимо какъв вид физическа активност ще изберете, вие ще помогнете на себе си. Физическата активност е причина да напуснете дома си и да се откъснете от всички неприятни мисли. Също така по този начин се свързвате с тялото си и се чувствате живи и енергични. Говорете за проблемите си Не се страхувайте да поискате помощ и да споделите как се чувствате. Било то с приятли или специалист. Не бива да се затваряте в себе си, защото по този начин проблемът ще се задълбочава. Нещастието не трябва да става навик, напротив - преборете се с него. Не омаловажавате значението на проблемите си, защото по този начин те ще стават още по - големи.        Учете нови неща Възрастта няма никакво значение, всеки ден трябва да учите нещо ново. Запишете се на някакви уроци или семинари. По този начин ще се откъснете от проблемите и ще се фокусирате върху нещо ново и различно. Започнете да учите неща, които винаги са ви били интересни. По този начин ще се почувствате по - добре много бързо. Пътувайте Това ще ви помогнете да погледнете по друг начин на света. Поинтересувайте се от историята и миналото на различни държави, които посещавате. Научете интересни факти за дестинациите, които искате да посетите. Чрез пътуването можете да усетите величието и разнообразието на планетата ни. Опитайте се да разберете себе си       Спрете да се самосъжалявате, опитайте се да разберете какво се случва с вас. Опитайте да потърсите начин, по който да се справите с проблема, а не причината за появата му. Намерете сила и мотивация да намерите изход, колкото и безнадеждно да ви изглежда положението. Толкова много хора са се справили с този проблем, сигурни сме, че и вие ще успеете, ако се вслушате в съветите ни. ", "date": "2019.09.05", "title": "Ето как да се отървете от депресията"}
{"url": "https://www.actualno.com/europe/ispanskata-policija-obezvredi-bomba-ot-grajdanskata-vojna-v-uveselitelen-park-news_1373007.html", "text": "      Експерти от испанската полиция обезвредиха бомба от времето на гражданската война в страната, която беше открита на строителната площадка на тематичен парк в централна Испания.      Бомбата е открита в сряда в увеселителния парк Puy du Fou, който се строи близо до Толедо, древната испанска столица близо до Мадрид, и бе взривена при необходимите мерки за безопасност, съобщиха в Twitter регионалните служби за спешни случаи.   \"Няма наранявания или имуществени щети\".\r\nТематичният парк, създаден на площ от 160 хектара в покрайнините на Толедо, е първият, построен извън Франция от Puy du Fou,  която вече пусна да работи един в Западна Франция, известен с показните си исторически възстановки с участието на актьори , каскадьори и епични фойерверки.  Общата инвестиция трябва да достигне 242 милиона евро за 10 години, а 690 директни работни места се очаква да бъдат създадени през 2021 г., когато паркът ще бъде открит.\r\nМиналата седмица около 4000 зрители гледаха премиера на шоуто в парка, която проследи испанската история от XII век на сцена от пет хектара, включително и с изкуствено езеро.   Откриването на експлозиви, останали от времето на гражданската война в Испания (1936-39г.) не е рядкост. Миналия месец полицейски експерти обезвредиха друга такава бомба, открита в морето край един от най-популярните плажове на Барселона.     ", "date": "2019.09.05", "title": "Испанската полиция обезвреди бомба от гражданската война в увеселителен парк "}
{"url": "https://www.actualno.com/tennis/grisho-razkri-koj-sportist-go-vdyhnovjava-news_1373016.html", "text": "      Най-добрият български тенисист Григор Димитров застана пред камерата на официалния канал на US Open, където отговаряше на блиц интервю в рамките на около минута.      Българинът разкри любопитни факти от личния си живот като каква храна ненавижда, коя е любимата му спортна личност и кой филм го кара да плаче.   \"Загубих много оспорвани мачове, които не биваше да губя, срещу играчи, които съм побеждавал. Никога обаче не съм губил вяра и знаех, че това е част от целия процес.\r\nПонякога най-простите неща са най-трудни. Имах труден период, не го крия, но сега оставих всичко зад гърба ми. Победата ми над Роджър е просто поредният мач, така трябва да гледам на нея. Поредната крачка в правилната посока.\"  Що се отнася любимата му спортна личност, той посочи американската легенда в баскетбола Леброн Джеймс.\r\nКои са любимите му филми и други любопитни подробности, . ", "date": "2019.09.05", "title": "Гришо разкри кой спортист го вдъхновява"}
{"url": "https://www.actualno.com/europe/bratyt-na-boris-djonsyn-napuska-pravitelstvoto-na-velikobritanija-news_1372993.html", "text": "      Британският премиер Борис Джонсън получи нов удар днес, след като брат му Джо обяви оставката си от правителството и от парламента, пише АФП.      „През последните седмици се разкъсвах между лоялността към семейството и националния интерес - това е неразрешимо напрежение и е време другите да поемат моите роли като депутат и министър“, каза Джо Джонсън.   Камарата на общините отхвърли предсрочните общи избори ден преди това, като одобри законопроекта, който предполага, че правителството не може да се оттегли от Европейския съюз на 31 октомври, без да има споразумение с Брюксел.\r\nВ момента Горната камара на британския парламент обсъжда законопроекта, блокиращ опцията за Brexit без сделка. След като приключат дебатите, законодателният орган ще бъде изпратен обратно на общините за ново гласуване.  Премиерът на Обединеното кралство Джонсън многократно заявява, че няма да допусне поредно отлагане и ще осигури Brexit със или без сделка преди крайния срок 31 октомври. Той също така разпореди суспендиране на парламента до 14 октомври.\r\nКонсервативната партия загуби мнозинството си в общините, като депутатите отказаха да проведат предсрочни избори и одобриха законопроекта. По думите на премиера, това е \"предателство към избирателите\".    ", "date": "2019.09.05", "title": "Братът на Борис Джонсън напуска правителството на Великобритания "}
{"url": "https://www.actualno.com/europe/koi-sa-naj-dobrite-strani-za-chujdenci-v-iztochna-evropa-news_1373055.html", "text": "      Чешката република се нарежда сред най-добрите страни в света за чуждестранни жители, според ново проучване на международната общност за чужденци InterNations.      Страната се класира 10-а от 64 дестинации. Чехия е на второ място в света за работа в чужбина, както и сред най-добрите държави за отглеждане на семейство (четвърта) и качество на живот (седма), пише Emerging Europe.   Анкетираните изглежда са най-впечатлени от възможността да пътуват и качествената транспортна инфраструктура, класирайки страната на трето място в тази подкатегория.\r\nСтраната обаче е едва на 56-о място в света спрямо възможностите за установяване. Чужденците в Чехия не са особено впечатлени от дружелюбността и гостоприемството на местните, само 40% оценяват приятелското отношение на населението положително.  Един от големите проблеми на имигрантите в страната е езиковата бариера. Въпреки че 56 на сто от анкетираните са съгласни, че е лесно да се живее в страната, без да знаят местния език, едва 13 на сто са съгласни, че научаването му е лесно. По-малко от 9% смятат, че могат да говорят чешки много добре.  ", "date": "2019.09.05", "title": "Кои са най-добрите страни за чужденци в Източна Европа?"}
{"url": "https://www.actualno.com/dobrich/pojari-sa-pogylnali-935-dka-gori-v-severoiztoka-ot-nachaloto-na-godinata-news_1372958.html", "text": "      34 пожара са регистрирани на територията на Североизточното държавно предприятие от началото на година, а 25 от случаите са в резултат на човешка небрежност. Огънят е унищожил 935 дка горски площи, от които 508 дка широколистни гори, 231 дка иглолистни, 36 дка смесените гори и 160 дка треви, храсти и мъртва горска постелка. По шест пожара е имало в Държавно горско стопанство – Варна и Държавно ловно стопанство - Балчик, по четири в ДГС-Генерал Тошево и ДЛС-Паламара, три в ДГС-Шумен, по два в ДГС-Търговище, ДГС-Омуртаг и ДЛС-Шерба. Броят на подадените сигнали за пожари в горски територии през годината достига 103.      Началникът на отдела по опазване и защита на горите в предприятието инж. Стоян Сяров припомня за забраната да се пали открит огън, както и да се извършват дейности с огън на по-малко от 100 метра от гориста местност. Забранено е и изгарянето на стърнища и растителни отпадъци. Огънят може да лумне от хвърлен фас или леснозапалима опаковка, която привлича слънцето. ", "date": "2019.09.05", "title": "Пожари са погълнали 935 дка гори в Североизтока от началото на годината"}
{"url": "https://www.actualno.com/curious/zodiakalnite-znaci-koito-vinagi-uspjavat-da-zapazjat-spokojstvie-news_1372968.html", "text": "      Има хора, които остават спокойни във всяка една ситуация. Независимо колко много проблеми и неприятности са се случили. Това им помага да взимат правилни решения. Хората, които не успяват да запазят спокойствие в екстремни ситуации, обикновено взимат прибързани решения. Спокойните представители на зодиака успяват да овладеят всяка една ситуация. Обикновено са представители на няколко зодиакални знака и сега ще ви разкрием кои са те:       Везни Това са едни наистина много спокойни хора. Те винаги се стремят да видят положителната страна на нещата, което им помага да запазят самообладание. Везните са много оптимистични и вярват, че всичко ще се нареди. Винаги успяват да намерят решение на проблемите си. Представителите на този зодиакален знак никога не се фокусират върху детайлите, защото те ги объркват наистина много. Тези хора са толкова спокойни и уравновесени, че дори избягват споровете. Везните винаги успяват да намерят дипломатично решение и да избегнат конфликт.    Близнаци   Те си поставят определена цел и се фокусират единствено и само върху нея. Игнорират всички емоции, които се появяват по пътя към успеха. Близнаците са непоклатими, когато имат някаква цел. За да избегнат спорове с околните, те са готови дори да се откажат от позициите, които защитават. За тях спокойствието е много по - важно от някакви глупави спорове. Независимо какво се случва наоколо, Близнаците успяват да останат спокойни. Козирог Тези хора определено имат умението да използват времето си правилно. Винаги отделят няколко минутки, за да премислят добре ситуацията и да вземат правилно решение. По този начин доста често успяват да избегнат проблеми, което им помага да останат спокойни. Козирозите запазват самообладание във всяка една ситуация. Те притежават много силен самоконтрол.        Водолей Тези хора обикновено не обръщат абсолютно никакво внимание на нещата, които се случват около тях. Това им помага да останат спокойни в голяма част от случаите. Водолеите винаги премислят много внимателно всичко, случващо се наоколо. Те никога не действат прибързано, а това им спестява появата на много проблеми. Представителите на този зодиакален знак не биха изказали позицията си преди да са помислили много добре. Телец Те знаят колко време е възможно да загубят ако действат импулсивно. Заради това винаги се стремят да запазят спокойствие и да помислят внимателно какво да направят. Действат бавно и внимателно. Телците не обичат да се тревожат, предпочитат да сложат розовите очила и да не обръщат внимание на незначителните проблеми. ", "date": "2019.09.05", "title": "Зодиакалните знаци, които винаги успяват да запазят спокойствие"}
{"url": "https://www.actualno.com/europe/kremyl-shte-proizvede-raketi-po-rano-zabraneni-ot-drsmo-news_1372962.html", "text": "      Руският президент Владимир Путин заяви, че Русия ще разработва ракети в диапазони между 500 и 5 500 километра, по-рано , който наскоро бе прекратен след оттеглянето на Вашингтон от него.      В същото време президентът отбеляза, че Русия няма да разполага тези ракети като начало.   Путин също така отбеляза, че САЩ вече водят преговори с Япония и Южна Корея за разполагане на такива ракети и добави, че те потенциално могат да представляват заплаха за Русия.\r\n„Както разбираме, това разполагане ще бъде направено под предлог за противодействие на заплахите от Северна Корея, но също така ще създаде определени и значителни проблеми за Русия. Тези ракетни системи вероятно ще обхванат значителна част от руската територия…Нека ви напомня, че имаме две големи военни бази в този регион\", каза Путин.  Русия се оттегли от Договора за ракети със среден и малък обсег през юли 2019 г. след решение на САЩ да се оттегли от него през август. Оттогава Вашингтон обявява планове за разработка на ракети, които преди това са били забранени от споразумението и вече е провел първото изпитателно изстрелване, пише Спутник. ", "date": "2019.09.05", "title": "Кремъл ще произведе ракети, по-рано забранени от ДРСМО "}
{"url": "https://www.actualno.com/plovdiv/karakachanov-az-sym-doktor-po-pravo-na-volen-siderov-mu-trjabva-drug-doktor-news_1373032.html", "text": "      Сидеров е вкарал свои хора във всички администрации. Негов е министърът на отбраната и като ми иска оставката заради сделката за самолетите, нека си даде сметка, че под нея стоят подписите на четирима министри и един от тях е на финансите и от Атака. Така коментира днес в Пловдив министърът на отбраната Красимир Каракачанов . \" Аз съм доктор по право, но на Волен май му трябва друг доктор...по международните отношения\", допълни още той и заяви, че коалицията и грам няма да пострада от излизането на Атака.\" Четирима от неговите хора си изкараха ваканцията като депутати от коалицията, а сега отиват на последния ред като независими, прав им път\", каза още той.       Каракачанов присъства в Пловдив на откриването на паметника на Тодор Александров, легендарния водач на ВМРО. В присъствието на кандидата за кмет на ВМРО Славчо Атанасов той каза, че две години са траели преговорите с администрацията, за да се стигне до днешното откриване, но когато ВМРО спечели местните избори, следващият паметник- на Иван Михайлов- ще бъде готов много по- скоро. Паметникът на Тодор Александров се намира в кв. \"Южен\" в Пловдив на едноименна улица.   Малко по- късно в \"Тримонциум\" бяха обявени кандидатите за районни кметове, издигнати от НФСБ и ВМРО. \r\nЩо се отнася до обявяването на кандидатурата на ВМРО и НФСБ за кмет на София, Каракачанов обеща това да стане веднага след празниците в столицата. За поста се спряга Ангел Джамбазки. ", "date": "2019.09.05", "title": "Каракачанов: Аз съм доктор по право, на Волен Сидеров му трябва друг доктор"}
{"url": "https://www.actualno.com/velikotarnovo/veliko-tyrnovo-shte-chestva-134-godishninata-ot-syedinenieto-programa-news_1372981.html", "text": "       Организатори на честванията са община Велико Търново, Националния военен университет „Васил Левски” и Великотърновската Света митрополия.        Военен ритуал за издигане на националното знаме на Република  България\r\nПразнично слово на д-р инж. Даниел Панов, кмет на община Велико Търново  Литературна композиция, посветена на празника на Съединението в изпълнение на възпитаници на ПМГ „Васил Друмев”. Пред сградата на община Велико Търново      Военен ритуал по полагане на венци и цветя на признателност. Паметник „Майка България”        Из „Новото гробище над Сливница“ от Иван Вазов Изпълнение на химна на Република България\r\nЗаупокойна молитва, отслужена от Великотърновския митрополит Григорий и освещаване на паметника\r\nОфициално слово на проф. Георги Камарашев - заместник-кмет на община Велико Търново и председател на Инициативния комитет\r\nПоднасяне на венци и цветя Парк „Марно поле”, паметник на „Генерал Сава Муткуров”  Аудио-визуален спектакъл „Царевград Търнов - звук и светлина” Площад „Цар Асен I”   То е резултат от национално-освободителните борби на българите в Северна Тракия, които не се примиряват с несправедливите решения на Берлинския конгрес, разпокъсал на пет части българските земи след Освобождението. Съединението е осъществено от дейците на Българския таен централен революционен комитет начело със Захари Стоянов с подкрепата на народа. Във временното правителство и подготовката на Съединението участва и , родом от Търново. Той и Димитър Ризов на нарочна среща в Шумен уведомяват княз Александър I Батенберг за подготвяното дело и получават съгласието му. Подкрепата на княза за святото дело е решаваща и без нея то не би имало успех, въпреки силната народна воля. Победата им е оповестена в европейския печат с думите . Успехът във войната е основна предпоставка за на Цариградската посланическа конференция (1885-1886) и подписването на Българо-турската спогодба през 1886 г. Денят на Съединението е обявен за официален празник на България с решение на Народното събрание от 18 февруари 1998 г ", "date": "2019.09.05", "title": "Велико Търново ще чества 134 годишнината от Съединението (ПРОГРАМА)"}
{"url": "https://www.actualno.com/asia/putin-moskva-shte-se-stremi-kym-miren-dogovor-s-japonija-news_1372950.html", "text": "      Въпросът за мирен договор с Япония засяга не само двустранните отношения, но и сигурността и интересите на други държави, заяви Владимир Путин на пленарна сесия на Източния икономически форум.      \"Има военни и отбранителни въпроси, проблеми на сигурността и тук трябва да вземем предвид позицията на трети страни и задълженията на Япония към трети страни, включително САЩ. А там, освен добрите думи, има и такива, които напомнят, че те са родени през 20-те и 30-те години на миналия век: добрата дума е нещо хубаво, но добрата дума и Смит и Уесън действат много по-ефективно, отколкото просто добра дума\", каза Путин.   Както обаче подчерта президентът, Москва ще се стреми да сключи мирен договор с Токио, \"колкото и да е трудно\", предаде БГНЕС.\r\nСега прави всичко възможно, за да могат японските граждани да посещават Курилските острови дори без визи, каза Путин.   Ситуация с островите Япония претендира за островите Кунашир, Шикотан, Итуруп и билото Хабомаи, като се позовава на двустранния договор за търговия и граници от 1855 г.   Москва настоява островите да станат част от СССР след Втората световна война, а руският суверенитет над тях е извън съмнение.    През 1956 г. СССР и Япония подписват Съвместна декларация, в която Москва се съгласява, след като сключи мирен договор, да обмисли възможността за предаване на Хабомай и Шикотан на Япония. Съдбата на Кунашир и Итуруп не беше засегната. Последвалите преговори обаче не доведоха до нищо и страната не подписа мирен договор.\r\nМиналия ноември в Сингапур се проведе среща между Владимир Путин и Шиндзо Абе. Тогава японският премиер заяви, че страните са се споразумели да ускорят процеса на преговори по мирен договор въз основа на декларацията от 1956 г.\r\nВ същото време руските власти многократно подчертават, че Япония на първо място трябва да признае резултата от Втората световна война, включително руския суверенитет над Южно-Курилските острови.    ", "date": "2019.09.05", "title": "Путин: Москва ще се стреми към мирен договор с Япония "}
{"url": "https://www.actualno.com/politics/isk-sreshtu-peevski-v-syda-v-strasburg-zaradi-evroizborite-news_1372978.html", "text": "      Гражданско движение \"Боец\" съобщи на официалната си страница във Facebook и в , че се е обърнало към Европейския съд по правата на човека заради депутата от ДПС Делян Пеевски и формалния председател на партията Мустафа Карадайъ.      Причината е фактът, че ЦИК махна двамата след европейските избори като вече избрани евродепутати, защото те се отказаха. Според \"Боец\" обаче ЦИК няма право да го прави!   \"     \", пишат от \"Боец\".\r\nПрипомняме, че и Конституционният съд (КС) да се произнесе по случая. Движението първо заведе дело пред ВАС, но съдът отхвърли жалбата на две инстанции и не сезира КС, защото не счете, че организацията има правен интерес по закон да подава такава жалба.   \" \", подчертават от \"Боец\".     ", "date": "2019.09.05", "title": "Иск срещу Пеевски в съда в Страсбург заради евроизборите"}
{"url": "https://www.actualno.com/tennis/koj-ochakva-grigor-na-finala-ako-otstrani-medvedev-news_1373008.html", "text": "      Най-добрият български тенисист Григор Димитров излиза тази нощ срещу руснака Данил Медведев в полуфинален сблъсък на US Open.      Ако бившият №3 се справи със съпротивата на Медведев, то на финала го очаква победителя от другия полуфинален двубой - Рафаел Надал срещу Матео Беретини.   До това се стигна, след като през изминалата нощ Надал и Беретини си осигуриха място на полуфиналите благодарение на силната си игра в 1/4-финалната фаза.\r\nСветовният №2 нямаше особени проблеми с Диего Шварцман, докато Беретини изигра петсетов трилър срещу Монфис, завършил в тайбрек ( ).  Как се е справял до този момент Григор в битките с въпросните опоненти,  ", "date": "2019.09.05", "title": "Кой очаква Григор на финала, ако отстрани Медведев"}
{"url": "https://www.actualno.com/europe/kosovo-s-nov-britanski-poslanik-news_1372976.html", "text": "      Посолството на Обединеното кралство в Косово обяви днес, че новият посланик Никълъс Абът е предал акредитивните писма на президента на Косово Хашим Тачи тази сутрин, съобщава МИА, цитирана от БГНЕС.      Новият посланик заяви, че ще продължи работата на своя предшественик Руаири О'Конъл в подкрепа на борбата срещу корупцията и непотизма.   Великобритания е първата държава, установила дипломатически отношения след обявяването на независимостта на Косово през 2008 г. Никълъс Абът е петият посланик на Обединеното кралство в Косово. ", "date": "2019.09.05", "title": "Косово с нов британски посланик "}
{"url": "https://www.actualno.com/curious/tova-pravi-vsjaka-zodija-kogato-vidi-bivshija-si-s-novo-gadje-news_1372955.html", "text": "      Трудно е да видиш как човекът, на когото си подарил сърцето си, продължава напред с живота си. Но истината е, че всеки човек се справя с предизвикателството по собствен начин. Ето как различните зодии реагират, когато видят бившите си половинки с нов човек до себе си.       Овен   Изобщо не гледа как бившият продължава напред. Веднага след раздялата той е изтрил и блокиран от всички възможни социални мрежи.   Телец Най-вероятно Телците ще дебнат новата му приятелка, чудейки се какво вижда в нея. Близнаци     Харесвате всички възможни снимки на него и новата му приятелка, за да създадете илюзията, че не ви пука. Може пък и наистина да не ви пука особено. Рак Щастливи сте, защото искате това, което е най-доброто за него, дори ако това означава да живее без вас.  ", "date": "2019.09.05", "title": "Това прави всяка зодия, когато види бившия си с ново гадже"}
{"url": "https://www.actualno.com/society/taneva-rabotim-vyrhu-novi-merki-za-biosigurnost-news_1372977.html", "text": "      Всички домашни прасета трябва да имат мерки за биосигурност, заяви министърът на земеделието, храните и горите Десислава Танева.      В тази връзка министерството работи върху нови мерки за биосигурност в трите вида стопанства – лични, семейни ферми и индустриални, за да се избегне бъдещо усложняване на епизоотичната обстановка в страната, както се случи това лято с разпространението на Африканската чума по свинете (АЧС).   „За нас няма разлика какъв вид е стопанството. За нас е важно и в трите вида да има съответните нива на биосигурност. За личното стопанство те са най-елементарни.\r\nЦелта е епизоотичният риск да е минимален“, заяви земеделският министър. Тя обяви, че е дала срок на БАБХ до края на септември, за да разработи новите мерки, след което те ще бъдат материализирани в съответните изменения на нормативната база – закон, наредба, указания или заповед.  „Финалът е остойностяването на подобен тип мерки и приемането на бюджети по съответните мерки и отварянето на целеви приеми“, допълни още тя.\r\n„Каква е нашата цел? От следващата година всяка домашна свиня в България трябва да е с мерки за биосигурност“, категорична е Танева.   Министърът уточни още, че в България вече се наблюдава драстично намаление на активните огнища на Африканската чума по свинете, което се дължи на депопулацията.    Новите правила ще намалят и максималната бройка на разрешените за отглеждане свине в личното стопанство. Сега тя е 5, но от министерството обмислят да я редуцират до 3. ", "date": "2019.09.05", "title": "Танева: Работим върху нови мерки за биосигурност"}
{"url": "https://www.actualno.com/curious/eto-kak-byrzo-da-ustanovite-kontakt-s-nepoznat-news_1372974.html", "text": "      Създването на добро първо впечатление не е чак толкоа трудна задача, ако знаете как да се държите. Има няколко психологически трика, които със сигурност ще ви помогнат да постигнете това. Изключително важно е да се държите напълно естествено, защото в противен случай е неизбежно да създадете лошо първо впечатление. Ако се преструвате, това няма да остане незабелязано от събеседника ви. Установяването на контакт с хора, за които не знаете почти нищо не е чак толкова трудно. Ако успеете да го направите със сигурност ще научите много нови неща и ще се забалявате. А сега ще ви споделим нашите трикове, които определено работят. Вижте ги:       Дръжте се по същия начин, по който се държи събеседникът ви    Опитайте се да правите всичко, което той прави. Ако жестикулира прекалено много и вие правете това. По този начин ще го накарате да се чувства добре във вашата компания. Поставяйте се на негово място   Ако събеседникът ви споделя нещо тъжно с вас, бъдете съпричастни. Поставете се на мястото му и се опитайте да разберете. Покажете емоция и бъдете състрадателни. За да продължи разговора, можете и вие да споделите нещо подобно. По този начин ще спечелите доверието му. Споделете тайна Това също е метод, чрез който ще спечелите доверието на събеседника си. Разкажете случка от личния си живот. По този начин и човека срещу вас ще се чувства удобно да ви сподели тайна. Това значително ще ви сближи.        Позволете му да говори повече за себе си Всеки един човек е малко или много егоист и обича темата на разговор да се върти около него. Позволете на събеседника си да говори за себе си, дори да ви е скучно. По този начин той ще остане с впечатление, че истински се интересувате от живота и проблемите му. Опитайте се да изглеждате загрижени. Колкото по - добронамерени изглеждате, толкова по - лесно ще установите контакт. Докоснете събеседника си Нека бъде \" случайно \" докосване по ръката, например. След това дори може да се извините, за да не разбере, че е било нарочно. По този начин ще се сближите доста. Случайното докосвате значително ще подобри впечателнието на събеседника ви. По този начин ще покажете доверието и близостта, които чувствате към този човек. Все пак не прекалявайте със \" случайния \" физически контакт, защото е възможно да изглеждате обсебващи. Не говорете нито прекалено бързо, нито прекалено бавно       Когато говорите прекалено бързо е възможно да изглеждате изнервени и неспокойни в очите на събеседника. Ако говорите бавно и спокойно е възможно да създадете впечатление на разсеян и небрежен човек. Опитайте се да намерите правилната скорост на речта. ", "date": "2019.09.05", "title": "Ето как бързо да установите контакт с непознат"}
{"url": "https://www.actualno.com/politics/danail-kirilov-trjabva-da-ima-sykrateno-sydebno-sledstvie-news_1372948.html", "text": "      Депутатите от ГЕРБ внасят законови промени, които предвиждат запазване на института на съкратеното съдебно следствие, но и отговорят на обществените нагласи за увеличение на наказанието при умишлено убийство или тежка телесна повреда, предаде БГНЕС.      Темата стана дискусионна след тежките криминални деяния от това лято, които отново повдигнаха въпроса дали съкратеното производство води до занижени и несправедливи наказания за извършителите на престъпления.\r\nОт ГЕРБ целят хем да запазят възможността за бързина при провеждането на съдебния процес, хем да дадат на съда право на преценка при определяне на наказанието.\r\n„Законопроектът е разработен от Съвета по законодателство в Министерство на правосъдието. Постарали сме се да предложим алтернативно решение на досегашните законодателни предложения. Нашият фокус е върху материалното право. Ние потвърждаваме нашата увереност, че в българското наказателно право и производство трябва да има съкратено съдебно разследване“, заяви правосъдният министър Данаил Кирилов.     Той е категоричен, че институтът на съкратеното следствие работи спешно във всички модерни правни системи.\r\n„Нашата резерва, с оглед обществената реакция, касае една от последиците на това съдебно производство – определянето на наказанието. В тежки случаи, когато умишлено е нанесена телесна повреда, извършено е убийство, блудство или изнасилване да не може да се прилага облекчаването на размера или вида на наказанието“, уточни правосъдният министър. Те също са подготвили свой законопроект, който предвижда да няма съкратено производство и намаляване на присъдата при самопризнание в случаи на убийства и престъпления, довели до тежки телесни повреди.    Припомняме, че институтът на съкратено съдебно следствие бе въведен през 2006 г., а неговата единствена цел е да доведе до ускоряване на наказателното производство. То може да премине под формата на две различни процедури, едната от които предвижда редукция на наказанието. Тя е обвързана с признаването на фактите и съгласието на подсъдимите съдът да не събира доказателства за тях. ", "date": "2019.09.05", "title": "Данаил Кирилов: Трябва да има съкратено съдебно следствие"}
{"url": "https://www.actualno.com/balkani/gyrcija-gotvi-strategicheski-plan-za-brexit-bez-sdelka-news_1372945.html", "text": "      Стратегическа цел на Гърция е да засили двустранните отношения с Великобритания и след Brexit, заяви заместник-министърът на външните работи на Гърция Милтиадис Варвициотис. Това се случи по време на среща в гръцкото външно министерство с представители на бизнес организации и асоциации за , на която присъстваше и заместник-министър на икономическата дипломация Костас Франкоянис.      Целта на срещата, както бе обявено от гръцкото външно министерство, беше да продължи диалогът, иницииран от Министерството на външните работи за предстоящото напускане на Великобритания от ЕС, и да се даде възможност на участващите страни да представят своите въпроси и предложения за по-ефективно управление  след Brexit, независимо със или без сделка, съобщава МИА, цитирана от БГНЕС.   След като представи последствията както на европейско, така и на двустранно равнище, Ваврициотис подчерта готовността на гръцката страна трябва да се справи успешно с новите условия благодарение на интегриран стратегически план, подготвен от външното министерство в сътрудничество със заинтересованите страни.\r\n„Без значение какви са политическите развития във Великобритания, Гърция трябва да се подготви за Brexit без сделка. Това означава, че трябва да сме в постоянна комуникация с всички производители, за да отговорим на всичките им въпроси и да подготвим гръцкия държавен механизъм по най-добрия възможен начин, ако Великобритания напусне ЕС на 31 октомври без споразумение, регулиращо нашите търговски отношения, движение на стоки, на граждани, образователен, медицински или всякакъв друг обмен“, заяви Варвициотис. Той добави, че работи усилено Гърция да бъде една от страните, които след напускането да няма по-лоши двустранни отношения с Великобритания.   ", "date": "2019.09.05", "title": "Гърция готви стратегически план за Brexit без сделка "}
{"url": "https://www.actualno.com/ruse/vmro-organizirat-komitski-sybor-v-selo-chervena-voda-news_1372939.html", "text": "      На 7 и 8 септември 2019 г. в село Червена вода, община Русе ще се проведе третия пореден Комитски събор.      Поводът е 144-ата годишнина от подвига на Червеноводската чета. Това съобщиха организаторите от местната структура на ВМРО в Русе и сдружението за военно-патриотично възпитание на младежта „Приказки за България“.\r\nВ началото ще бъде осветено знамето на Червеноводската чета в църквата в селото, ще има панихида и молебен за загиналите в националноосвободителните борби. Участниците, в шествие с доброволци, облечени в четнически униформи, ще продължат до мястото, където ще се състои съборът.\r\nПрограмата на събора включва фолклорни певчески и танцови изпълнения и различни исторически възстановки. Посетителите ще могат да видят стари оръжия в музей на открито, ще има състезания по стрелба с пушка, пистолет и лък. Предвидени са и няколко конкурса - за комитска песен и танц, за комитско вино и ракия, за женска фолклорна носия „Магията на миналото“.  За посетилите събора, ще има кулинарни изкушения, като: хайдушки боб, комитски гювеч и печено агне. ", "date": "2019.09.05", "title": "ВМРО организират Комитски събор в село Червена вода  "}
{"url": "https://www.actualno.com/sciencelogy/a1-pusna-smartfoni-s-do-50-namalenie-za-novata-uchebna-godina-news_1372959.html", "text": "      В месеца на учениците стартира кампания с намаления за пет модела смартфони. Потребителите ще имат възможност да купят A1 Smart N9, Huawei P Smart 2019, Nokia 2.2, Motorola Moto One Lite и Alcatel 1s с до 50% намаление. Намалението е валидно с абонаментен план А1 ONE L или по-висок, като клиентите могат да изберат смартфон и в комплект с функционален аксесоар и да получат 2 безплатни премии за застраховка \"Моят телефон\".        Първият собствен смартфон на А1 се позиционира в ниския клас смартфони, като включва характеристики от по-високия, сред които 5,47-инчов HD+IPS дисплей, четириядрен процесор, 16GB вградена памет и 2GB оперативна памет. На гърба на смартфона са разположени сензорът за пръстови отпечатъци и основната камера от 13MP. Селфи камерата е от 8MP, като предоставя различни режими за заснемане. При покупка на смартфона, потребителите ще открият в комплекта и прозрачен калъф, който пасва на елегантния му дизайн. A1 Smart N9 се предлага с 36-месечна гаранция за 4,99 лева на месец или 109,99 лева с план A1 ONE L.         Смартфонът впечатлява с елегантен дизайн, мощен процесор, памет, батерия и функции с изкуствен интелект. Притежава 6,21-инчов FHD+ дисплей с минималистично пространство за селфи камерата тип „капка”. Всичко това се съчетава с извит 3D корпус с лъскава структура, тънък и елегантен профил. Основната камера е от 13MP (f/1.8) + 2MP сензор за повече дълбочина на кадъра. Селфи камерата е от 8MP, като автоматично разпознава 8 сцени, с което оптимизира снимките в реално време. AI функциите на основната камера идентифицират до 500 сцени, с възможност за сегментация в 22 категории. P Smart (2019) работи с осемядрен процесор, оптимизиран с AI функции и за по-добра производителност и по-добро използване на заряда на мощната 3 400 mAh батерия. Паметта за съхранение е 64GB, с възможност за увеличаване на капацитета с допълнителна карта памет до 512GB. Смартфонът работи с операционна система Android 9 Pie в комбинация с последния интерфейс от Huawei – EMUI 9.0, предлагащи по-голяма производителност, удобство и нови функции. Смартфонът се предлага в комплект с прозрачен калъф и е наличен за 9,50 лева на месец или 249,99 лева в брой с план A1 ONE L.  Nokia 2.2 има изчистен дизайн със заоблени страни, правейки го удобен за държане с една ръка. Смартфонът има HD+ IPS дисплей с капковидно изрязан прорез и с големина от 5.71 инча. Nokia 2.2 разполага с основна камера от 13 MP (f/2.2), поддържаща HDR технология, автофокус, функциите за заснемане на панорамни изображения и заснемане на FHD видео до 1080 пиксела и до 30 кадъра в секунда. Селфи камерата е от 5 MP, като предоставя възможност за добавяне на различни филтри за снимане. Хардуерът се допълва от четириядрен процесор, оперативна памет от 2GB и 16GB вградена памет, която може да се увеличи с още 32GB чрез microSD карта памет, налична в комплекта. Моделът е част от програмата на Google – Android One, което означава, че от софтуера са премахнати излишните приложения, а операционната система получава бързи ъпдейти за сигурност. При покупка на смартфона настоящите и нови клиенти на А1 ще получат смартфона в комплект с оригинално хендсфри. Nokia 2.2 се предлага за 5,99 лева на месец или 119,99 лева в брой с план A1 ONE L.    Моделът се позиционира от нисък към среден клас, като притежава елегантен, красив дизайн със заоблени ръбове и прецизно изработен 2.5D Corning@ Gorilla® Glass панел. Moto One Lite има 5,9-инчов Max Vision HD+ дисплей, осигуряващ съотношение на страните от 19:9. На гърба има двойна камера 13MP + 2MP, а селфи камерата е от 8MP, като предоставя функция за добавяне на „боке“ ефекти. Основната камера предоставя различни функции като анимиране на избран елемент от статичен кадър, добавяне на цветен акцент към черно-бяла снимка, както и функцията Google Lens. Смартфонът има осемядрен процесор, 3GB оперативна памет и 32GB вградена памет, като при покупка клиентите на А1 ще получат допълнителен аксесоар – microSD карта памет с 32GB.  Motorola Moto One Lite е достъпен за 9,50 лева на месец или 199,99 лева в брой с план A1 ONE L. Дизайнът е с изчистени и заоблени линии, правейки го удобен за държане с една ръка. Дисплеят е 5,5-инчов HD+ IPS LCD, със съотношение на страните от 18:9. Хардуерът е допълнен от осемядрен процесор, 3GB оперативна памет и 32GB памет за съхранение в базовата си версия, батерия от 3060 mAh. Alcatel 1s разполага с основен сензор от 13MP с интерполация до 16 MP и сензор за дълбочина от 2MP, като камерата включва HDR технология, функция за заснемане на панорамни изображения и по-добро заснемане в ниска осветеност, благодарение на LED светкавицата. Смартфонът работи с най-новата версия на Android – 9 Pie, даваща повече възможности на потребителите. Alcatel 1s се предлага в комплект с TTEC RIO хендсфри за 4,50 лева на месец или 108 лева в брой с план А1 ONE L.  ", "date": "2019.09.05", "title": "А1 пусна смартфони с до 50% намаление за новата учебна година"}
{"url": "https://www.actualno.com/dobrich/v-kavarnenskoto-selo-bojurec-vlagat-16-miliona-leva-v-infrastruktura-news_1372973.html", "text": "      Официален старт на дейностите на втория инфраструктурен проект, който ще се реализира с европейско финансиране, беше даден от кмета на Каварна Нина Ставрева, съобщават от морската община. Той е на стойност 1,6 млн. лв. без ДДС и ще се изпълнява в село Божурец. В рамките на проекта ще бъдат изградени 2343 м нови тротоари, ще се положи два пласта асфалт и ще бъдат монтирани 40 стълба с енергоефективно улично осветление. На пътя ще се положи хоризонтална маркировка и ще бъдат монтирани вертикални знаци.      Предстои в Каварна да започнат дейности, свързани с инфраструктурата по ул. „Сава Ганчев“. Тук също ще бъдат изградени нови тротоари, ще бъде положен два пласта асфалт, ще се монтират 46 електрически лампи, вертикални знаци и ще бъде положена хоризонтална маркировка.    ", "date": "2019.09.05", "title": "В каварненското село Божурец влагат 1,6 милиона лева в инфраструктура"}
{"url": "https://www.actualno.com/lovech/obshtina-teteven-s-jalba-do-administrativnija-syd-sreshtu-reshenieto-za-poskypvane-na-vodata-news_1372957.html", "text": "      Община Тетевен подаде жалба чрез Председателя на Комисията за енергийно и водно регулиране до Административен съд – София град срещу решение за поскъпване на водата за потребителите на „ВиК“ АД, гр. Ловеч.      Решението на Комисията за енергийно и водно регулиране е одобрен бизнес план на „ВиК“ АД гр. Ловеч за развитие на дейността на ВиК оператор за регулаторен период 2017-2021 г.; одобрени са цени без ДДС на водоснабдителните и канализационни услуги за 2020-2021 г.; приет е анализ на социалната поносимост на цените на водоснабдителните и канализационни услуги за всяка година от бизнес плана; определена е стойността на коефициента за подобряване на ефективността за всяка година от бизнес плана; утвърдени са считано от 01.09.2019 г. цени без ДДС цени на водоснабдителните и канализационните услуги за 2019 г.\r\nВ жалбата е посочено: „Не сме доволни от така постановеното решение, тъй като същото е постановено при неспазване на установената форма , съществено нарушение на административно-производствените правила, в противоречие с материално-правни разпоредби и в несъответствие с целта на закона, поради което в законовия срок обжалваме същото.“\r\nСред основанията за отмяна се изтъква, че не е налице достатъчна и ясна аргументация относно извода на КЕВР, изложен в обжалваното решение, а именно – че цените на ВиК услугите за битови и приравнените към тях обществени, търговски и др. потребители са под нивото на социалната поносимост на цената на ВиК услуги., а административният акт е немотивиран, тъй като КЕВР не е изложила фактически констатации, основани на конкретни данни и факти, липсва анализ и обосновка, въз основа на която органът е стигнал до утвърдените цени.  Към жалбата е представено и заверено копие на протокол №4 от 22.07.2019г. от проведеното извънредно Общо събрание на Асоциацията на обособената територия, обслужвана от „ВиК“ АД – гр. Ловеч, от който е видно, че на същото за община Тетевен е присъствал г-н Борис Врабевски – Зам.-кмет на Община Тетевен, който е гласувал в изпълнение на Решение №1136/21.06.2019 г. на ОбС – Тетевен по т.3 от дневния ред – Съгласуване на бизнес плана на „ВиК“ АД – гр. Ловеч с „ Против “.\r\nИзложено е още, че за периода 2016 г. – 2019 г. Община Тетевен е осигурила целево финансиране от държавата и местни приходи близо 5 млн. лв.  за проектиране, строителство, ремонт, реконструкция и рехабилитация на вътрешна водопроводна мрежа и изграждане на нови ВИК съоръжения.\r\nОбщина Тетевен предприе неотложната мярка, като орган на изпълнителната власт, длъжен  да защитава правата на всички граждани на общината.     ", "date": "2019.09.05", "title": "Община Тетевен с жалба до Административния съд срещу решението за поскъпване на водата"}
{"url": "https://www.actualno.com/business/udyljavat-pravomoshtijata-na-kontrolirashtite-benzinostanciite-za-vredni-emisii-news_1372963.html", "text": "      Правомощията на фирмите, проверяващи ефективността на улавяне на бензиновите пари на бензиностанциите, ще бъдат удължени. Това предвижда приетия на първо четене от парламентарната комисия по околна среда  проект за промени в Закона за чистотата на атмосферния въздух. Става въпрос за правомощията издавани Български институт по метрология. Регламентират се и случаите, при които ще се прави служебно калибриране на средства за измерване.      С промените в закона ще бъде намалена административната тежест за бизнеса, увери зам.-министърът на околната среда Атанаска Николова. \"Държавата намалява броя на документите, които се изискват при кандидатстване за контролна дейност на бензиностанциите, облекчава процедурите за самото кандидатстване, намалява броя на изискваните документи от кандидатите, освен че удължава валидността на документите за оправомощаване\", посочи тя.   Новите текстове прецизират разпоредби, свързани с прилагането на законодателството в областта на опазване чистотата на атмосферния въздух. \"Редица изисквания към бизнеса, които сега са в различни наредби, с предлаганите промени ще влязат в закона, което също ще облекчи бизнеса\", поясни Николова.\r\nДосега не е имало искания от оператори за промяна на нормите за емисии, съобщи още тя.  Промените бяха гласувани без дебат и приети с 12 гласа „за“, нито един „против“ и 4 „въздържал се“. ", "date": "2019.09.05", "title": "Удължават правомощията на контролиращите бензиностанциите за вредни емисии "}
{"url": "https://www.actualno.com/sciencelogy/uslugite-na-yahoo-se-srinaha-news_1372984.html", "text": "      Услугите на Yahoo се сринаха преди няколко часа, като хиляди потребители на електронната му поща са разгневени от липсата на информация за това колко дълго ще продължи прекъсването, предаде \"Спутник\".      \"Възможно е да не можете да получите достъп до някои от нашите услуги, включително имейла. Нашият основен приоритет в момента е да отстраним проблема. Ние оценяваме вашето търпение\", се казва в съобщение на екипа за клиентско обслужване на Yahoo.\r\nПотребителите на електронна поща BT Yahoo са се насочили към платформи за социални медии, за да се оплачат от прекъсването. ", "date": "2019.09.05", "title": "Услугите на Yahoo се сринаха"}
{"url": "https://www.actualno.com/america/facebook-e-ostavil-nezashtiteni-400-mln-telefonni-nomera-na-potrebiteli-news_1372935.html", "text": "      Телефонни номера, свързани с повече от 400 милиона акаунта във , са останали незащитени онлайн в последния пропуск в поверителността за гиганта на социалните медии, съобщи американската преса.      Изложеният на публично достояние сървър съхранява 419 милиона данни на потребители в няколко бази данни - 133 милиона акаунта в САЩ, повече от 50 милиона във Виетнам и 18 милиона във Великобритания, според технологичния новинарски сайт TechCruch.   Базите данни са съдържали идентификатори на потребители на - уникални цифри, прикрепени към всеки акаунт. В акаунтите е имало телефонни номера на профилите, както и полът, посочен от някои акаунти и тяхното географско местоположение, съобщи технологичен уебсайт.\r\nСървърът е останал без парола, което означава, че всеки е могъл да получи достъп до базите данни,  и е останал така до късно сряда, когато TechCrunch се свързва с хоста на сайта.  Facebook потвърди части от доклада, но омаловажи степента на изтичането, като заяви, че досега потвърдените акаунти са около половината от отчетените 419 милиона. Той добави, че много от акаунтите са дубликати и данните са стари.\r\n„Наборът от данни бе изтеглен и нямаме доказателства, че профилите във Facebook са били компрометирани“, заяви говорител на Facebook пред АФП.   След скандала с „Кеймбридж Аналитика“ през 2018 г., когато изтекоха личните данни на милиони потребители, компанията деактивира функцията, която позволява на потребителите търсенето в платформата по телефонни номера, припомня БГНЕС.    Публикуването на телефонен номер на потребителя го прави уязвими за спам обаждания, смяна на SIM - както наскоро се случи с изпълнителния директор на Туитър Джак Дорси - от хакери, които могат да анулират паролите на компрометираните акаунти. ", "date": "2019.09.05", "title": "Facebook е оставил незащитени 400 млн. телефонни номера на потребители "}
{"url": "https://www.actualno.com/politics/deputat-ot-vmro-poiska-vyv-voenna-informacija-da-rabotjat-i-civilni-ironizira-prezidenta-news_1372903.html", "text": "      Очевидно президентът ще бъде рекордьор по използването на конституционно си право да налага вето. Това каза народният представител от ПГ на \"Обединени патриоти\" доц. Милен Михов по време на дебатите по .      По думите му заплахите за сигурността са разнообразни и законът позволява в структурите на \"Военна информация\" да работят не , но и цивилни. \"Ние пак ще повторим своите позиции.   Вчера направих един паралел, че този спор ми прилича на спора каква да е котката - бяла или черна. Китайците отдавна са намерили отговор на този въпрос. Не е важно какъв цвят е котката, а дали лови мишки\", коментира още доц. Михов.\r\nВ този смисъл, доц. Михов обърна внимание, че няма забрана началникът на службата \"Военна информация\" да бъде военен, а че може да бъде и цивилен гражданин. \"Законът не се казва \"Закон за служба \"Военна информация\", а \"Закон за военното разузнаване\".  Много ясно е описано, че то се осъществява в две институции - Служба \"Военна информация\" и разузнавателните структури в командните щабове и структурите на въоръжените сили\", коментира още доц. Михов.\r\nТой подчерта, че не приема, че промените се правят за конкретен човек.   \"Достоверно научихме вчера, че това е стотното поред вето, не на президента Радев, а откакто действа тази Конституция. На президента Радев това е 19 -ото вето\", допълни още доц. Михов.    По думите му остават още две години на президента. \"Очевидно той ще бъде така рекордьор по използването на това конституционно право и тук следва въпросът защо. Песимистите в тази зала ще кажат, че е калпаво законодателното производство, оптимистите - другата страна.\r\nНе искам да споря по въпроса докъде е пълна чашата, но се присъединявам към оптимистите в тази зала. Президентът Радев използва своето конституционно право в твърде голям размер и това е негово право.\r\nТой откри своята предизборна кампания вчера, посещавайки парламента след полагането си на клетва. Ние очакваме юбилейното 20-то вето\", заяви още доц. Михов.    ", "date": "2019.09.05", "title": "Депутат от ВМРО поиска във \"Военна информация\" да работят и цивилни, иронизира президента"}
{"url": "https://www.actualno.com/showbusiness/britni-spiyrs-zagubi-popechitelstvoto-nad-decata-si-news_1372876.html", "text": "       загуби попечителството над децата си, след като едно дете беше нападнато от бащата на певицата Джейми Спиърс.      Бившият съпруг на поп звездата Кевин Федерлайн докладвал на полицията Джейми Спиърс на 25 август, че е нападнал по-големия му син Джон, предаде БГНЕС.   Американският портал TMZ съобщава, че предполагаемият конфликт е станал на 24 август в дома на Джейми. Дядо и внук са спорели и в един момент Джейми силно ударил детето и то паднало на земята, но за щастие то не е пострадало.\r\nПодробности за злощастното събитие излязоха наяве, след като американските медии публикуваха съдебни документи, показващи, че Федерлайн е получил 70% попечителство над децата, докато Бритни е получила право на 30% посещения без надзор.  Бритни и Кевин досега поделяха попечителството. Сделката е от август 2018 г., но едва сега е официализирана, до момента, в който изданието „Бласт“ написа, че певицата е загубила попечителството над децата си. ", "date": "2019.09.05", "title": "Бритни Спиърс загуби попечителството над децата си "}
{"url": "https://www.actualno.com/politics/siderov-pri-upravlenieto-na-karakachanov-voennoto-razuznavane-e-pred-falit-i-sriv-news_1372905.html", "text": "      При управлението на министъра на отбраната Каракачанов военното разузнаване е пред фалит, пред срив. Това каза лидерът на \"Атака\" Волен Сидеров по време на дебатите по президентското вето върху Закона за военното разузнаване.      \"И министърът на отбраната и президентът трябва да са тук, тъй като ние днес обсъждаме дали да приемем дали да приемем ветото на президента върху една очевидно лобистка поправка в закон. По тази тема нямаше обществена дискусия.   Нашите колеги от \"Атака\" ще се посъветваме как да гласуваме. Дискусия нямаше. Дали цивилен или военен шефът на Военното разузнаване, не знам дали е тема. То имаше цивилен - Йордан Бакалов. Сега е военен, иска се отново поправка, за да бъде отново цивилен. Питам кой ще е новият цивилен поставен като шеф на Военното разузнаване .\r\nЗа това тук е нужно да бъде министърът на отбраната, за да го запитам директно в лицето кой ще бъде това\", каза още Сидеров. \"Той е длъжен да отговори, защото това е важен въпрос. Военното разузнаване съществува 128 години\", подчерта още Сидеров и отчете, че тази институция е приживяла всички превратности на историята, включително и годините на прехода към хаоса.  \"Сега обаче при управлението на министъра на отбраната Каракачанов военното разузнаване е пред фалит, пред срив. Същият този министър, който с лека ръка даде 2 млрд., за да купува чертежи, на които са нарисувани самолети .\r\nСъщият този министър разпродава вкусни, апетитни парчета по Черноморието от българската земя . Не знам на кого, може би на чужденци, на олигарси.    Превърна министерството на отбраната в Агенцията за недвижими имоти . Не за това гласуваха избирателите на \"Обединени патриоти. Не за това говорехме пред избирателите, когато бяхме на митинги\", заяви още Сидеров.    Той посочи, че когато го е издигал за президент не е имало обещание за 2 млрд. за ненужни скъпи самолети, нито да дава българската земя на олигарси, нито \"Военното разузнаване\" на някой бате Харо нов\", допълни Сидеров. ", "date": "2019.09.05", "title": "Сидеров: При управлението на Каракачанов военното разузнаване е пред фалит и срив"}
{"url": "https://www.actualno.com/crime/povdignaha-obvinenija-na-petima-za-razprostranenie-na-narkotici-v-slynchev-brjag-news_1372893.html", "text": "      Специализираната прокуратура привлече към наказателна отговорност пет лица за участие в организирана престъпна група за разпространение на наркотици в кк Слънчев бряг.      Трима от тях бяха задържани на 3 септември 2019 г. при съвместни действия по разследването на Специализираната прокуратура и ГДБОП на територията на Пловдив, Кърджали и Слънчев бряг. Четвъртият обвинен за участие в групата изтърпява наказание в затвора за друго престъпление, а петият е задържан в следствения арест във Варна – също по обвинение за друго престъпно деяние, съобщиха от спецпрокуратурата.   Събраните до момента доказателства сочат, че групата е била сформирана в началото на 2019 г. и е разпространявала в курортния комплекс различни по вид наркотици, предимно марихуана и екстази. По време на полицейската операция по задържането на участниците в автомобил на единия от тях са намерени и иззети 300 г наркотици. По досъдебното производство са събрани са множество други доказателства,\r\nустановено е, че при задържането на единия от обвиняемите, в тоалетната в жилището му е бил изсипан найлонов плик с хапчета екстази.  Днес, 5 септември 2019 г., Специализираната прокуратура ще поиска от Специализирания наказателен съд на тримата задържани за участие в групата да бъдат наложени най-тежките мерки за неотклонение „Задържане под стража“. ", "date": "2019.09.05", "title": "Повдигнаха обвинения на петима за разпространение на наркотици в Слънчев бряг "}
{"url": "https://www.actualno.com/politics/deputatite-preodoljaha-poredno-prezidentsko-veto-civilen-shte-moje-da-oglavi-slujba-voenna-informacija-news_1372913.html", "text": "      Парламентът преодоля . За повторното приемане на закона 134 гласуваха народни представители, \"против\" -57 и \"въздържали се\" -6 ,с което законът бе приет, а ветото отхвърлено.      До новото обсъждане на Закона за военното разузнаване се стигна след като държавният глава Румен Радев му наложи вето.   На 5 август президентът Радев върна законопроекта за ново обсъждане, тъй като не е съгласен възможността цивилно лице да оглави Служба „Военна информация“ .\r\nСпоред него това не съответства на мястото, което заема службата като неразделна част от въоръжените сили на Република България. Това бе 19-ото президентско вето на Румен Радев.   , които защитиха ветото на президента. От своя страна управляващите изразиха мнение, че не е задължително постът да бъде оглавен от военен. Дебати Ще подкрепим президентското вето за Закона за военното разузнаване - военнослужещ трябва да оглави служба \"Военна информация\", каза народният представител от ПГ на \"БСП за България\" Николай Цонков. поред него става въпрос не само за една служба, а за начин, по който се подхожда към службите за сигурност . Той изрази причините, поради които БСП е против законопроекта и за ветото на държавния глава.       \"На първо място ми се иска да изтъкна, че \"Военна информация\" е част от системата за отбрана, част от Министерство на отбраната, част от системата на въоръжените сили и като такава тя трябва да функционира според определени принципи. Такива принципи са централизирано управление, единоначалие, което трябва да има. Не на последно място - политически неутралитет\" , допълни още Цонков. Очевидно тук има една друга идея - на първо място тази система да бъде овладяна. Тя да бъде част от концентрацията на контрол върху службите за сигурност, защото тя е единствената, която се намира извън прекия обсег на Министерски съвет \", допълни още Цонков. Очевидно президентът ще бъде рекордьор по използването на конституционно си право да налага вето , каза народният представител от ПГ на \"Обединени патриоти\" доц. Милен Михов. По думите му заплахите за сигурността са разнообразни и законът позволява в структурите на \"Военна информация\" \"Ние пак ще повторим своите позиции. Вчера на комисия направих един паралел, че този спор ми прилича на спора каква да е котката - бяла или черна. Китайците отдавна са намерили отговор на този въпрос. Не е важно какъв цвят е котката, а дали лови мишки\", коментира още доц. Михов. Той подчерта, че не приема, че промените се правят за конкретен човек .\r\nОт своя страна лидерът на \"Атака\" Волен Сидеров поиска в залата да бъдат извикани президентът и министърът на отбраната. Сидеров направи остро изказване, насочено срещу Красимир Каракачанов. “Дали цивилен или военен шефът на Военното разузнаване, не знам дали е тема. То имаше цивилен - Йордан Бакалов. Сега е военен, иска се отново поправка, за да бъде отново цивилен. Питам кой ще е новият цивилен поставен като шеф на Военното разузнаване .\r\nЗа това тук е нужно да бъде министърът на отбраната, за да го запитам директно в лицето кой ще бъде това\", каза още Сидеров. \" Той е длъжен да отговори, защото това е важен въпрос . \"Сега обаче при управлението на министъра на отбраната Каракачанов военното разузнаване е пред фалит , пред срив. Същият този министър, който с лека ръка даде 2 млрд., за да купува чертежи, на които са нарисувани самолети.      Същият този министър разпродава вкусни, апетитни парчета по Черноморието от българската земя. Не знам на кого, може би на чужденци, на олигарси. Превърна министерството на отбраната в Агенцията за недвижими имоти. Не за това гласуваха избирателите на \"Обединени патриоти. Не за това говорехме пред избирателите, когато бяхме на митинги\", заяви още Сидеров. Той посочи, че когато го е издигал за президент не е имало обещание за 2 млрд. за ненужни скъпи самолети, нито да дава българската земя на олигарси, нито \"Военното разузнаване\" на някой бате Харо нов\", допълни Сидеров. ", "date": "2019.09.05", "title": "Депутатите преодоляха поредно президентско вето, цивилен ще може да оглави служба \"Военна информация\""}
{"url": "https://www.actualno.com/cite/izkusna-manipulatorka-e-g-ja-afera-kostinbrodska-news_1372921.html", "text": "      След провала на тандема Нинова - Йончева в боя е призована да влезе третата в партията им най-изкусна манипулаторка.      Още в първия ден на есенната сесия на Народното събрание стана ясно, че пребоядисаните комунисти от БСП не са си взели никаква поука от загубата на евроизборите и в партизански план са възобновили своята жажда за власт.\r\nДнес червената предизборна \"Одисея\" показно и арогантно си хвърля червен кадър от най-висок ранг. Това е омбудсманът на Републиката Мая Манолова, по-известна като г-жа \"Афера Костинбродска\".\r\nТова каза народният представител от ПГ на ГЕРБ Спас Гърневски в декларация от името на група.  Едно е безкрайно ясно обаче, че след като лидерката на лявата пустиня Нинова прибягна до този ход, краят на левицата в това си издание е настъпил\", допълни още Гърневски.\r\nТой посочи, че партия като БСП винаги е потъпквала съдбите на обикновените българи и издигането на омбудсмана е върхът на политическия цинизъм.\r\n\"Ако случайно станете кмет на София, г-жо Манолова, ще приложите ли модела на братя Галеви на столичани?\", попита  той.     ", "date": "2019.09.05", "title": "Изкусна манипулаторка е г-жа \"Афера Костинбродска\""}
{"url": "https://www.actualno.com/burgas/v-oblast-burgas-izdirvat-uchenici-news_1372881.html", "text": "      59 екипа обхождат различни адреси в област Бургас, за да и детските градини. Практиката да се посещават домове и квартали, в които живеят деца, отказали се училище, не е от днес. Тази година комисиите са съставени от експерти в различни области, свързани с образованието. , които по различни причини не посещават учебни занятия. Обходите имат за цел да обяснят на родителите, че трябва да помогнат в процеса на връщане в класните стаи на техните деца.      След кампанията ще посещават отново детски градини и училища.   Основните причини за отказ от училище са свързани с липса на средства, влошено здравословно състояние, желание да се учи в домашни условия.\r\nБроят на децата, които не са намерени в посетените райони, също не е малък, а причината е, че живеят в чужбина заедно със своите родители. Техният брой е 542. По проблема в Областна администрация Бургас беше проведена работна среща. На нея присъствали на ОД МВР са изнесли статистика, която се води в полицията. Тя показва, че от 3308 деца и ученици със статут „в чужбина”, 898 са се върнали в България.  Според специалистите, които обхождат различните адреси в област Бургас, работата с групата „отпаднали от образователната система деца и ученици” изисква . И въпреки трудностите, удовлетворението, когато помогнеш дори едно дете да има възможност да продължи образованието си е огромна, споделят педагозите. ", "date": "2019.09.05", "title": "В област Бургас издирват ученици"}
{"url": "https://www.actualno.com/america/sasht-predlojili-podkup-ot-milioni-dolari-na-kapitan-na-iranski-tanker-news_1372919.html", "text": "      Държавният департамент на САЩ потвърди, че били предложени милиони долари на капитана на ирански петролен танкер, който е в центъра на дипломатически спор.      Брайън Хук, ръководител на отдела за действие в Иран, изпрати имейл до капитана на Adrian Darya 1  с идеята капитана да насочи кораба към място, където САЩ да могат да го завземат.   Щатите подозират, че танкерът транспортира петрол за Сирия. Корабът временно беше задържан от  властите на Обединеното кралство в Гибралтар през юли.\r\nТой бе освободен миналия месец, след като Иран даде уверения за неговата дестинация. Американското правосъдно министерство, което се опита да блокира  Информацията за предлагането на пари на иранския капитан за първи път се появи във в. „Файненшъл таймс“ и беше потвърдена от държавния департамент, цитиран от БГНЕС.\r\nМиналия петък САЩ поставиха в черен списък  танкера. В изявление на Министерството на финансите се казва, че корабът се използва за транспортиране на 2,1 милиона барела ирански суров петрол в полза на Иранската революционна гвардия - клон на въоръжените сили на страната, които САЩ определят за терористична организация.\r\nСпоред „Файненшъл таймс“ Хук изпратил имейл до индийския капитан на Adrian Darya 1 Ахилеш Кумар, преди да бъдат наложени санкции на кораба.       „Имам добри новини“, се казва в имейла. Администрацията на Тръмп беше готова да плати на капитана няколко милиона долара, за да насочи кораба към място, където той може да бъде задържан от американските власти.\r\nСъобщава се, че имейлите носят телефонен номер на държавния департамент, за да уверят капитана на кораба, че не става дума за  фалшива комуникация.\r\nХук каза пред вестника, че държавният департамент \"работи в тясно сътрудничество с морската общност за прекъсване и възпиране на незаконния износ на нефт\".\r\nКумар игнорирал имейлите. Тогава лично срещу него, когато поставиха в черен списък кораба.\r\nВ Туитър външният министър на Иран Джавад Зариф обвини САЩ в \"откровен подкуп\".       ", "date": "2019.09.05", "title": "САЩ предложили подкуп от милиони долари на капитан на ирански танкер "}
{"url": "https://www.actualno.com/politics/diana-kovacheva-poloji-kletva-kato-ombudsman-news_1372909.html", "text": "      Заместник-омбудсманът Диана Ковачева положи клетва в парламента като временно изпълняващ длъжността на национален обществен защитник, предаде репортер на БГНЕС.      Ковачева поема поста след като Мая Манолова депозира оставката си, за да се включи в предизборната надпревара за кмет на столицата. Кандидатурата на Манолова вече бе издигната от инициативен комитет.   Диана Ковачева е заместник-омбудсман от началото на 2016 г. и по закон след предсрочно прекратените правомощия на омбудсмана поема поста до избора на нов национален обществен защитник.\r\n„Положих клетвата със съзнанието за голямата отговорност, която поемам и за важното значение за правозащитната функция на омбудсмана. Ангажирам се с това, моята основна грижа да бъдат правата и свободите на гражданите, както и задълженията ми срещу нарушенията и неправомерно посегателство върху техните права. Дневният ред на институцията на омбудсмана, както и досега, ще се определя от хората и техните проблеми“, увери Ковачева от парламентарната трибуна.  Коя е Диана Ковачева?\r\nЗаема поста на правосъден министър в периода 2011-2013 година и дългогодишен изпълнителен директор на националното представителство на Transparency International в България. Работи като научен сътрудник в Института за правни науки към БАН и е преподавател в Юридическия факултет на УНСС.   Завършила е право в Софийския университет „Св. Климент Охридски”. Магистър по право на Европейския съюз и съдебна система, Университет Нанси II, Франция. Доцент – доктор по международно право и международни отношения. Автор на редица статии и монографии в сферата на международното право.     ", "date": "2019.09.05", "title": "Диана Ковачева положи клетва като омбудсман"}
{"url": "https://www.actualno.com/politics/ekaterina-zaharieva-ne-jelaem-nova-nadprevara-vyv-vyoryjavaneto-news_1372997.html", "text": "      Не желаем нова надпревара във въоръжаването, заяви вицепремиерът и министър на външните работи Екатерина Захариева днес по време на парламентарния контрол.      Така тя отговори на въпрос на депутата от БСП Антон Кутев относно правителствените политики в областта на националната сигурност в контекста на изострящата се глобална геополитическа среда.   Във въпроса си Кутев засегна темата за договора за ракетите с малък и среден обсег.\r\nЗаедно със съюзниците в НАТО оставаме отворени и ангажирани с диалог с Русия, надяваме се в бъдеще да започнат преговори за нов подобен договор, в който да бъдат ангажирани не само САЩ и Русия, а и други държави, коментира Захариева.  Тя посочи, че ще участваме в консултациите по темата на всички нива в рамките на ЕС и НАТО.\r\nЦелта на нашето правителство е да води миролюбива, активна и ефективна външна политика, на база на взаимоизгодно сътудничество и защита на националните интереси, в съответствие с принципите на ООН, както и на ЕС и НАТО, заяви още Захариева.    ", "date": "2019.09.05", "title": "Екатерина Захариева: Не желаем нова надпревара във въоръжаването"}
{"url": "https://www.actualno.com/balkani/goljam-gorski-pojar-bushuva-kraj-atina-news_1372917.html", "text": "      Малко след 02:00 часа местно време (съвпада с българското време) в района на Ливизи в Неа Макри близо до столицата Атина е избухнал , предава гръцката държавна информационна агенция ANA-MPA.      „Извършена е мобилизация на всички сили. Вярвам, че ситуацията няма да се влоши\", заяви министърът на вътрешните работи Такис Теодорикакос, който пристигна на място, за да увери, че се прави всичко възможно за овладяване на стихията.   Уточнява се, че към настоящия момент пожарът е поставен под частичен контрол. Съответното увери генералния секретар на гражданската защита Никос Чардалиас, като същевременно увери, че ситуацията остава опасна. По-рано пламъците представляваха заплаха за обитаеми райони, но след това промениха посоката си към гората.\r\nОбщо 138 пожарникари с 44 превозни средства, 4 самолета и 5 хеликоптера, подпомогнати с цистерни с вода, машини, доброволци и представители на гръцката полиция в момента се борят с пламъците.    ", "date": "2019.09.05", "title": "Голям горски пожар бушува край Атина"}
{"url": "https://www.actualno.com/health/prouchvane-veganite-i-vegetariancite-e-po-verojatno-da-bydat-pokoseni-ot-insult-news_1372839.html", "text": "      Консумацията на изцяло безмесни храни намалява риска от сърдечни заболявания, но повишава риска от инсулт, сочи голямо проучване на учени от Оксфорд, цитирано от BBC.      Изследването, публикувано в British Medical Journal, включва 48 000 души, пише БГНЕС.\r\nВеганите и вегетарианците са имали 10 пъти по-малко случаи на коронарна болест на сърцето на 1000 души в сравнение с ядящите месо хора, но три пъти повече случаи на инсулт. Експерти-диетолози казват, че какъвто и да е диетичният избор на хората, яденето на широка гама от храни е най-доброто за тяхното здраве. Какво ново казва това изследване?      Данните са от проучването EPIC-Oxford, основен дългосрочен изследователски проект, насочен към диетата и здравето.\r\nПоловината участници, изследвани между 1993 и 2001 година, ядат месо, както и малко над 16 000 вегетарианци или вегани, като 7500 са се описали като пецетарианци (ядящи предимно риба). Участниците са разпитани за менюто им при първоначалното им включване в изследването и отново през 2010 година. Взети са фактори като медицинската им история, тютюнопушенето и физическата активност.\r\nОбщо са били регистрирани 2820 случая на коронарна болест на сърцето (ИБС) и 1 072 случаи на инсулт - включително 300 хеморагични инсулта, които се случват, когато отслабен кръвоносен съд се спука и кърви в мозъка. Установено е, че пецетарианците имат 13% по-нисък риск от ИБС от месоядните, докато вегетарианците и веганите са с 22% по-нисък риск. Но тези участници, които са на растителна диета, са с 20% по-висок риск от инсулт . Изследователите предполагат, че това може да бъде свързано с ниските нива на витамин В12, но заявиха, че са необходими повече изследвания, за да се проучи връзката.     Значи ли това, че веганската и вегетарианската диета са нездравословни? Д-р Франки Филипс от Британската диетична асоциация казва, че не - защото това все още е наблюдателно проучване и едва на по-късен етап може да се установи подобна връзка. \"Посланието, за всички е, че има смисъл да има добре планирана диета и да ядем разнообразни храни\", добавя тя.   Разнообразната диета е ключът, а не \"месо и картофи всяка вечер\", картинно обясни лекарят. Но д-р Филипс казва, че веганската и вегетарианската диета са се променили. \"Това са данни, които са събрани от няколко десетилетия\", заяви тя.\r\n\"Възможно е днес типичната вегетарианска диета да изглежда много по-различно от вегетарианската или веганската диета от преди 20 или 30 години. Знаем повече за рисковете за здравето, свързани с яденето на твърде много преработено и червено месо, което е свързано с повишен риск от рак. Ето препоръките на учените, участвали в проучването    1. Яжте поне пет порции плодове и зеленчуци на ден.\r\n2. Основно хранене да е около нишестени храни с по-високо съдържание на фибри, като картофи, хляб, ориз или тестени изделия.   3. Не забравяйте протеините - от по-малко мазно месо, риба, морски дарове, варива, тофу или несолени ядки.\r\n4. Включете млечни храни или млечни алтернативи.\r\n5. Храни с високо съдържание на мазнини, захари или сол трябва да се консумират по-рядко и в малки количества.\r\n6. Хората, които са на веган и вегетарианска диета, също трябва да внимават особено, за да консумират достатъчно количество някои специфични хранителни вещества. Например хората, които ядат месо, млечни продукти и риба, обикновено имат достатъчно витамин В12, необходим за здрава кръв и нервна система. Въпреки това, веганите могат да избегнат дефицита, тъй като B12 присъства и в храни като подсилени зърнени закуски и екстракти от дрожди.\r\n7. Желязото също се абсорбира по-малко от растителни храни, така че тези, които решат да не ядат месо, трябва да гарантират, че включват храни като пълнозърнест хляб и брашно, сушени плодове и варива. ", "date": "2019.09.05", "title": "Проучване: Веганите и вегетарианците е по-вероятно да бъдат покосени от инсулт"}
{"url": "https://www.actualno.com/crime/djip-na-granichna-policija-se-e-preobyrnal-po-vreme-na-obhod-news_1372883.html", "text": "      Джип на \"Гранична полиция\" се е преобърнал по време на обход на българо-турската граница в района на Малко Търново. Двамата служители в него са успели да излязат преди автомобилът с висока проходимост да се самозапали и не са пострадали, съобщи БНР.      Разследват се причините за инцидента. Образувано е следствено дело.    ", "date": "2019.09.05", "title": "Джип на \"Гранична полиция\" се е преобърнал по време на обход "}
{"url": "https://www.actualno.com/asia/netanjahu-vreme-e-da-pritisnem-iran-news_1372882.html", "text": "      Израелският премиер Бенямин Нетаняху призова за по-голям международен натиск върху Иран, след като той премахна ограниченията си за ядрени изследвания и разработки в последния си отговор на американските санкции, пише AFP, цитирана от БГНЕС.      \"Това не е момент за провеждане на разговори с Иран; това е момент за увеличаване на натиска върху Иран\", заяви Нетаняху преди да замине за Лондон, където ще се срещне с британския премиер Борис Джонсън и министъра на отбраната на САЩ Марк Еспер.   Ислямската република обяви по-рано тази седмица, че ще продължи да намалява задълженията си по Съвместния всеобхватен план за действие (СВПД), известен като иранската ядрена сделка. ", "date": "2019.09.05", "title": "Нетаняху: Време е да притиснем Иран "}
{"url": "https://www.actualno.com/business/ideja-novi-pravila-za-plashtane-na-dds-i-po-strogi-merki-za-otchitane-na-oborotite-news_1372811.html", "text": "      Нови правила за плащане на ДДС при търговия със страни от ЕС както и по-строги мерки за отчитане на оборотите в страната ще бъдат въведени с предложени от Министерството на финансите данъчни промени. При извършване на превоз от България до друга страна от ЕС ще трябва да бъдат представяни поне две доказателства, за да ползва износителят нулева ставка по ДДС, пише \" \".      Сред тези доказателства например може да бъдат фактура за превоза или товарителница; застраховка или банкови документи, доказващи плащането за превоза; документ от публичен орган, като например нотариус, с който се потвърждава пристигането на стоката в страната от ЕС; разписка от складодържател в страната от ЕС, която потвърждава съхраняването на стоките. Освен това, ако стоките са превозени от самия получател в страна от ЕС, българската фирма ще трябва да представи и декларация от него, за извършената сделка.   Всичко това се прави, защото една от схемите за укриване на ДДС е да се обяви, че стоките са изнесени от България за държава от ЕС, а в същото време се продават в страната без да се плащат данъци. Друга промяна за стопиране на тази схема, е въвеждане на изискване за наличие на ДДС номер на получателя в държавата от ЕС, където стоката пристига, като условие за прилагане на нулева ставка по ДДС от страна на българската фирма износител.\r\nПолучателят в ЕС ще трябва да представи ДДС номера си на българската фирма, която пък ще го вписва във VIES декларацията, която подава в НАП. С промените в закона ще бъде затворена една често използвана схема за неплащане на ДДС при търговия в страната. Често в курортите един и същи магазин се прехвърля на поредица от фирми, така че да не бъде достигнат оборот от 50 хил. лв. и да не плаща ДДС. Затова при извършване на еднородна дейност от две или повече фирми в един и същ обект в облагаемия оборот на всяка следваща фирма ще се включва оборотът на всички предишни зампоследните 12 месеца. Дейността се приема, че е еднородна, когато е налице значителна идентичност по отношение на две или повече от следните характеристики: предлаганите стоки или услуги, ползваните активи, персонала, търговската марка/името на обекта, доставчиците/клиентите.   ", "date": "2019.09.05", "title": "Идея: Нови правила за плащане на ДДС и по-строги мерки за отчитане на оборотите"}
{"url": "https://www.actualno.com/shumen/ima-polojitelna-tendencija-za-povishavane-na-obrazovatelnija-status-na-romite-news_1372798.html", "text": "      Непосредствена цел на всички нас е намаляване на престъпленията от омраза и даване на възможност хората от различните малцинствени групи и групите, които са обект на стереотипи и предразсъдъци, да се реализират по-успешно в живота. Това заяви Деян Колев, председател на Център \"Амалипе\", при откриването на кръгла маса, \"NO-HATE-BG: Заедно в защита на малцинствата и в превенцията на престъпленията от омраза\", предаде репортер на Радио \"Фокус\" - Шумен. Шумен е сред 11-те областни града, в които се провежда регионална среща, посветена на механизмите за превенция на езика на омразата. Събитието се провежда в сградата на Областната администрация в присъствието на представители на различни обществени, образователни и неправителствени организации и религиозните общности.      \"Като председател на центъра и като човек, който работи в сферата на образованието от 1999 година и е активно ангажиран в сферата на образователната интеграция, мога да кажа, че наблюдаваме една безспорно положителна тенденция по отношение на повишаване на образователния статус, на образователните нагласи особено в ромската общност. Образователните процеси там сега нямат почти нищо общо с това, което беше преди 20 години. Ако сега ние казваме, че е проблем ромските младежи и девойки да завършват средно образование като вземат успешно матурите си, то преди 20 години основната ни борба беше за това ромските деца и младежи да завършват основно образование т.е. наблюдаваме повишаване на образователното ниво\", отчете Деян Колев. В рамките на кръглата маса бе представен анализ на последните препоръки на международни организации към България и на практиките на разследване на дискриминационно насилие, примери за актове на расизъм и действия от ксенофобски подбуди, как българското и международното законодателство третират езика на омразата. Обсъдени бяха и актуални възможности за подкрепа на дейности и проекти насочени към преодоляване на предразсъдъците, стереотипите и езика на омразата.    ", "date": "2019.09.05", "title": "Има положителна тенденция за повишаване на образователния статус на ромите"}
{"url": "https://www.actualno.com/politics/daniela-daritkova-manolova-obicha-da-se-pravi-na-jertva-na-statukvoto-news_1372926.html", "text": "      \" обича да се прави на жертва на статуквото. Нейното намерение да се кандидатира за кмет на София е било замислено, защото преди 6 месеца е трябвало да си смени адресната регистрация, за да изпълни условията на закона.\" Това заяви в студиото на \"Тази сутрин\" председателят на ПГ на ГЕРБ Даниела Дариткова.      В интервю за bTV Дариткова обясни, че е очаквала кандидатурата на Манолова.   Според нея кандидатът за кмет на Столична община има сериозна политическа биография и е възродила институцията на омбудсмана.\r\n$Надявам се тя да бъде толкова практически дейна и полезна ако софиянци я изберат. Винаги сме били коректни към нея и сме и давали възможност да представи инициативите си\", допълни Дариткова.  След речта на президента Румен Радев в началото на политическия сезон, Дариткова подчерта, че диалогът между институциите трябва да е градивен и да не руши отношенията. Според нея Радев винаги е поставял разделителна линия между настоящото управление, въпреки че оценката на международните институции е друга.\r\nДариткова смята, че президентът трябва да се възползва по-често от правото си да присъства в Народното събрание.   По думите на председателя на ПГ на ГЕРБ харченето на пари от бюджета и излишъка е напълно прозрачно. Тя обясни, че предстои да бъде приет новия бюджет в рамките на всички законови норми.    Дариткова изтъкна, че добрата работа на някои агенции осигурява по-голяма събираемост и излишък. ", "date": "2019.09.05", "title": "Даниела Дариткова: Манолова обича да се прави на жертва на статуквото"}
{"url": "https://www.actualno.com/asia/oon-prizova-iran-da-spre-zadyljitelnoto-smyrtno-nakazanie-news_1372828.html", "text": "      Генералният секретар на ООН Антонио Гутереш призова иранското правителство да въведе мораториум върху използването на смъртното наказание, се казва в доклада му за положението с правата на човека в Ислямска република Иран, предаде БГНЕС.      Докладът включва информация, получена от иранското правителство, държавните медии, неправителствените организации, от открити източници и индивидуални разговори с осъдените на смърт, както и техните роднини и адвокати. В него се казва, че от ноември 2018 година до май 2019 година иранското правителство продължи да взаимодейства със Службата на Върховния комисар на ООН за правата на човека. Служителите на ръководството посетиха Техеран през март 2019 година и проведоха срещи, за да обсъдят ситуацията с правата на човека в страната, включително продължаващото смъртно наказание за непълнолетни.   \"Генералният секретар призовава правителството да премахне задължителното смъртно наказание и да установи мораториум върху използването му, да забрани екзекуцията на непълнолетни престъпници при всякакви обстоятелства\", се казва в препоръките на иранското правителство.\r\nСпоред доклада, смъртното наказание в Иран продължава да се използва като наказание за престъпления, \"които не съдържат елемент на умишлено убийство, както и за престъпления, чието определение е неясно\". По-конкретно, това са престъпления като ifsad-fi-l-arz (разпространение на нечестивост по земята) и mohareb (враждебност към Всемогъщия, тълкуван от правителството като престъпно деяние, използващо смъртоносно оръжие срещу други индивиди или общество като цяло).  ООН твърди, че през 2018 година са били екзекутирани най-малко 253 души. Според авторите на доклада това е значително по-малко в сравнение с 2017 година, \"когато са регистрирани поне 437 случая на смъртното наказание\".\r\nНай-малко 38 от смъртните присъди през миналата година в Иран са наложени за престъпленията на ifsad-fi-l-arz и mohareb. За престъпления, свързани с наркотици, през 2018 г. са екзекутирани 24 души, докато през 2017 г. са регистрирани 231 такива екзекуции, се казва в документа.   Авторите на доклада припомнят, че Иран е страна както по Международния пакт за граждански и политически права, така и по Конвенцията за правата на детето, които забраняват смъртното наказание за престъпления, извършени от лица на възраст под 18 години. Авторите обаче подчертават, че Иранският наказателен кодекс \"запазва смъртното наказание за момичета, не по-млади от 9 лунни години, и момчета на не по-малко от 15 лунни години за престъпления от категорията \"киси\" (наказание, равно на тежестта на извършеното престъпление) или \"худу\", като убийство и изневяра. \"    \"Всяка смъртна присъда, наложена въз основа на тези разпоредби за лица на възраст под 18 години, ще представлява нарушение на горната забрана\", се казва в документа.\r\nМеждувременно, в Тексас, САЩ, беше извършена екзекуция номер 14 на осъден по тежко обвинение престъпник. Става въпрос за човек, убил и ограбил две възрастни жени, наели го да ремонтира къщата им. ", "date": "2019.09.05", "title": "ООН призова Иран да спре задължителното смъртно наказание "}
{"url": "https://www.actualno.com/europe/rusija-reagira-nervno-na-plan-za-poredno-udyljavane-na-sankcii-na-es-sreshtu-neja-news_1372834.html", "text": "      Разширяването на антируските санкции на ЕС е контрапродуктивно за самия ЕС. Това заяви говорителят на руското външно министерство Мария Захарова в кулоарите на Източния икономически форум (WEF), предаде БГНЕС.      По-рано източник от ЕС заяви, че постоянните представители на страните от ЕС са планирали съгласие по проект на решение за удължаване с шест месеца на индивидуалните санкции срещу лица и организации от Руската федерация, информира РИА Новости.   \"Фарсът се състои в това, че в кулоарите се говори, че тези санкции са разрушителни, по същество съсипващи за самия Европейски съюз, който се сблъсква с много трудности във връзка с Brexit и други процеси, които протичат там, и разширяването на санкциите срещу Руската федерация ще засили натиска от Вашингтон, по-специално по отношение на енергийното сътрудничество с Русия, което се увеличава - това е изцяло контрапродуктивно директно за ЕС\", каза Захарова пред репортери, коментирайки координацията на новите санкции на ЕС срещу Русия.\r\nКакви точно са различните видове санкции срещу Русия - припомнете си в !   ", "date": "2019.09.05", "title": "Русия реагира нервно на план за поредно удължаване на санкции на ЕС срещу нея"}
{"url": "https://www.actualno.com/pernik/shefyt-na-toplofikacija-pernik-rabotim-si-nikoj-ne-ni-e-spiral-parogeneratori-news_1372847.html", "text": "      Нашите мощности не са спрени. От охладителната кула и комина още излизат пара. Въздухът е по-чист не защото ние сме спрели, а защото някой друг е спрял. Съобщението за спиране на 4 и 5 парогенератор за момента е фалшива новина. Това заяви изпълнителният директор на \"Топлофикация Перник\" Любомир Спасов след вчерашното съобщение, че , защото е ползвана биомаса.      Не горим боклук, не горим и RDF. Централата и в момента работи, въздухът в града е чист. 16 проверки са направени в последните 6 месеца и всичките са само при нас. За плановите знаем, за извънредните – не, довърши Спасов. Той не уточни колко от проверките са изненадващи и поиска да не се спекулира и да се облъчват хората с фалшиви новини.   Проверка на установи, че ТЕЦ \"Република\" все още няма разрешително за експериментално горене на отпадъци, защото .\r\nПред Нова телевизия кметицата на Перник Вяра Церовска обаче беше категорична, че институциите работят. Тя поиска проблемът да не се политизира, защото проблеми има от 6 месеца, не от вчера. А събрали се заедно с нея хора са категорични, че неприятната миризма е изчезнала след вчерашната проверка в ТЕЦ-а на Ковачки и че въздухът е станал по-прозрачен.     ", "date": "2019.09.05", "title": "Шефът на \"Топлофикация Перник\": Работим си, никой не ни е спирал парогенератори"}
{"url": "https://www.actualno.com/society/spirat-kamioni-nad-12-t-v-pikovite-chasove-po-magistralite-news_1372791.html", "text": "      В четвъртък, 5  септември, в пиковите часове ще бъде спряно движението на тежкотоварни камиони над 12 тона по автомагистралите, съобщиха от Агенция „Пътна инфраструктура“. Забраната ще важи до 8 септември, когато е краят на трите почивни дни.      От 14 ч. в четвъртък до 10 ч. в неделя в участъка от АМ „Струма“ край Дупница ще има две ленти в посока Кулата и една за София.   В четвъртък, последният работен ден преди трите почивни дни около Деня на Съединението, от 16.00 до 20.00 часа ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата.\r\nВъв връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата.  Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: - автомагистралите; - път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; - път I-1 - от Благоевград до ГКПП „Кулата“; - път I-4 п. в. „Коритна“ - Велико Търново - Шумен; - път I-5 Русе - Велико Търново; - път I-8 ГКПП „Калотина“ - София; - път I-9 Варна - Бургас; - път II-18 Околовръстен път на град София; - път II-99 Бургас - Царево. Тежкотоварните превозни средства ще бъдат спрени и в последния почивен ден 8 септември (неделя) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). От 14.00 на 5 септември, до 10.00 в неделя - 8 септември, в участъка от АМ „Струма“ край Дупница ще има две ленти за движение за леките автомобили и ППС до 12 т в посока Кулата и една за София. От 10.00 в неделя до 14.00 часа в петък следващата седмица ще има две ленти за София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. На АМ „Хемус“ продължават ремонтно-възставителните работи на съоръженията при 19-ти км /виадукт „Потоп“/, 36-ти, 37-ти, както и на тръбата за София на тунел „Витиня“. На мостовете, които не са обновявани от построяването им през 80-те години, се извършва ремонт на пътната част и стълбовете. За улеснение на пътуващите от четвъртък в отсечките с ремонт на автомагистралата има две ленти за пътуващите за Варна и една за София, а в неделя и понеделник съответно две за София и една за Варна. В пиковите часове, когато много хора тръгват на път, е възможно побавно предвижване от интензивния трафик, но строителните дейности трябва да се извършат, за да се кара по съоръженията безопасно и удобно. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград. За улеснение на трафика през Владая и повишаване на пътната безопасност на 8 септември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. ", "date": "2019.09.05", "title": "Спират камиони над 12 т в пиковите часове по магистралите "}
{"url": "https://www.actualno.com/chronicles/belgija-niderlandija-i-luksemburg-uchredjavat-beneluks-news_1372445.html", "text": "      Бенелюкс е западноевропейски икономически съюз, включващ три съседни държави: Белгия, Нидерландия и Люксембург. Името му най-вероятно е въведено през 1946 г. и идва от първите букви на страните членки. Официалните езици са нидерландски (заради Нидерландия и Фландрия) и френски (заради Белгия и Люксембург).      От 27-милионното население на Бенелюкс:   83% са нидерландско говорещите, или 22,5 милиона души, разпределени 16,5 милиона в Нидерландия и 6 милиона фламандци в Белгия;\r\n17% са франкофоните, или 4,7 милиона души, разпределени 4,2 милиона в Белгия и 0,5 милиона в Люксембург.  Държавите от Бенелюкс са тясно свързани – имат близки културни, географски и социални връзки от стотици години. Те са и монархии. Териториите им са били последователно под испанско и австрийско владение. Историческите връзки обуславят и последвалото икономическо сътрудничество. През 20 век Белгия и Люксембург получават своята независимост и бързо разбират, че имат нужда да бъдат икономически съюзници. На 25 юли 1921 г. е подписано „Белгийско-люксембургското икономическо обединение“. То се счита за предвестник на Бенелюкс. Географското разположение на Белгия, Холандия и Люксембург се оказва неблагоприятно за страните по време на Първата и Втората световни войни. Заради последствията от войните – разрушения, икономическа стагнация и множество човешки жертви, през септември 1944 г. трите правителства в изгнание започват да подготвят план за икономическо сътрудничество и взаимопомощ; те се съгласяват да премахнат митниците по общите си граници и да обявят обща цена за стоките, влизащи от страни нечленки на Бенелюкс.\r\nНа 5 септември 1944 г. договорът е подписан, но е уточнено, че той ще влезе в сила от 1 януари 1948 г. В договора се предвижда създаването на митнически съюз, като заложената крайна цел е постигането на пълен икономически съюз – свободно движение на стоки, услуги, капитали и хора в рамките на съюза. След края на Втората световна война, на 16 март 1948 г., се подписва Брюкселският договор между страните от Бенелюкс, Франция и Англия. С него те взимат общо решение да се защитават взаимно от СССР, който в началото на 1948 г. спомага за осъществяването на комунистически преврат в Чехословакия, което развързва ръцете на новата американска външна политика, като през април 1949 г. се подписва Северноатлантическият договор – НАТО.   Договорът за икономически съюз между страните от Бенелюкс се сключва на 3 февруари 1958 г.     ", "date": "2019.09.05", "title": "Белгия, Нидерландия и Люксембург учредяват Бенелюкс"}
{"url": "https://www.actualno.com/asenovgrad/romanyt-nula-vreme-pitasht-za-smisyla-na-jivota-s-premiera-v-asenovgrad-news_1372819.html", "text": "       , който пита за смисъла на живота, именуван \"Нула време\", ще бъде представен за първи път пред асеновградска публика. Това е 11-ото поредно произведение на писателя Николай Табаков, който живее в китното родопско село Яврово, разположено в близост до Асеновград.        \"Всички живеем в някакво ограждане, което всъщност сами сме си изградили. Става въпрос за \"сега\" времето и \"тук\" пространството, което не умеем да го избягваме. Например, ние казваме \"моят часовник\", \"моят компютър\", \"моят автобус\". Само че, ако се вгледаме внимателно ще видим, че не те са наши, а ние сме техни. Ние се подчиняваме на един външен ритъм, който ни кара да забравяме да се запитаме кои сме, защо живеем, къде отиваме. Дори дали има някакво друго време, в което може да се живее, а не в това, от което изпитваме непрестанен страх от смъртта и т.н.\", обясни пред Николай Табаков.   Творбата се занимава с тези казуси, защото според автора, ако в една книга липсват вечните екзестенциални въпроси на човека, то тогава няма да бъде точно литература, а четиво. Писателят е категоричен обаче, че ако тези питания са поставени \"дидактично, глупаво или някак началнически\", няма как да се получат отговори. Сюжетът на книгата \"Нула време\" съдържа различни жанрове. Има комични моменти, на места е иронична, шегува се с политиците. В произведението се сблъскват две любопитни доктрини. Едната е православието - с Библията и загадките и притчите, заложени в нея. Другата развива дзен будизма. Според Табаков двете религии говорят за едни и същи неща на различни езици. И именно те говорят за излизане от \"сега\" времето.\r\n\"Затова и книгата е наречена \"Нула време\". Защото става въпрос за отиване към всеобщия живот и неговата безкрайност. Затова и \"Нула време\", защото човек може да преодолее времето и страха от този физически край, наречен смърт\", разказа писателят. Действието в романа се развива доста бурно. Съдържа любовна история, ревност, смешни и тъжни хора и дори убийство. Разказва се и за личности, които са \"забравили себе си\", за да станат политици. Героите в романа са над 20 на брой и всеки един от тях е с различен и интересен характер, който се развива поотделно. Те се променят непрекъснато. Това води да междучовешки отношения, които избуяват, избистрят се, а дори и избухват от време на време.  Книгата е лесна за четене, дори без читателят да се задълбочава в смисъла й. \"Човекът е единственото живо същество, което може да каже \"не\". Той може да отрече обстоятелствата, които го притискат, и да направи решителна крачка. Когато човек действително се интересува от себе си, той неминуемо отива към такова категорично \"не\". Ето защо посланието на романа е да даде на хората един малко по-прекрасен свят\", уточни авторът. В заключение Николай Табаков увери, че книгата не е издадена предизборно, въпреки сюжета й. Напротив - тя е творена в продължение на три години, а всеки един човек може да се припознае в някой от героите.\r\nРоманът ще бъде официално представен в Асеновград в Градска библиотека \"Паисий Хилендарски\" на 12.09.19 г. от 17:30 ч.    ", "date": "2019.09.05", "title": "Романът \"Нула време\", питащ за смисъла на живота - с премиера в Асеновград"}
{"url": "https://www.actualno.com/society/deca-bejanci-imat-nujda-ot-uchenicheski-posobija-news_1372796.html", "text": "      Кампанията на Съвета на жените бежанки в България \"Добре дошли в българското училище -2019\" за набиране на ученически пособия продължава.      От организацията призовават за помощ на децата бежанци, записани в българските училища, като дарите училищни пособия и принадлежности:   - Тетрадки - с тесни и широки редове; с малки и големи квадратчета и само с широки редове; с голям и малък формат\r\n- Флумастри; водни и темперни бои;цветни моливи; пластелин; блокчета за рисуване  - Пергели; линии; транспортири; химикалки\r\n- Ранички; несесери; анцузи и маратонки   Даренията се приемат всеки работен ден в нашия офис: гр. София, ул. \"Екзарх Йосиф\" 95 от 9ч. до 17,30ч.    Нека всички заедно дадем равен старт на децата бежанци, защото образованието е ценност. ", "date": "2019.09.05", "title": "Деца бежанци имат нужда от ученически пособия"}
{"url": "https://www.actualno.com/cite/utre-njakoj-shte-vzeme-da-se-udari-s-glavata-v-tramvaja-news_1372863.html", "text": "       \"Утре някой ще вземе да се удари с главата в трамвая. Ще гледате бе хора, животът е сложен.\" Това каза депутатът от ГЕРБ Вежди Рашидов в опит да защити кандидатурата на за кмет на София. По думите му ул. Граф Игнатиев никога не е изглеждала по-добре.       ", "date": "2019.09.05", "title": "Утре някой ще вземе да се удари с главата в трамвая"}
{"url": "https://www.actualno.com/sciencelogy/google-plashta-stotici-milioni-zaradi-praktika-svyrzana-s-detskoto-sydyrjanie-na-youtube-news_1372840.html", "text": "      Най-популярната интернет търсачка в света Google ще плати 170 млн. долара глоба заради недопустима практика на своята марка YouTube. Сумата беше договорена след преговори с Американската федерална търговска комисия.      Санкцията е заради практика на YouTube да използва бисквитки в детските си канали, за да следи и събира информация за потребителите им, но без надлежно да уведомява родителите за това. Тя обаче е постигната след преговори т.е. всъщност е по-малка, отколкото можеше да бъде.   Освен това, YouTube ще трябва да разработи система, която да позволява на собствениците на детски канали да идентифицират съдържание, създадено за деца. ", "date": "2019.09.05", "title": "Google плаща стотици милиони заради практика, свързана с детското съдържание на YouTube"}
{"url": "https://www.actualno.com/politics/karajancheva-obvini-prezidenta-che-zaplashva-i-razdelja-conev-go-zashtiti-news_1372852.html", "text": "      Не чух нещо ново. 80% от това, което той каза, дори не е добре забравено старо. Разбира се, имаше и пропуски – за \"изкуствения бюджетен излишък\". Така председателят на Народното събрание Цвета Караянчева коментира за откриване на новия политически сезон.      Заплахи без конкретика, повтаряне на разделителни линии, призиви за борба с корупцията без конкретни предложения – така Караянчева е чула думите на Радев. Тя се съгласи, че с корупцията никой не се е справил отведнъж, а желанието на ГЕРБ да се бори с нея бил Антикорупционният закон. Какво гласи този закон за скандала с Пламен Георгиев – припомнете си в !\r\nАко президентът има конкретни сигнали, да ги внесе в съответните институции, призова председателят на парламента пред Нова телевизия. А Йордан Цонев от ДПС се съгласи, като поиска да се посочва с имена.   Според Караянчева, няма проблем Бойко Борисов да идва в парламента, но само когато въпросите са за общата политика, а не за конкретни проблеми. Няма как Борисов да отговаря за свинската чума или замърсяването на въздуха, обясни председателят на парламента. По думите ѝ, потвърждение, че е права, било, че въпроси към Борисов, които са върнати, не били обжалвани от председателите на парламентарните групи – само от депутати.  За съжаление, неща като това, че контрабандата е на много ниско ниво, не се казват. Имам чувството, че говори г-жа Нинова, посочи Караянчева. И отказа да коментира репликата на Борисов също от вчера, че \"някои хора се напочиваха и дойдоха да говорят глупости\". Но Йордан Цонев каза, че не е съгласен, че бюджетният излишък се харчи без контрол, обаче ДПС не било съгласно това да става без санкцията на Народното събрание .\r\nЦвета Караянчева смята и, че не бива да се мисли, че ако ГЕРБ спечели или загуби някъде на местните избори – конкретно София, ще има значение за управлението. В този ред на мисли, Караянчева обяви, че не приема тезата, че Мая Манолова е самотен борец за свобода и поясни, че Конституционният съд ѝ е връщал законопроекти – \"и той ли ѝ е виновен\"?\r\nНе съм убеден, че рейтингът на Манолова като омбудсман ще се прехвърли и като кмет. Знам обаче какъв кмет ще е Йорданка Фандъкова. В единия случай има яснота, в другия – не, обясни Йордан Цонев от ДПС. И отказа да прави оценка на управлението в София, като посочи, че вероятно ДПС ще даде оценката си преди изборите.        ДПС видя президента като съюзник Според Цонев, Румен Радев застъпва тезата, че хората с двойно гражданство извън ЕС трябвало да им се окаже помощ, което беше видяно от депутата като \"трябва да могат и да се кандидатират\", без да споменава Турция. Освен това, Радев заговорил за ускорено икономическо развитие, което досега само ДПС защитавало и призовавало за диалог по този национален приоритет, според движението.\r\n\"Той трябва да казва нещата, както ги вижда\", заяви Цонев, но не се съгласи с тезата на Радев, че властта се изземва от народа, защото никой не бил казал, че в България няма свободни и демократични избори.\r\nИнтересно обяснение даде Цонев що е то статукво - не било сегашното положение, защото то не се променя с избори, а това пронатовското мнозинство да работи за добруването на България. Затова било време за друг формат на властта - такъв, при който има широко съгласие по няколко национални цели, като ускорен икономически растеж и здравеопазване. ", "date": "2019.09.05", "title": "Караянчева обвини президента, че заплашва и разделя, Цонев го защити"}
{"url": "https://www.actualno.com/europe/boris-djonsyn-se-provali-otnovo-njama-da-ima-predsrochni-izbori-vyv-velikobritanija-news_1372821.html", "text": "      Британският премиер Борис Джонсън претърпя четири поражения в Камарата на общините в рамките на 24 часа след подновяването на работата на депутатите. Законодателите гласуваха без сделка, а след това не подкрепиха искането на премиера за предсрочни общи избори, предаде БГНЕС.      Депутатите гласуваха установяване на контрол върху дневния ред в парламента, което им позволи да внесат проектозакона за блокиране на Brexit без сделка. Вчера на второ и трето четене те одобриха проектозакона, а това означава, че сега той отива за обсъждане и гласуване в Камарата на лордовете.   След гласуването Джонсън заяви: \"Сега страната трябва да реши сега дали лидерът на опозицията или аз ще отиде в Брюксел за преговорите на 17 октомври. Всеки знае, че ако лидерът на опозицията иде там като премиер, той ще моли за отлагане, ще приеме каквото Брюксел поиска и тогава колебанията и отлаганията ще продължат още години наред\".\r\nПремиерът бе обявил, че ако загуби вота, ще внесе процедура за свикване на извънредни общи избори и го стори. За одобрението на тази мярка обаче му бе нужна подкрепата на две трети от депутатите. Въпреки че \"за\" избори гласуваха 296 депутати, а \"против\" 56, останалите се въздържаха и той не получи необходимите гласове. На Джонсън му бяха нужни далеч повече гласове -  434 гласа, информира БНР.  Веднага след обявяването на резултатите Борис Джонсън заяви, че лидерът на лейбъристите Джеръми Корбин ще остане в историята като единствения лидер на опозиция, отказал покана за избори и това е защото той не смята, че ще ги спечели. Независимо от реториката обаче е ясно, че Джонсън преживя най-тежките си два дни, откакто стана премиер. Опозицията, която твърди, че желае избори и не се страхува от тях, реши да следва набелязаната линия първо законопроектът да стане закон и да се гарантира Brexit без сделка, и едва след това са се ходи на общи избори.\r\nСлед като месеци наред Корбин не отваряше дума за нов референдум за Brexit, сега обаче той поиска плановете на британския премиер да преговаря с ЕС относно условията на новата сделка за Brexit да бъдат поставени на всеобщо гласуване.   \"Премиерът декларира, че има стратегия, но не ни казва от какво се състои. Той дори не може да каже на Европейския съюз за това. Всъщност той (министър-председателят) няма нищо. Ако има план, тогава той трябва да го представи на хората - на референдум или по време на общи избори\", каза Корбин, говорейки в парламента, след като Джонсън постави въпроса за предсрочните парламентарни избори на 15 октомври в Камарата на общините.    В края на август Джонсън покани лидерите на ЕС да изменят текста на споразумението, премахвайки от него разпоредбите за границата с Ирландия - по-точно предпазната клауза, която спира въвеждането на твърда граница дори Лондон и Брюксел да не договорят търговска сделка след излизането на Острова от ЕС, което не предизвика ентусиазъм в Брюксел. Германският канцлер Ангела Меркел даде на Великобритания 30 дни, за да подготви нови предложения за Brexit. Оттогава, въпреки продължаващите изявления на Джонсън, че \"преговорите с Брюксел продължават\", не са представени доказателства, че британското правителство е разработило конкретни предложения. ", "date": "2019.09.05", "title": "Борис Джонсън се провали отново - няма да има предсрочни избори във Великобритания"}
{"url": "https://www.actualno.com/curious/amerikanski-tijnejdjyri-na-syd-zashtoto-podnesli-sos-s-urina-na-uchitel-news_1372816.html", "text": "      Седем момчета от Охайо бяха обвинени за това, че са поставили телесни течности (урина и сперма) в храната на учителите им по-рано тази година като част от \"шега\", предаде БГНЕС.      Според окръг Делауеър, Охайо, съдебните документи за престъплението на младежите – всички под 14 години по това време, свидетелстват за това, че те са измислили отвратителна шега. Учениците са смесвали урина в барбекю сос и са \"поднесли чиния със замърсения сос от барбекю на учител\", който е потопил пилето си в \"соса\".   Учениците в средното училище Olentangy Hyatts са били разследвани, след като видео доказа с кадри как смесват телесни течности с храната, преминала през ученическия стол. В резултат на тримесечното разследване, ученикът, който поръсва със спермата си храната за закуска - палачинки, и двамата тийнейджъри, които слагат урината си в соса за барбекю, получават най-суровото обвинение: нападение срещу учител. Другите четирима са обвинени в участване в сговор за нападение над учител.\r\nАдвокат Брад Кофел заяви пред прокурора на окръг Колумбия, че не вярва, че обвиненията в нападение за престъпление са справедливи, защото учителите ще трябва да докажат, че са нанесени физически вреди от храната, която са консумирали.  \"Това е пример за това колко лесно се влияят децата от това, което виждат в YouTube и социалните медии. Те научават изключително тежък урок. Чувстваме се ужасно за тези учители\", каза адвокат, представляващ четири от момчетата, обвинени от прокуратурата в окръг Колумбия.\r\nМестният училищен съвет публикува декларация, в която се казва: \"Ние се натъжаваме, че тези обвинения са резултат от действия, проведени в едно от нашите училища. Нашите учители заслужават уважение и доброта и всичко по-малко от това е напълно неприемливо. Ще продължим да подкрепяме правоприлагането по всякакъв възможен начин.\"    ", "date": "2019.09.05", "title": "Американски тийнейджъри на съд, защото поднесли сос с урина на учител"}
{"url": "https://www.actualno.com/politics/maja-manolova-problemite-na-sofija-ne-sa-levi-ili-desni-news_1372851.html", "text": "      \"Проблемите на града не са леви или десни. Няма разлика дали ще те окрадат от левия или десния джоб. Така че очаквам подкрепа от всички столичани, които смятат, че сега се управлява непрозрачно.\" Това каза кандидатът за кмет на София в интервю за bTV.      По думите ѝ битката ще бъде тежка и вече е безпощадна.   Манолова отрече да се е срещала с Корнелия Нинова във връзка с кметската надпревара и допълни, че очаква да я подкрепят и десни, и патриоти.\r\nМанолова заяви, че кампанията ѝ ще се финансира с малки дарения от граждани, но не и от корпорации и фирми.  Кандидатът за кмет на София заяви още, че първите три неща, които ще направи, ако влезе в Столична община ще бъдат - да я отвори за гражданите, да довърши по-най-бързия начин детската площадка през бл. 13 в кв. \"Овча купел\" 2 и да отключи спортното игрище в с. Кривина.\r\n\"Надявам се цялата кампания да се проведе по смислен и достоен начин. Другото е обидно за хората. Битката е агресивна, с компромати, с опити да бъда натискана, дискредитирана и аз и моето семейство. От страна на опонента не се очаква позитивна кампания\", каза още тя и допълни, че ГЕРБ са започнали с черна и    \"Фабриката за манипулации показва паника в опонента и няма да ме уплаши\", категорична бе Манолова.    Тя заяви, че властта е блокирала нейните опити да помага на хората в качеството си на :\r\n\"Оставането ми на позицията омбудсман щеше да се превърне в агония, добави Манолова. Тя няколко пъти повтори, че работата ѝ винаги е била насочена в помощ и подкрепа на обществото. Щом като медиатор не ми се получи, ще го направя за хората като граждански кандидат за кмет.\" ", "date": "2019.09.05", "title": "Мая Манолова: Проблемите на София не са леви или десни"}
{"url": "https://www.actualno.com/society/novini-ili-novini-kartinata-na-pechata-za-5-septemvri-news_1372801.html", "text": "               24 милиона лева за километър. Това е планираната сума за 6-километровата отсечка от Околовръстното шосе на София. В сряда правителството одобри 144.6 милиона лева за трасето от пътен възел \"Младост\" до \"Цариградско шосе\", където е връзката с магистрала \"Тракия\".  Намеренията за изграждането на този участък са от повече от десетилетие, но досега въпреки тежките задръствания нищо не бе направено. Разписаната сума превръща този участък в поредното \"златно\" трасе при новоизгражданите пътища, пише вестникът в днешния си брой.   Съдят трима за обира на века в Хасково - задигнали 1,833 млн. лв. от централната поща, пише \"24 часа\". Хасковската окръжна прокуратура внесе в съда обвинителния акт за грабежа на 1,833 милиона лева от централната поща в областния център. Трима мъже ще бъдат изправени на подсъдимата скамейка като извършители и помагачи в обира на крупната сума.\r\nПрестъплението бе извършено в нощта на 7 срещу 8 юни 2016 година. Тогава маскирани проникнаха в областната пощенска станция след като първо обезвредиха охранително - известителната техника. След това приведоха в безпомощно състояние пазача.     Катаджии погнаха електрическите тротинетки - това е заглавието на първа страница на в. \"Труд\". Друг акцент в броя са новите правила за плащане на ДДС - като например премахването на възможността за неплащане чрез прехвърляне на магазин на поредица от фирми. Агенцията по заетостта ще представи дейността си със собствен щанд на кариерното изложение за квалифицирани кадри Career Show 2019 на 10 септември в зала „Арена Армеец”, пише \"Монитор\". Участниците във форума ще имат възможност да се запознаят със свободните работни места, предлагани на пазара на труда –  актуалните за деня свободни позиции за специалисти и квалифицирани работници, които се предлагат в цялата страна, и как могат да се информират за тях чрез сайта и офисите на Агенцията по заетостта. Ще бъдат презентирани различните услуги, както за търсещите работа, така и за работодателите. Нагледно ще бъде демонстрирана платформата за европейска трудова мобилност EURES, чрез която може да се окаже подкрепа на желаещите българи да се завърнат и работят в родината, заявиха още от агенцията. ", "date": "2019.09.05", "title": "Новини или Novini - картината на печата за 5 септември"}
{"url": "https://www.actualno.com/interest/cherno-more-more-koeto-moje-da-gori-i-da-unishtojava-news_1372841.html", "text": "      Една детска рима на Корней Чуковски разказа как \"лисиците взели кибрит, отишли до синьото море и го запалили\". Разбира се, това е чиста измислица, защото животните не знаят как да използват кибрит. Но морето е способно да гори, особено що се отнася до Черно море. Всъщност 90% от водите му съдържат сероводород - горим, отровен и експлозивен газ с миризма на гнили яйца.      През 1927 година в Крим става разрушително земетресение, пълната информация за което е недостъпна за широката общественост. А се е случило следното. На 12 септември, 1927 година близо до Ялта има мощен трус от 8 по Рихтер. Той провокира големи свлачища. Освен Ялта, трусът е усетен и на други населени места по крайбрежието на Крим.   Въпреки че Крим е разположен в сеизмична зона, там обикновено не се случват сериозни земетресения. Следователно това събитие е необичайно и резониращо. Освен това земетресението е придружено от необясними явления. Имало е отвратителна воня и ярки проблясъци, чийто източник е морето. Стълбове от огън и дим са се издигали на няколкостотин метра от повърхността му. Така хората са били свидетели на горенето на Черно море.\r\nСпоред една версия, източникът на пожара е метан, който е изплувал на повърхността от тектонични разломи по време на земетресението. Но повечето експерти смятат, че сероводородът е причина за пожара.   Сероводородно море В сравнение с други морета и океани, подводният живот в Черно море е изключително оскъден. Това се отнася особено за дълбоководни видове. Това не е случайно, защото сероводородът, който се съдържа във водните слоеве, убива всички живи същества. А водният слой, наситен с този отровен газ, в някои райони започва вече на дълбочина 50 метра. Когато се издигне отгоре, може да настъпи масова смърт на морския живот. Веднъж това се случва в украинския курорт Коблево. В резултат на това на брега бяха изхвърлени приблизително 100 тона мъртва риба.\r\nИма живот във вода, наситена със сероводород, но той е представен само от анаеробни бактерии и някои видове морски червеи.       Черно море не е единственото, където водата е наситена с този газ, но на други места проблемът е по-малко остър. Факт е, че Черно море е едно от най-затворените. То има достъп до океаните през Босфора и Дарданелите, които го свързват със Средиземно море. Следователно сероводородът, който се образува тук, не се разсейва никъде - само се натрупва.\r\nОсвен това отпадъчните води и други замърсители, реагиращи с морската вода, образуват нов сероводород. Експерти твърдят, че много скоро дълбочината на сероводородния слой в Черно море ще бъде 15 метра.\r\nОтравянето на морската фауна не е най-лошото нещо, което може да се случи. Не забравяйте, че сероводородът е експлозивен. Едновременната експлозия на толкова голямо количество газ по силата си може да бъде сравнима с падането на астероид с размер на половината от Луната.\r\nОсвен това сероводородът, изплуващ от дълбокото море и навлизащ в атмосферата, може да предизвика интензивен киселинен дъжд. Такова количество киселина, пренесено от въздушните маси и изпадащо под формата на валежи, може да унищожи целия живот на разстояние от десетки километри от Черноморието. Какво да се прави?       Опасността, породена от увеличаването на количеството на сероводород в Черно море, е много голяма. Проблемът трябва да бъде решен и колкото по-рано, толкова по-добре.\r\nЕдно от решенията е строг контрол върху емисиите на вредни вещества във всички страни с достъп до Черно море. Освен това вече са започнали проучвания за възможността за извличане на сероводорода и използването му за икономически цели. В крайна сметка, той е отлично гориво. Може би е способно да замени бензина или друго гориво.\r\nЖалко е, разбира се, че не мирише на теменужки. Източник:  ; Превод:   ", "date": "2019.09.05", "title": "Черно море - море, което може да гори и да унищожава"}
{"url": "https://www.actualno.com/celebrate/sv-prorok-zaharija-i-pravedna-elisaveta-news_693267.html", "text": "      Св. пророк Захарий и света праведна Елисавета са родители на св. Иоан Предтеча. Захарий бил син на свещеник Варахия, Елисавета - сестра на Анна, майка на св. Дева Мария.      Захарий бил убит в храма между жертвеника и олтара от Иродовите войници, задето не казал къде е синът му - детето Иоан, за да го погубят по наредбата за избиване на Витлеемските младенци.   Св. Елисавета била \"от дъщерите Ааронови\" (Лук. 1:5). Според предание, водещо началото си още от апостолско време, именно св. пророк Захария, като първосвещеник в храма в Йерусалим, въвел Пресвета Богородица в храма. ", "date": "2019.09.05", "title": "Св. пророк Захария и праведна Елисавета"}
{"url": "https://www.actualno.com/europe/v-ispanija-nameriha-pochinala-edna-ot-ski-legendite-na-stranata-news_1372818.html", "text": "      Тялото на бившата испанска ски състезателка Бланка Фернандес Очоа беше намерено след дни претърсвания, включващи стотици полицаи и доброволци. 56-годишната Фернандес беше открита в планински район близо до Мадрид. Тя беше в неизвестност от 23 август.      Властите в Испания разследват причината за нейната смърт, уточнява БГНЕС.\r\nФернандес беше първата испанка, спечелила медал на зимните олимпийски игри, завоювайки бронз в слалома във френския курорт Албервил през 1992 година. Скиорката има четири победи за Световната купа.   \"Това е много тъжен ден за испанския спорт\", заяви Мария Хосе Риенда, държавен секретар на спорта в Испания.  На 1 септември черен автомобил \"Мерцедес\", който Фернандес последно е виждана да шофира, беше открит близо до Мадрид. Бившата скиорка, която беше запален турист, напуска дома си без телефона си и не е използвала кредитните си карти, откакто изчезна, казаха тогава полицейски източници на El Pais.\r\nТялото на Фернандес е намерено от следово куче, съобщи АФП.\r\nРодена в Мадрид през 1963 г., Фернандес участва в четири зимни олимпийски игри между 1980 и 1992 година. В интервю през 2014 година тя заяви, че карането на ски е \"мания\", но призна, че предпочита да играе голф след като се пенсионира.     ", "date": "2019.09.05", "title": "В Испания - намериха починала една от ски легендите на страната "}
{"url": "https://www.actualno.com/books/vatikanskata-princesa-razkazva-skandalnata-istorija-na-lukrecija-bordjija-news_815423.html", "text": "      В края на лятото Кристофър Гортнър се завръща на българския пазар с поредната си блестяща историческа сага, която разкрива непознатата досега история на папската принцеса Лукреция Борджия. „Ватиканската принцеса“, издадена от „Ентусиаст“, е необичаен роман за една противоречива личност, която повечето автори, увлечени от нейния образ, виждат като безскрупулна и развратна красавица, убийца и отровителка.      Кристофър Гортнър е познат на българските читатели със световнопризнатите исторически романи „Признанията на Катерина Медичи“, „Тайната на Тюдорите“, „Обетът на кралицата. Роман за Исабел Кастилска“, „Последната кралица. Историята на Хуана Лудата“ и „Интригите на Тюдорите“. Този път обаче Гортнър разказва за Лукреция, една необикновена жена, надарена с невероятен ум и проницателност, раздирана от противоречиви страсти, обичаща до полуда и обречена на много страдания и упреци.   Впечатляващите разследвания, описанието на пищната атмосфера и ловката характеристика на тези бурни времена, пресъздадени във „Ватиканската принцеса“, утвърждават Гортнър като един от най-добрите автори на исторически романи в света. След подробни проучвания на историческите документи, писателят представя завършена картина на нравите и главозамайващите обрати в историята на Ватикана. До папата и неговите синове съперници Чезаре и Хуан обаче изпъква Лукреция, която така и не успява да се освободи от бремето на своята фамилия и да избяга от съдбата си.\r\nКаква е истината за дъщерята на Родриго Борджия – папа Александър VI? Дали тя е въплъщението на фаталната жена? Или е типична представителка на скандалния род на Борджиите, превърнали се в мит с бързото им издигане от обикновени свещенослужители в испанската провинция до върха на църковната йерархия през ренесансовия XV век?  Главоломно следващи едно след друго безмилостни убийства, безпримерни интриги, грубо сексуално насилие и войни се преплитат в тази книга. Но в романа има и много любов, носеща типичната за Ренесанса жизненост, довела до ненадминати върхове в световната култура.\r\nКристъфър Гортнър е автор на изключително добре посрещнатите исторически романи у нас и по света „Признанията на Катерина Медичи“, „Тайната на Тюдорите“, „Обетът на кралицата. Роман за Исабел Кастилска“, „Последната кралица. Историята на Хуана Лудата“ и „Интригите на Тюдорите“. Притежава магистърска степен по литература със специалност „Ренесансови науки“ от Ню Колидж ъф Калифорния. След 11-годишна кариера в модния бизнес, Гортнър посвещава следващите 12 години на държавния здравен сектор. През 2012 г. Кристъфър Гортнър се отдава изцяло на писателска кариера, радвайки се на международния успех на романите си.   По време на дългите си пътувания, посветени на проучването на историческите факти за книгите си, писателят танцува галиард в бална зала от времето на Тюдорите и е живял в испански замък. Книгите на Гортнър получават световно признание и до момента са преведени на 21 езика. Продадени са над 400 000 екземпляра. Кристъфър Гортнър участва в редицата писателски конференции в САЩ и по света. Освен това е пламенен защитник на правата на животните и въпросите, свързани с проблемите на околната среда.    Наполовина испанец по произход, той живее в Северна Калифорния. ", "date": "2019.09.05", "title": "\"Ватиканската принцеса\" разказва скандалната история на Лукреция Борджия"}
{"url": "https://www.actualno.com/sofia/chasti-ot-sofija-shte-sa-s-narusheno-vodopodavane-news_1372670.html", "text": "      „Софийска вода” временно ще прекъсне водоснабдяването в някои части на столицата на 5 септември. Това съобщиха от пресцентъра на дружеството.      Във връзка с реконструкция на уличен водопровод на ул. „Арх. Пенчо Койчев“ във вилна зона „Малинова долина“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на:   ул. „Арх. Пенчо Койчев“, ул. „Арх. Антон Койчев“, ул. „Арх. Алекси Начев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Арх. Антон Койчев“ ъгъла с ул. „Проф. Юрдан Данчов“.\r\nВъв връзка с превключване на уличен водопровод на ул. „Каменоделска“ НПЗ „Хаджи Димитър“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Каменоделска“, ул. „Грънчарска“, ул. „Заводска“, ул. „Индустриална“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сапунджийска“ ъгъла с ул. „Опорска река“.  Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. ", "date": "2019.09.05", "title": "Части от София ще са с нарушено водоподаване "}
{"url": "https://www.actualno.com/art/16-svetovno-izvestni-majstori-na-akvarela-v-galerija-nuans-news_1372874.html", "text": "      Галерия Нюанс има удоволствието да ви покани на “Международна изложба акварел”, където ще имате възможност да видите произведения на 16 световно известни майстори на акварелното изкуство.      Поканените художници  са от България, Великобритания, Испания, Китай, Молдова, Русия, САЩ, Тайван и Швеция ще представят по две свои творби. Те са членове на различни международни акварелни организации (American Watercolor Society, National Watercolor Society, Royal Watercolour Society, Royal Institute of Painters in Watercolours) и редовно участват в международни фестивали и изложби.   Акварелът е техника, която не позволява грешки. Съдържа в себе си противоречието между категорична прецизност и лекота на движение, извършено без напрегнато усилие. Меката абстракция, която постига един художник, може лесно да се превърне в остро, реалистично изображение под четката на друг. Една от първите изобразителни техники познати на човечеството, акварелът не само се практикува, но и не спира да се развива до ден днешен. Между 11-ти и 29-ти септември ще имате удоволствието да се насладите на една изложба, която улавя широк спектър от техники и сюжети, а чрез тях представя на българската публика някои от най-утвърдените и интересни художници работещи в областта на акварелното изкуство.\r\nВсеки от 16-те участници в изложбата споделя негов собствен свят, от една страна чрез сюжетите си, а от друга чрез лично неговия технически замах, усвоен и развит до съвършенство. Част от авторите канят зрителя в съновни и абстрактни светове, изградени от тяхното собствено въображение. Други обезсмъртяват натюрморти с хиперреалистична точност, а трети разказват за бита и културата на собствения си народ. Колкото и да е различна работата на авторите, всяко едно изображение е родено  от съзерцание и чистосърдечно възхищение от света около нас и този в съзнанието ни. Съвременността рядко ни оставя възможност да се огледаме и да се насладим на красотата, която ни заобикаля, прикрита зад паравана на ежедневното. Този личен, потаен процес на вглеждане и възприемане на околният ни свят е източник на удоволствие и механизъм за осмисляне на съществуването. В рамките на изложбата ще съпреживеете изживяванията на авторите, породени от съзнателно търсене на красивото и изящното, там където не винаги се очаква да бъде открито.  На откриването на изложбата кураторът Евгения Мацурева ще проведе тур в галерията, където ще разкаже за всеки изложен автор и неговите картини. Евгения, като съосновател на творческа група «Art-Holidays», лично работи със световни майстори на акварела, организирайки техните майсторски класове и изложби в Русия, България, Испания и Италия. Познавайки отблизо техните истории и развитието им като художници, тя ще направи интересно и различно представяне.\r\nГалерия “Нюанс” ще представи лимитиран брой каталози за изложбата, които ще можете да закупите. Също така ще имате възможност да се сдобиете с автографи на някои от художниците, които ще присъстват лично на откриването.    ", "date": "2019.09.05", "title": "16 световно известни майстори на акварела в галерия \"Нюанс\""}
{"url": "https://www.actualno.com/cars/oshte-edna-sistema-stava-zadyljitelna-za-vsichki-novi-koli-news_1372875.html", "text": "      Още една система става задължителна за всички нови автомобили, които излизат на пазара. Устройството, което ще кара водача да провери дали на задната седалка не са забравени деца, ще се появи на всички леки коли, произведени от 2025 г., съобщава агенция Bloomberg, като се позова на алианса на автомобилните производители (Alliance of Automobile Manufacturers) и на Световната асоциация на производителите (Association of Global Automakers).      Съгласно подисаното вече доброволно споразумение, от 2025 г. всички нови автомобили ще бъат оборудвани с аудио- и визуални индикатори, които след изключване на двигателя ще напомнят на водача, че не трябва да оставя деца на задната седалка без наблюдение.   \"Автомобилите производители внимателно изучиха как да решат този проблем и взетото решение показва, че те вече са гоговни да помогнат на децата, като повишат тяхната безопасност. Новата система включва не само сега използваните устройства, но и нови, иновационни методи\", коментира президентът на алианса на автопроизводиелите Дейвид Швейтерт.\r\nАгенция Bloomberg припомня, че от 1998 г. около 800 деца (37 само през тази година) са починали от топлинен удар, тъй като са били оставени от близките си в затворени автомобили.   ", "date": "2019.09.05", "title": "Още една система става задължителна за всички нови коли"}
{"url": "https://www.actualno.com/europe/erdogan-iska-turcija-da-ima-jadreno-oryjie-news_1372842.html", "text": "      Турският президент Реджеп Ердоган намекна, че Анкара може да иска да придобие ядрени ракети. В реч в Сивас заяви, че не приема логиката страни, които имат ракети с ядрени бойни глави, да заявяват на други страни, че те не могат да ги притежават, съобщи кореспондентът на БНР в Истанбул.      При закриването на икономически форум президентът отбеляза успехите на Турция в икономическото развитие в последните години и коментира въпроса за притежаването на ядрени ракети, предаде БГНЕС.   \"В нечии ръце има ракети с ядрени бойни глави, при това не една или две. Ама в моите ръце не може да има. За мен това е неприемливо. В света сред развитите страни няма страна, която да не притежават такива ракети, всички  те имат. Русия и Съединените щати по колко имат, защо се съревноват, а на нас казват „Няма да правите това!“. Израел има ли? Има\".\r\nЕрдоган допълни, че по време на заседанието на Общото събрание на ООН ще разговаря с американския президент Доналд Тръмп относно закупуването на ракетни системи „Пейтриът“. Турския лидер обаче беше категоричен, че Анкара иска да ги закупи при същите условия, при които са закупени и руските системи С-400, като Турция особено държи на съвместното производство.   ", "date": "2019.09.05", "title": "Ердоган иска Турция да има ядрено оръжие "}
{"url": "https://www.actualno.com/asia/iranskijat-prezident-okonchatelno-skysa-jadrenoto-sporazumenie-news_1372815.html", "text": "      Президентът на Иран Хасан Рухани нареди всички ограничения на ядрените изследвания и разработки в страната да бъдат премахнати, което е третата стъпка на страната за ограничаване на ангажиментите ѝ по сделката за ядрената ѝ дейност от 2015 година (СВПД).      \"Обявявам третата стъпка\", каза той по държавната телевизия на Иран. \"На организацията за атомна енергия (на Иран) се нарежда незабавно да започне каквото е необходимо в областта на научните изследвания и развойна дейност и да се откаже от всички ангажименти, които бяха поети по отношение на ограничаване на научноизследователската и развойна дейност\", добави иранският президент, предаде БГНЕС.   През юли Иран се отказа от два други ядрени ангажимента - да ограничи запасите си от обогатен уран под 300 килограма и да се откаже от 3,67-процентовото ограничение за чистотата на запасите му от уран.\r\nСВПД се разпадна, след като американският президент Доналд Тръмп извади САЩ от споразумението и наложи нови санкции на Иран.   ", "date": "2019.09.05", "title": "Иранският президент окончателно скъса ядреното споразумение"}
{"url": "https://www.actualno.com/politics/bsp-podkrepja-prezidentskoto-veto-za-zakona-za-voennoto-razuznavane-news_1372879.html", "text": "       Ще подкрепим за Закона за военното разузнаване - военнослужещ трябва да оглави служба \"Военна информация\".      Това каза народният представител от ПГ на \"БСП за България\" Николай Цонков по време на дебатите по президентското вето върху Закона за военното разузнаване.   \"Между другото вече за пореден път обсъждаме такъв важен въпрос, свързан със службите за сигурност\", посочи още Цонков.\r\nСпоред него става въпрос не само за една служба, а за начин, по който се подхожда към службите за сигурност. Той изрази причините, поради които БСП е против законопроекта и за ветото на държавния глава.  \"На първо място ми се иска да изтъкна, че \"Военна информация\" е част от системата за отбрана, част от Министерство на отбраната, част от системата на въоръжените сили и като такава тя трябва да функционира според определени принципи. Такива принципи са централизирано управление, единоначалие, което трябва да има. Не на последно място - политически неутралитет\", допълни още Цонков.\r\nТой отчете, че военнослужещите имат определени подготовка, умения и знания и затова според него .   Според него, ако бъде назначено цивилно лице, означава, че то може да е било член на някоя партия. \"Тук задавам въпроса спазваме ли този принцип на политически неутралитет и как ние създаваме условия, че този човек ще бъде неутрален, равноотдалечен от всички и ще си върши съвестно в интерес на системата национална сигурност, своите задължения.    Очевидно тук има една друга идея - на първо място тази система да бъде овладяна. Тя да бъде част от концентрацията на контрол върху службите за сигурност, защото тя е единствената, която се намира извън прекия обсег на Министерски съвет\", допълни още Цонков.\r\nТой попита има ли сигурност това цивилно лице дали няма да обслужва и частни интереси. \"Ние смятаме, че тази промяна се прави за определен човек\", изтъкна още депутатът от БСП. Той отправи призив към депутатите да преосмислят позицията си по закона. \"Не потъпквайте системата за национална сигурнос т\", призова народният представител Николай Цонков. ", "date": "2019.09.05", "title": "БСП подкрепя президентското вето за Закона за военното разузнаване"}
{"url": "https://www.actualno.com/america/jertvite-na-dorian-stavat-vse-poveche-news_1372825.html", "text": "      Броят на жертвите на урагана Дориан на Бахамските острови достигна 20 души, съобщи вестник \"Маями Хералд\", позовавайки се на министъра на здравеопазването на страната Дуейн Сандс.      Според РИА Новости броят на жертвите ще се увеличава успоредно с претърсването на развалините, останали след удара на жестоката буря. А американският президент Доналд Тръмп обеща на бахамския премиер Хуберт Минис помощ.   \"Той (Тръмп - изд.) заяви, че САЩ ще предоставят цялата необходима  подкрепа на жителите на Бахамските острови\", се казва в изявлението.  Тръмп и Минис се съгласиха да работят заедно, за да определят точно къде  е най-необходима американската помощ.\r\nУраганът \"Дориан\" вече връхлетя крайбрежието на остров Абако, разположен в северната част на Бахамския архипелаг.    ", "date": "2019.09.05", "title": "Жертвите на \"Дориан\" стават все повече"}
{"url": "https://www.actualno.com/help/v-stara-zagora-organizirat-blagotvoritelen-bazar-v-podkrepa-na-jenja-maneva-news_1372894.html", "text": "      Благотворителен базар в подкрепа на 49-годишната Женя Манева, която се нуждае от спешна трансплантация на бъбрек, организират в Стара Загора. За 49-годишната жена вече е намерен подходящ донор, но сумата от 40 000 лева за трансплантацията в извърши в турска болница не по силите на Женя и семейството й.   Организаторите на благотворителната инициатива имат го нужда от стока за базара, който ще се проведе на 13 и 14 септември от 10 до 19 часа във фоайето на Регионална библиотека \"Захарий Княжески\". Желаещите да се включат могат да изпращат даренията, които да се продават на базара до 11 септември до Ваня Найденова, телефон: 0889 07 64 94, Офис Спиди Опълченски 843, за тяхна сметка. \r\nЗа базара могат да се изпращат ръчно-изработени красоти, книги за малки и големи, ученически пособия, нови или много запазени аксесоари и играчки, настолни игри, сувенири, домашно приготвени лакомства (важно е нещата да са опаковани поотделно), всичко, което е подходящо за подарък, нови дрехи и обувки. \r\nЗа повече информация може да се обърнете към страницата на кампанията Ако искате да помогнете на Женя Манева, може да го направите  и на:      ", "date": "2019.09.05", "title": "В Стара Загора организират благотворителен базар в подкрепа на Женя Манева"}
{"url": "https://www.actualno.com/asenovgrad/ogneno-shou-i-strelba-ochakvat-posetitelite-na-srednovekovnija-panair-v-asenovgrad-news_1372817.html", "text": "      Асеновград отново ще се върне няколко века назад във времето. През идния уикенд в Градския парк ще се проведе традиционният . Тазгодишното му издание ще представи тематично елементите на живота и бита от времето на Второто българско царство и средновековна Европа от XII–XIV век.      Пред местни и гости на Асеновград участниците в панаирната програма ще демонстрират занаятчийски технологии, като изработка на керамика, горещо и студено коване, изработка на кожа, монетосечене, домашни текстилни практики и други. Посетителите ще могат да се включат в различни състезателни игри, стрелба с лък и арбалет. Ще участват в изучаване на бойни техники за боравене с оръжие , както и в неизменните игри и танци. Воинските умения ще бъдат демонстрирани в двубои, турнири по фехтовка и стрелба с лък.    Вечерта ще завърши с огнено шоу и концерт на средновековна балканска и европейска музика. Участници в Средновековния панаир тази година са СНЦ \"Търновци\" от Велико Търново, Сдружение за исторически възстановки \"Чигот\" - Варна, НД \"Традиция\" - клон Панагюрище, бойна дружина \"Барадж\" - Пазарджик, свободни реконструктори, музикална група \"Фрея\" и огненото шоу на \"Палячи\".\r\nЕто и цялата програма на Средновековен панаир 2019 г. в Асеновград:   10:00 ч. - официално откриване 10:15 ч. - бойна демонстрация 10:30 ч. – 12:30 ч. - демонстрации на занаяти, бит и традиции, средновековни игри, стрелба с лък за посетителите 11:00 ч. - беседа за оръжия и защитно оборудване, урок по средновековна фехтовка 14:00 ч. - кулинарни демонстрации 14:00 ч. - 17:00 ч. - демонстрации на занаяти, бит и традиции, средновековни игри, стрелба с лък за посетителите 15:00 ч. - турнир по стрелба с лък 16:00 ч. - бойна демонстрация, беседа за оръжия и защитно оборудване, урок по средновековна фехтовка 19:00 ч. - концерт на група „Фреа“ и огнено шоу „Палячи” 10:00 ч. - 14:00 ч. - демонстрации на занаяти, бит и традиции, средновековни игри, стрелба с лък за посетителите 10:30 ч. - боен турнир „Меч на честта“ 11:30 ч. - беседа за оръжия и защитно оборудване, урок по средновековна фехтовка 15:00 ч. - обявяване на победителите в турнирите, закриване на панаира.    ", "date": "2019.09.05", "title": "Огнено шоу и стрелба очакват посетителите на Средновековния панаир в Асеновград"}
{"url": "https://www.actualno.com/music/fredi-merkuri-na-73-vijte-naj-dobroto-ot-nego-news_1372930.html", "text": "      Легендарният Фреди Меркюри днес трябваше да навърши 73 години. За съжаление талантливият изпълнител вече не е сред нас, но вокалистът на Queen остави след себе си изключителни песни, променили музикалния свят.      Фарук Булсара, както е истинското му име, е роден на 5 септември 1946 г. в Стоун Таун на остров Занзибар. Той е от етнорелигиозната общност парси. По-късно семейството му се мести в Индия и след това във Великобритания, където през 1970 година заедно с Брайън Мей и Роджър формира групата Queen. Умира през 1991 на 45 години след усложнения от СПИН, като потвърждава публично един ден преди смъртта си, че е болен.   \"Поради огромния натиск на медиите през последните две седмици искам да потвърдя, че съм болен от СПИН. Смятах за коректно да пазя в тайна информацията досега заради близките си. Но настъпи моментът приятелите ми и феновете да научат истината. Надявам се всички да се присъедините към лекарите ми в борбата с тази ужасна болест. Личният ми живот винаги е бил много важен за мен.\"\r\nВижте 5 силни цитата от него и 5 от най-любимите ни песни на Queen в    ", "date": "2019.09.05", "title": "Фреди Меркюри на 73! Вижте най-доброто от него! "}
{"url": "https://www.actualno.com/society/pochina-humoristyt-veselin-vasilev-news_1372892.html", "text": "      На 78-годишна възраст почина хумористът и имитатор Веселин Василев, по-известен като Весо Парцала. Това съобщи в профила си в социалната мрежа илюзионистът Борислав Борисов  - Боби Шоу.      „Любимецът на народа”, както Парцала беше известен в публичното пространство е починал в сряда. По информация на Нова телевизия Веселин Павлов е починал от рак на панкреаса.   Той е бил част от хумористично трио заедно с Венци Мартинов и Димитър Туджаров – Шкумбата. Има издадени седем албума с хумор и вицове.\r\nПоклон пред паметта му!   ", "date": "2019.09.05", "title": "Почина хумористът Веселин Василев "}
{"url": "https://www.actualno.com/africa/pochina-i-sinyt-na-morsi-news_1372829.html", "text": "      Абдула Морси, син на покойния президент на Египет Мохамед Морси, почина късно вчера вечерта след внезапен сърдечен удар, съобщи Анадолската агенция, позовавайки се на източник от семейството, предаде БГНЕС      Все още не е известно какво може да е причинило инсулта.   Припомняме, че и наскоро при странни обстоятелства. Тогава държавната телевизия на Египет съобщи, че Мохамед Морси \"страда от доброкачествен тумор, има осигурена постоянна медицинска помощ и смъртта му е причинена от сърдечен удар\". Той беше погребан в град Наср, източно от Кайро.\r\nМорси беше избран за президент през 2012 година, но беше свален с военен преврат година по-късно. Военните смазаха движението \"Мюсюлманско братство\", арестувайки Морси и много други от лидерите на групата, които са в затвора и до момента са преминали през множество съдебни процеси.  Отношенията на Турция с Кайро се влошиха, след като египетската армия, след това ръководена от Ел Сиси, свали Морси. Ердоган категорично осъди прокуждането на Морси.\r\nAmnesty International и други правозащитни групи призоваха за честно, прозрачно и всеобхватно разследване на смъртта на Морси и повдигнаха въпроси относно лечението му в затвора. Правителството на Египет отхвърли обвиненията, че е бил лошо третиран.    ", "date": "2019.09.05", "title": "Почина и синът на Морси"}
{"url": "https://www.actualno.com/viewpoint/njama-sini-i-cherveni-puknatinata-v-bylgarija-e-mejdu-horata-i-vlastta-news_1372946.html", "text": "      Цяла седмица бях много зает и затова чак сега намирам време да се заема с фундаменталното изказване на лидера на групата, наричаща себе си „СДС”, направено след сключването на съюза с ГЕРБ за местните избори. Изложените от него тези искат сериозен анализ, тъй като изясняват контекста на започналите душевни драми сред т.нар. „градска десница” в навечерието на изборите в София.      Човекът ни съобщи две неща. Първо, дълг било на „десницата” - тоест, на ГЕРБ и СДС, да се пребори за големите градове, тъй като, второ, основната цел на „десницата” била да не допусне БСП до властта. Не да управлява добре и да развива някакви неща, а да не „допусне”. \"Махаме комунистите - и готово!\" Както казваше преди две десетилетия един активист на СДС: „Няма нищо сложно в цялата работа. Махаме комунистите, на тяхно място слагаме наши хора - и готово!”. Беше по време на конференция за противодействие на зараждащата се тогава корупция.  Ако беше толкова лесно, нямаше да наблюдаваме споровете сред „градската десница” по повод кандидатурата на Манолова за кмет на София. Или да го кажа по друг начин: днешната предизборна теза на СДС е точно толкова вярна, колкото и твърдението на техния активист преди 20 години по отношение на корупцията. Ако той беше прав тогава, корупцията отдавна щеше да е изкоренена. Но той не беше и затова тя не е.\r\nПредлаганата ни „ляво-дясна” конструкция има ясна тактическа цел, напълно съвпадаща с обичайната предизборна реторика на Борисов: „десните” да гласуват за „дясната” Фандъкова (и за нейните еквиваленти по места), за да не бъдат допуснати „комунистите” (и в частност Манолова) до властта. А всъщност спорът „кой е по-най-десен” е не само крайно досаден, но и фундаментална архаика. Все едно да разчитаме на египетските пирамиди при управленето на космически кораби.\r\nОт разграниченията - кое е едно нещо, кое е друго нещо - има полза само тогава, когато ни вършат работа. А в днешния свят отдавна вече не се решават въпроси, при които мисленето в категориите „ляво-дясно” е полезно. Напротив: това е мислене, целенасочено култивирано от онези, които не искат да виждаме света пред себе си, камо ли да разполагаме със сечивата за неговата промяна. Това е прословутият „воал на Майя”, който, според хиндуистите, забулва света. Именно езикът, думите са инструментът, с който този воал може да бъде отместен, за да видим нещата такива, каквито са.     Елементарно е всъщност А нещата - и в България, и по света - са прости. На единия полюс имаме себични и капсулирани властови елити, в здрав съюз с монополи и банки, които присвояват неща, принадлежащи на всички. Превръщат общото благо в свое собствено и така се саморазкриват като олигархии по дефиницията на Аристотел. На другия полюс са ощетените граждани, които, вместо да са реален суверен, са превърнати в овце за стригане. Олигархичните елити включват и леви, и десни. Ощетените граждани - също. Пукнатината е между гражданите и властта. А „ляво” и „дясно” са просто шарени димки, пускани от властта за объркване на гражданите.\r\nПримерите по света са вече десетки. И в България е същото. ГЕРБ, БСП и всички парламентарно представени сили са част от тази олигархия по дефиницията на Аристотел, в която чудесно си съжителстват с разни индивиди, присвояващи неща, които са на всички. А гражданите - те са навън, където ги стрижат и притискат. С други думи: ГЕРБ не са десни, БСП не са леви, ВМРО не са патриоти и т.н.\r\nНа едни местни избори тези безспорни истини са особено видни. Защото каква ти е ползата от „десен” кмет, който краде от твоите данъци и междувременно разсипва града ти? И каква ти е вредата от „ляв” кмет, който не краде и развива града?\r\nКаква е например ползата на Пловдив от „десния” кмет Тотев, провалил гръмотевично шанса, даден му от статута „Културна столица”? Каква беше вредата за Севлиево от кмета-„комунист” Йовков, който превърна града от една прашна улица с кози в модерен индустриален център?   Каква е ползата на „десните” софиянци от „дясната” Фандъкова? И каква би била вредата от някой не-„десен” кмет, който да изправи града на крака и да спре кражбите? \"Ако Хитлер нахлуе в Ада…\" В момента драмите на „градската десница” се въртят около онова, което Рейгън предлага като подход още преди едно поколение: “На вас и на мен ни се казва, че трябва да изберем между лявото или дясното, но аз предполагам, че няма такова нещо като ляво или дясно. Има само горе и долу. Нагоре - към отколешната мечта за максимална индивидуална свобода, съчетана с ред. Или надолу - към незначителността на отделния човек при тоталитаризма”.\r\nАко заменим „тоталитаризма” с „олигархията”, получаваме описание на днешния ни ден. Но някаква драма за „градската десница” тук все пак има. На нея обаче, поне в София, ѝ предстои още по-голяма драма. А именнно: на 28 октомври да разгадае посланието, съдържащо се в следното съждение на Чърчил. Когато през 1941 го питат защо посочва Сталин за съюзник във войната, след като в последните 20 години е бил най-яростният антикомунист в света, той отвръща: „Ако Хитлер нахлуе в Ада, все ще намеря една добра дума за Дявола”.\r\nЩо се отнася до мен самия - оказвам се късметлия:по лична карта съм селянин и така съм спасен от участта да бъда „градска” каквото и да било... Автор: Евгений Дайнов,    ", "date": "2019.09.05", "title": "Няма \"сини\" и \"червени\" - пукнатината в България е между хората и властта"}
{"url": "https://www.actualno.com/society/predlojenie-kurierite-da-proverjavat-riskovi-koleti-i-bez-syglasieto-na-poluchatelja-news_1372785.html", "text": "      При изпращане и получаване на пощенски пратки куриерските фирми вече ще проверяват задължително дали в тях има акцизни стоки. Ако такива се установят, а за тях не е платен дължимият акциз, пратките ще бъдат спирани, а нарушителите - наказвани с глоби от минимум 1000 лв. Това предвиждат промени в Закона за акцизите и данъчните складове, публикувани за обществено обсъждане от финансовото министерство наред с изменения и в други данъчни закони, пише в. \" \".      Въведената от година практика изпращачите да декларират писмено пред куриерските служби, че акцизните стоки, които изпращат, са с платен акциз и имат бандерол, ако такъв е задължителен, не е постигнала очаквания ефект, признават от финансовото министерство. Декларацията бе въведена, за да освободи от отговорност куриерските фирми и тя да се поема единствено от изпращачите на стоки без платен акциз. Масово подателите обаче намирали начин да заобиколят декларирането на тези обстоятелства. Затова сега се предлага декларацията да отпадне, а куриерите да преглеждат всяка пратка, като тя ще бъде отваряна лично от подателя или получателя й.   Това е поредна мярка да се пресече нелегалната търговия с тютюневи изделия и особено на тютюн за пушене. В последните години широко се разпространи практиката стоката да се предлага в сайтове в интернет, а клиентите да поръчват по телефона, като доставката се извършва от куриерски фирми. На няколко пъти със законови промени бяха въведени ограничения за изпращане чрез пощенската мрежа на акцизни стоки. Сега се предлага пощенският оператор да може да изисква от подателите документи за произхода на изпращаните стоки. Освен това за предотвратяване и разкриване на нарушения Агенция \"Митници\" ще обменя информация с куриерските служби за рискови податели, получатели и пратки. Дава се правомощия на пощенските оператори след разпореждане от митническите органи да отварят рискова пощенска пратка и без съгласието на подателя.\r\nВ закона за акцизите се правят и промени, които да възпрепятстват прехвърлянето на собственост от страна на нарушители с цел избягване плащането на дължими акцизи и глоби. Митническите органи ще могат да налагат предварителни обезпечения, ако в хода на проверка са установили укриване на налози. В практиката са установени случаи, при които проверяваните лица, за да не платят дължими акцизи и глоби, прехвърлят своето имущество на други лица, се посочва в мотивите за законовата промяна.  За поредна година финансовото министерство прави промени във всички данъчни закони, като ги вкарва в преходните и заключителните разпоредби на един от тях - в случая Закона за корпоративното подоходно облагане. За догодина не са предвидени сериозни данъчни изменения. Повечето от предложените корекции са с цел прецизиране на разпоредби и административни улеснения за данъкоплатците, а в законите за корпоративното подоходно облагане и за ДДС се въвеждат и няколко евродирективи, които целят да се спре избягването на данъци при трансгранични сделки. ", "date": "2019.09.05", "title": "Предложение: Куриерите да проверяват рискови колети и без съгласието на получателя"}
{"url": "https://www.actualno.com/politics/ninova-ochakvame-mrysna-kampanija-s-kompromati-news_1372899.html", "text": "      Партийните организации на БСП в столицата продължават да номинират Мая Манолова за кандидат за кмет. Освен нея има и други кандидатури, това заяви лидерът на БСП Корнелия Нинова, но отказа да спомене техните имена, предаде репртер на БГНЕС.      Нинова регистрира в ЦИК „БСП за България” за предстоящите местни избори.   Тя очаква, че част от тези кандидатури сами ще се откажат и ще си направят самоотвод. На 11 септември ще стане ясно кого ще номинира за кмет столичната партийна организация, а на 15 септември окончателно ще бъде взето решение на Централен съвет на БСП, добави още Нинова. Тя припомни, че до момента БСП имат 161 кандидати за кметове. Тя очаква една мръсна кампания с компромати, на която БСП ще отговорят с позитивен тон. ", "date": "2019.09.05", "title": "Нинова: Очакваме мръсна кампания с компромати"}
{"url": "https://www.actualno.com/politics/bsp-vnasja-promeni-v-pravilnika-za-rabota-na-ns-za-da-vyrne-bojko-borisov-v-plenarna-zala-news_1372927.html", "text": "      Внасяме предложение за възстановяване на блиц-контрола в парламента. Това каза заместник-председателят на ПГ на \"БСП за България\" Крум Зарков по време на брифинг в Народното събрание, предаде  \"Фокус\".       Целта е да се задължи министър-председателя да се явява поне веднъж в месеца в парламента. Предложението е да възстановим така наречения блиц-контрол\", каза още Зарков.   Той посочи, че в тази процедура предлагат в последните до два часа всяка първа сряда на месеца, министър-председателят и заместник министър председателите да се явяват в Народното събрание.\r\n\"Считаме, че това е крайно наложително, за да се възстанови истинската контролна функция на парламента \", посочи още заместник-председателят на ПГ на \"БСП за България.  „Ние застъпвахме тази позиция още в началото на неговата работа, когато това постижение на българската демокрация бе отменено“, припомни депутатът и допълни, че един от аргументите за отпадането на блиц-контрола е бил, че питания към премиера могат да се отправят във всеки редовен парламентарен контрол, който традиционно се провежда в петък.\r\n„Практиката обаче показа, че със трикове на разпределяне на ресорите, както и с пазене от председателството на парламента, той се е явявал само няколко пъти за повече от две години“, каза още Крум Зарков. ", "date": "2019.09.05", "title": "БСП внася промени в Правилника за работа на НС, за да върне Бойко Борисов в пленарна зала"}
{"url": "https://www.actualno.com/burgas/okolo-sto-kilograma-zlatni-predmeti-pokazva-arheologicheskijat-muzej-v-burgas-news_1372912.html", "text": "      Археологическият музей в Бургас е домакин на изложбите „Тракийското златно съкровище от Вълчитрън“ и „Споменът за Велика България“. До края на месец септември в зала „Трезор“, всеки посетител ще може да се докосне до изяществото на съдовете, които обаче не са били ползвани от обикновените хора . Те са били достояние на елита и на жреците и с тях са се извършвали ритуали.       разговаря с Милена Дамаскова, която е уредник в Археологическата експозиция на РИМ Бургас:“ За пета година в зала „Трезор“ се представят различни съкровища, които са свързани с историята на България. Това е най-старото тракийско съкровище, датирано от XVI-XII век пр.н.е. Другото интересно е аналогията, която историците правят с изложбата за древен Египет от периода на Тутанкамон, която в момента гостува в Бургас. Могат да се видят две паралелни култури, които са се развивали по едно и също време. Хората ще разберат от нашата експозиция какво се е случвало тук по същото време. Златните съдове са използвани в култови практики на тракийските царе-жреци“. Съкровището е от девет съда, с чистотата на златото 88% и общо тегло 12.5 килограма.  Изложбата „Споменът за Велика България“ показва най-интересните предмети от съкровището на хан Кубрат от Малая Перешчепина . То съдържа златните пръстени с името на хана, жезъл, златни кани, ритон, златни накрайници от ханския колан. Това са единствени музейни копия на оригиналите, които се съхраняват в Санкт Петербург в музея „Ермитаж“. Съкровището на хан Кубрат е най-голямото ранносредновековно съкровище, което до този момент е намерено в Европа. Златните и сребърните предмети тежа т 76 килограма. Те показват икономическа мощ на държавата на хан Кубрат, която не случайно е наричана „Велика България“.\r\nАрхеолозите от музея в Бургас са доволни от големия интерес на гости и туристи към уникалните експонати. От началото на лятото до сега посетители са осем хиляди души. ", "date": "2019.09.05", "title": "Около сто килограма златни предмети показва Археологическият музей в Бургас"}
{"url": "https://www.actualno.com/healthy/6-godishno-dete-pochina-v-tyrgovishtkata-bolnica-ima-symnenija-za-meningit-news_1372925.html", "text": "      Момченце на 6 години почина в търговищката болница, въпреки започналото лечение. Това потвърди директорът на лечебното заведение д-р Иван Светулков, цитиран от „24 часа”.      Съмненията са за менингоенцефалит, но до момента не са пристигнали резултатите от пробите, изпратени за изследване в Националната референтна лаборатория, казаха още от болницата.   Детето е от Омуртаг, то е прието за лечение на 22 август по спешност с висока температура и зачервено гърло, последвани от припадък и гърч. Изпаднало в безсъзнание. Тъкмо тази клинична картина насочила медиците към тежката диагноза.\r\nМалкият пациент живеел със семейството си в Белгия, в България си дошъл за лятото, за да се види с баба и дядо.  При приемането му в болницата станало ясно, че детето не е ухапано от кърлеж или друго насекомо, за да има висока температура, нито пък било получило някаква травма по тялото.\r\nИмало и всички задължителни имунизации. Ако диагнозата менингоенцефалит бъде потвърдена официално, това ще бъде първият случай на болен от тази болест за годината в област Търговище.    ", "date": "2019.09.05", "title": "6-годишно дете почина в търговищката болница, има съмнения за менингит "}
{"url": "https://www.actualno.com/society/prognoza-za-vremeto-5-septemvri-chetvyrtyk-news_1372795.html", "text": "      Днес ще преобладава слънчево време с временни увеличения на облачността – преди обяд на места в низините с ниска, а следобед на планинските райони с купеста облачност. Само на отделни места ще превали. Ще духа слаб, в Източна България до умерен изток-североизточен вятър. Максималните температури ще са предимно между 26° и 31°, в София около 27°. Атмосферното налягане през деня слабо ще се понижи и ще бъде малко по-ниско от средното за месеца. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).      Над Черноморието ще преобладава слънчево време с повече облаци преди обяд, главно по северното крайбрежие. Ще духа до умерен североизточен вятър. Максимални температури 24-26°. Температурата на морската вода е 25-26°. Вълнението на морето ще бъде 3-4 бала, но през деня ще отслабне малко.   Над планините ще бъде предимно слънчево, следобед с купеста облачност, но само на отделни места ще превали. Ще духа слаб, по високите части на Рила и Пирин умерен северозападен вятър. Максимална температура на височина 1200 метра – около 21°, на 2000 метра – около 13°.\r\nПрез следващите дни до края на седмицата ще преобладава слънчево време, с максимални температури в повечето места между 27° и 32°. Купеста облачност ще се развива в следобедните часове над западните райони от страната, но само на отделни места, главно в планините и планинските райони там, ще има краткотрайни превалявания. През почивните дни и над Източна България ще има временни увеличения на облачността, но почти без валежи. Вятърът ще се задържи с източна компонента, слаб до умерен.   ", "date": "2019.09.05", "title": "Прогноза за времето - 5 септември (четвъртък)"}
{"url": "https://www.actualno.com/actualno/kak-travmite-na-prehoda-stanaha-trafici-na-mediite-news_1372944.html", "text": "      Запознаването на читателя с подобни работи едва ли ще благоприятства както него, така и самите медии. В същото време ако той не бъде запознат, рискува да пропусне твърде потискащото обстоятелство, че всъщност негови страстни идеи и геополитически ориентации далеч не вълнуват медиите, които му поднасят новини относно тях, но се налага да го правят, за да го превърнат в ракета трафиконосител, носещ \"брой импресии\", разярено коментиращ и прекарващ десетки часове в спорове тип.      Ето кратък пример, който е огледален на много други - на МВнР към Русия и скандалът дали Съветската армия е донесла освобождение от нацизма или е наложила репресии; доколко едното е свързано с другото, нацизмът или комунизмът са по-голямото зло, каква трябва да е геополитическата ни ориентация към Русия и Европа, Ден на Победата ли да се празнува или Ден на Европа, да се бутат ли паметници или да се ограждат със скейтъри, на тях да има цветя или да се пикае, или да има цветя, но върху тях и да се пикае от време на време. И да имам мнение по тези въпроси, ще си го спестя - голяма работа, всеки има мнение по тях.\r\nОнова, което не трябва да се спестява обаче е друго. Очевидно е, че са инсталирани медии, които се развиват с финансиране от други държави, преки играчи на арената на горния конфликт; тези медии се знаят добре, по принцип работят професионално, но понякога страдат от интересни когнитивни дисонанси: да кажем в прозападните може да видиш възхвала на пазарната икономика, когато те никога не са се издържали по правилата на пазарната икономика, а в проруските пък да попаднеш на смайващи носталгични пориви, които задължават към почти мистична вярност спрямо Русия, такава, каквато има само в църковния брак. \r\nИзвън тези два медийни фронта, които са ясни и къде по-умело, къде по-дървено, водят пропагандните си сражения, остават всички останали медии, които все пак са повече. На тях отдавна им е ясно какво значат тези информации за Русия, за 9-ти септември (само след няколко дни пак), за караници между посолства, за разбира се вездесъщия Путин, за споровете около комунизма и демокрация. Означават   Преди години в този занаят стана ясно, че общо взето травмираният от прехода читател е получил две житейски възможности: в едната той е от онези, които са изнесли прехода на гърба си, а в другата пак от тях, само че е останал със счупен гръбнак. Вторите, оказа се, са повече, и се оказа, че в тях бушуват определени страсти на разочарованието: и някъде някой находчив бизнес нюх реши, че веднъж изцедени от самия преход, тез хора мога да се доизцедят още веднъж като читателска маса, която яростно да спори помежду си за годините на социализма, за руски или западни влияния, за т.нар. \"цивилизационен избор\". Но този избор е най-малкото важно тук: много по-важно е читателят да минава през серия от идентификации на \"свои\" и \"чужди\", за да му е ту хубаво, ту ядосано, въобще да се движи през полярни състояния, които отдавна са описвани като най-важният емоционален тригер, който гарантира читателко внимание. Мисълта ми е, че ако се беше оказало, че има някаквъв яростен спор в българското общество дали кюфтетата да са с лук или без, (макар, че отдавна българското кино е дало ясен отговор на този въпрос), то за медиите нямаше да има особено значение дали ще се спори за 9-ти септември или за кюфтетата. На всичкото отгоре с тези неща работи и друг отдавна описван медиен, а и не само ефект - snowball effect, ефектът на снежната топка, при който самото явление започва да трупа маса от самото себе си и да се разраства, когато е приведено в движение. Е, машината работи добре - последните разпри между посолствата и институциите са само загрявка за идващия 9-ти септември, който пък после ще повтори същия спор, само че за 10-ти ноември, за да може цикълът да се възпроизвежда успешно всяка година и вашите скъпоценни мнения и интереси да се монетизират добре. Рекох да го спомена. Пък иначе давайте: комунизмът това! комунизмът онова! Ясно, разбираме добре. Това или онова, важното е да сте по сайтовете. Автор:        ", "date": "2019.09.05", "title": "Как травмите на прехода станаха трафици на медиите"}
{"url": "https://www.actualno.com/society/nap-naj-nakraja-pokaza-kakvi-lichni-danni-sa-razprostraneni-news_1372928.html", "text": "      Вече е достъпно приложението, чрез което всеки гражданин може да разбере какви негови лични данни са били неправомерно разпространени, вследствие на хакерската атака през юли. Електронната услугата е качена в специално разработен сайт, чрез който НАП ще продължи да информира засегнатите лица, съобщиха от приходната агенция.      Справка може да се получи по следните начини:   По електронен път - достъпът до автоматичната електронна справка за клиенти се осъществява на адрес - . Справката е достъпна с ПИК, издаден от НАП, или с електронен подпис. Справка с електронен подпис може да бъде направена само за физическо лице, което е посочено като титуляр или автор в електронния подпис и в него се съдържа ЕГН.\r\nВ офис на НАП – справка може да бъде направена във всеки един офис на НАП. Услугата се предоставя след идентифициране с документ за самоличност. В случаите, в които желаете справка за друго лице, е необходимо да предоставите пълномощно.  По телефона – българските граждани, които не разполагат с ПИК и КЕП, живеят дългосрочно в чужбина и нямат възможност да посетят офис на НАП, могат да получат информация на телефонния номер за връзка с НАП от чужбина – +359 2 9859 6801. След свързване, наш експерт ще Ви зададе контролни въпроси с цел идентификация и предоставяне на нужната Ви информация.\r\nОбща информация за чуждестранните лица е публикувана в английската версия на създадения по темата сайт: https://check.nra.bg/. Чуждестранните лица, за които има разпространени лични данни, ще бъдат уведомени от данъчната си администрация.   Новата надградена услуга, предоставяща информация за неправомерно достъпените и незаконно разпространени лични данни, замества съществуващата досега проверка, която се извършваше с ЕГН и телефонен номер.     ", "date": "2019.09.05", "title": "НАП най-накрая показа какви лични данни са разпространени "}
