{"url": "https://www.actualno.com/politics/partiite-bez-naem-za-centrali-no-trjabva-da-gi-remontirat-news_1403270.html", "text": "      С промени в правилника за прилагане на Закона за държавната собственост, наемите на имоти - държавна собственост ще се определят на пазарен принцип на база оценка от независим оценител, предава БГНЕС. представени или не, както и синдикатите, няма да плащат наем и ще имат право да ползват имотите до 10 години, ако плащат данъци, режийни и текущи ремонти.      Това се казва в проект на постановление на Министерския съвет за изменение и допълнение на Правилника за прилагане на .  Предвижда се наемните цени на имоти – държавна собственост да се определят на база оценка, извършена от независим оценител, отчитаща условията на конкретния пазар и съобразена с приетите по реда на Закона за независимите оценители стандарти за оценяване.   До сега наемната цена на помещения, предназначени за здравни, образователни и хуманитарни дейности за социално задоволяване нуждите на населението или на юридически лица с нестопанска цел, определени за осъществяване на общественополезна дейност, както и на помещения, предоставени на международни организации, които се предоставят под наем без провеждане на търг, се определя в троен, съответно в петорен размер спрямо наемната цена на жилище със същата полезна площ и показатели.\r\nОпределянето на първоначалната наемна цена при провеждане на търгове за отдаване под наем на имоти – държавна собственост към настоящия момент също става спрямо наемната цена на жилище със същата полезна площ и показатели, като се дава възможност цената да бъде увеличена до 40 пъти в зависимост от реалните пазарни наемни цени за съответния район.  С предложените промени се цели по-добра защита на държавния и обществения интерес.\r\nВ изпълнение на приетите от Народното събрание изменения в Закона за държавната собственост и Закона за политическите партии, в проекта на Постановление се предвижда още промяна в начина на предоставяне на държавните имоти.\r\nПолитическите сили, отговарящи на чл. 31 от Закона за политическите партии, вече няма да заплащат наем, а ще се учредява безвъзмездно право на ползване върху имот – частна държавна собственост, за срок не по-дълъг от 10 години.       В Правилника е записано изрично, че партиите не могат да използват държавния имот за извършване на икономическа дейност, нито да ги отдават под наем или да ги преотстъпват за ползване. От партийното ръководство ще трябва да декларират, че разполагат с необходимия финансов ресурс за стопанисването на имота.\r\nПартиите ще заплащат данък недвижими имоти и такса битови отпадъци за имота, всички експлоатационни разходи, както и тези за текущи поправки и ремонти.\r\nПолитическите партии трябва да представят документ, удостоверяващ, че имат парламентарна група или достатъчен брой народни представители да образуват такава.\r\nИзвънпарламентарните партии пък ще трябва да доказват, че на последните избори за народни представители са получили не по-малко от едно на сто от действителните гласове.\r\nПри неплащане на разходите повече от три месеца, както и когато партията престане да отговаря на изискванията на чл. 31 от Закона за политическите партии, договорът се прекратява.      С промените в Правилника за прилагане на Закона за държавната собственост се разписва подробно и редът за ползване на имоти – частна държавна собственост от синдикатите. Синдикалните организации не могат да осъществяват в тях икономическа дейност, нито да ги отдават под наем или да ги преотстъпват за ползване.\r\nСиндикатът, на който e предоставен за безвъзмездно ползване имот – частна държавна собственост, също е длъжен да плаща данък недвижими имоти и такса битови отпадъци за него, както и всички експлоатационни разходи и тези за текущи ремонти. ", "date": "2019.11.05", "title": "Партиите без наем за централи, но трябва да ги ремонтират "}
{"url": "https://www.actualno.com/balkani/atina-iska-turcija-da-priznae-prestyplenija-sreshtu-armencite-i-gyrcite-news_1403283.html", "text": "      Президентът на Гърция Прокопис Павлопулос призова днес срещу арменците и гърците, пише „Катимерини”, цитиран от БГНЕС.      След срещата си с арменския президент Армен Саркисян в Ереван Павлопулос подчерта, че подобна стъпка ще бъде в интерес на Турция, която определи като „приятел и съсед”. Според него, ако Анкара „прояви смелост да се извини” за престъпленията срещу човечеството, извършени от предишни лидери срещу арменци и гърци, това ще стабилизира позицията ѝ на международната арена.   Гърция приветства факта, че срещу арменците се разширява.\r\nПавлопулос подчерта, че Гърция иска да развива приятелски отношения с Турция и подкрепя нейното бъдещо членство в ЕС, но това предполага зачитане принципите на международното право и европейското законодателство.   ", "date": "2019.11.05", "title": "Атина иска Турция да признае престъпления срещу арменците и гърците "}
{"url": "https://www.actualno.com/society/medicinskata-sestra-obijdala-deteto-v-stolichna-jasla-napuska-dobrovolno-news_1403297.html", "text": "      Медицинската сестра, която беше записана със скрита камера да обижда и напада дете от яслената група в столичната 27 ДГ \"Детска китка\", доброволно е подала заявление за напускане, съобщава \" \". По случая е разпоредена вътрешна проверка.      Предстои да бъдат взети писмени обяснения от директора на детската градина Галя Димитрова, както и на медицинското лице Снежина Стоичкова, съобщават от район \"Надежда\". Експерти от Столична община са извършили проверка в градината, за да бъде изяснена отговорността на директора по случая. Галя Димитрова ще представи на Столична община писмените обяснения на останалите служители, отговарящи за групата на пострадалото дете. Ще бъдат наложени и санкции.   Експерти вече са се срещнали с родителите на детето, от които се очаква да подадат писмени сигнали до Столична община и Държавна агенция закрила на детето. Директорът на детската градина ще проведе спешно допитване до родителите за въвеждане на видеонаблюдение и при постигнато съгласие такова ще бъде изградено. ", "date": "2019.11.05", "title": "Медицинската сестра, обиждала детето в столична ясла, напуска доброволно"}
{"url": "https://www.actualno.com/society/39-ijat-ni-kontingent-vstypi-v-izpylnenie-na-misija-reshitelna-podkrepa-v-afganistan-news_1403263.html", "text": "      Военнослужещите от 39-ия български контингент встъпиха в изпълнение на своите задължения в мисията на НАТО в Афганистан „Решителна подкрепа“.      На тържествената церемония, която се проведе в база KAF в Кандахар, Афганистан, командирите на 38-и и 39-и контингент полковник Иван Иванов и полковник Красимир Горанов подписаха акта за сдаване и приемане на длъжността „национален командир на контингента“ в присъствието на комисия по ротацията от Съвместното командване на силите. Председателят на комисията полковник Димитър Андонов - началник на сектор в отдел „КИС” на Съвместното командване на силите, изказа благодарността на командването към 38-ия контингент за отличното изпълнение на задачите. Той изрази увереност, че военнослужещите от 39-ия контингент ще проявят висок воински дух и професионализъм по време на участието си мисията на НАТО „Решителна подкрепа“, съобщиха от военното министерство.   Националният командир на 38-и контингент полковник Иван Иванов награди военнослужещи от контингента за проявен висок професионализъм и отговорност при изпълнение на поставени задачи. Всички вoeннocлужeщи от контингент получиха медали зa  учacтиeто си в миcията на НАТО в Афганистан.\r\nНа церемонията присъстваха командирът на база KAF полковник Селърс, националният командир на румънския контингент полковник Кожухару, военнослужещи от контингентите на страните-коалиционни партньори, които са взаимодействали с българския контингент при изпълнение на задачите.  39-ият военен контингент е с общ състав до 160 военнослужещи със структура национален елемент, рота за охрана, екип от съветници и щабни офицери. В мисията на НАТО в Афганистан в продължение на 6 месеца българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия.\r\nНационален командир на контингента е полковник Красимир Горанов, помощник-национален командир на контингента за Кабул е полковник Мирослав Маринов, помощник-национален командир на контингента за Кандахар е подполковник Вичо Вичев, а командир на ротата за охрана – капитан Росен Начев от военно формирование 48 430 - Стара Загора.    ", "date": "2019.11.05", "title": "39-ият ни контингент встъпи в изпълнение на мисия „Решителна подкрепа“ в Афганистан "}
{"url": "https://www.actualno.com/cinema/lyvsko-syrce-izkluchen-ot-nominaciite-za-oskar-news_1403290.html", "text": "      Филмът „Лъвско сърце” стана първия филм от Нигерия, включен в списъка на Киноакадемията. Филмът беше вписан в т.нар. лонг-листа в категория „Най-добър международен художествен филм”. На 4 ноември, обаче, той беше дисквалифициран, тъй като в него имало прекалено много диалози на английски език, съобщава сайтът „The Wrap”.      Режисьор на филма и изпълнителка на главната роля е Женевиев Наджи, която играе нигерийка, опитваща се да спаси бизнеса на баща си в доминирано от мъжете общество. Филмът е с продължителност 97 минути, от които само в 11 звучи игбо – един от традиционните езици в Нигерия, съобщава Би Би Си.   През останалото време героите общуват на английски. А това противоречи на правилата на Американската киноакадемия, според които филмите от международната категория трябва да бъдат преобладаващо на чужди езици, пише БГНЕС.\r\nСитуацията в случая, обаче, се оказала малко по-сложна – английският е единствения официален език в Нигерия, която до 1960 г. е била британска колония. Населението на страната общува на повече от 500 езика, но нито един от тях няма статут на официален. Градското население разговаря основно на английски.  Главното условие на Киноакадемията за номиниране за „Международен художествен филм” е лентата да не бъде на английски език. До изключването на филма на Наджи в списъка за номинации за 2020 г. са били включени 10 филма от Африка, което е рекорд за континента. ", "date": "2019.11.05", "title": "„Лъвско сърце” изключен от номинациите за Оскар "}
{"url": "https://www.actualno.com/society/novinite-naj-vajnoto-za-denja-5-noemvri-news_1403251.html", "text": "      Редакционният екип на ви представя най-важните новини за изминалия ден, 5 ноември.       Как олигарсите източват милиони от европейските фондове в земеделието, пише в свое разследване американският вестник The New York Times. Материалът констатира, че системата е „изкривена от корупция и своеволия“ и твърди, че тя е станала твърде важна, за запазване на целостта на Европейския съюз, за да бъде реформирана фундаментално.   Братята Кирил и Георги Домусчиеви вероятно ще бъдат принудени да заплатят 52 млн. неустойка за неспазване на поетите през 2008 г. ангажименти при приватизацията на Параходство ”Български морски флот” (БМФ). Засякоха 540 телефона в Софийския затвор. Това научи NOVA за една от последните проверки в най-големия затвор у нас. Не всички обаче са били намерени и иззети.     Блокирайки началото на преговорите за членство в ЕС със Северна Македония и Албания, френският президент Еманюел Макрон шокира и подкопа региона, чиято стабилност е свързана със стабилността на европейския континент, пише лондонският всекидневник The Financial Times, цитиран от агенция БГНЕС. Кремъл се надява, че награждаването на председателя на Националното движение „Русофили“ Николай Малинов с орден Дружба няма да стане причина за неговото преследване.    САЩ заплашиха да наложат санкции срещу проекта за „Северен поток 2\". Но моментът е пропуснат: Дания отмени ветото за руския газопровод и в настоящия момент санкциите няма да доведат до очакваните резултати и със сигурност няма да успеят да забавят строителството за дълго време. Това пише Леонид Бершидски в статия за американската агенция Bloomberg, цитирана от \"Фокус\". Да се запази нивото на финансиране на Кохезионната политика до размерите от Многогодишната финансова рамка (МФР) 2014-2020 г. в реално изражение. Това иска премиерът Бойко Борисов, който се подписа под Декларацията от Прага. Подписи под документа сложиха общо 17 страни – България, Хърватия, Кипър, Чехия, Естония, Гърция, Унгария, Италия, Латвия, Литва, Малта, Португалия, Полша, Румъния, Словакия, Словения и Испания. Няма да има ново вдигане във възрастта за пенсия. Вместо това остава постепенното нарастване на стажа и възрастта, докато стигне 65 години при мъжете и жените през 2037 г. Това уточнение направиха от социалното министерство във връзка с публикации, в които се твърди, че се обмисля допълнително вдигане на възрастта за пенсиониране. Реформата във втория и третия стълб на пенсионното осигуряване отново излиза на дневен ред, макар и по необичаен за такива фундаментални промени начин. Темата е мимоходом спомената в отчет за 2018 г. на стратегията за демографско развитие, който социалното министерство публикува за обществено обсъждане в навечерието на балотажа, пише в.Сега. С промени в правилника за прилагане на Закона за държавната собственост, наемите на имоти - държавна собственост ще се определят на пазарен принцип на база оценка от независим оценител, предава БГНЕС. Партиите - независимо дали са парламентарно представени или не, както и синдикатите, няма да плащат наем и ще имат право да ползват имотите до 10 години, ако плащат данъци, режийни и текущи ремонти. Бойко Борисов го е яд, че хората се обединиха срещу модела му на управление. Изпуска си нервите, а това показва страх и безсилие. Това заяви лидерът на БСП Корнелия Нинова в интервю за bTV и допълни, че дали някой е силен лидер се доказва във времето и не е еднократно действие. ", "date": "2019.11.05", "title": "Новините: Най-важното за деня, 5 ноември"}
{"url": "https://www.actualno.com/society/opravdaha-zamestnik-ministyra-na-transporta-angel-popov-news_1403299.html", "text": "      Заместник-министърът на транспорта Ангел Попов е оправдан по делото за измама, което започна срещу него миналата година. Решението е на Софийския районен съд, съобщи NOVA.      Според обвинението, през 2012 година Попов е измамил собственик на транспортна фирма. Според прокуратурата заместник-министърът му казал, че срещу 8 000 евро служители от транспортното министерство ще уредят компанията му да получи четири разрешителни за превоз на товари. Преди година съдът отказа и да отстрани Попов от поста му, който той зае като номинация на „Обединени патриоти“    ", "date": "2019.11.05", "title": "Оправдаха заместник-министъра на транспорта Ангел Попов"}
{"url": "https://www.actualno.com/sciencelogy/facebook-promenja-logoto-si-news_1403305.html", "text": "      Компанията „Facebook“ промени логото си, така че да се различава от логото на едноименната социална мрежа, съобщиха от управителният й съвет.      \"Днес, ние обновяваме бранда на компанията, за да изясним по-добре информацията за продуктите, които Facebook създава. Въвеждаме ново лого и правим разлика между Facebook и приложението Facebook, което ще запази собствената си марка\", се казва в съобщението, цитирано от БГНЕС.   Сред основните си услуги Facebook назовава приложенията Facebook, Messenger, Instagram, WhatsApp, Oculus, Workplace, Portal и Calibra. „Тези приложения и технологии имат обща инфраструктура през годините и екипите зад тях често работят заедно“, заявиха от компанията. ", "date": "2019.11.05", "title": "Facebook променя логото си"}
{"url": "https://www.actualno.com/america/syuznik-na-trymp-pomoshtta-kym-ukrajna-be-obvyrzana-s-razsledvaneto-na-bajdyn-news_1403306.html", "text": "      Висш съюзник на президента Доналд Тръмп призна, че е казал на украински служител, че военната помощ за Киев е зависима от , гласят показания, цитирани от АФП.      Гордън Сондланд, американският посланик в Европейския съюз, заяви, че е казал на главния съветник на президента на Украйна, че американската военна помощ вероятно няма да бъде разрешена, докато Киев не даде ясно да се разбере за връзките на Байдън и сина му с украинската енергийна компания Burisma.   \"Предполагах, че спирането на помощта е свързано с предложеното антикорупционно изявление.\", което администрацията на Тръмп очаква украинският президент Владимир Зеленски да направи по отношение на проучването на Байдън. ", "date": "2019.11.05", "title": "Съюзник на Тръмп: Помощта към Украйна бе обвързана с разследването на Байдън "}
{"url": "https://www.actualno.com/burgas/prodyljava-kryvodaritelskata-iniciativa-nasochena-kym-mladite-hora-tova-ne-si-go-pravil-v-burgas-news_1403190.html", "text": "      Ученици от гимназията по строителство в Бургас ще дарят кръв като част от безвъзмездната инициатива.      Изнесена кръводарителска акция ще се проведе на седми ноември в училището. Тя е част от кампанията \"Това не си го правил\", която УМБАЛ Бургас започна миналата година. Кампанията стана известна, поради факта, че в нея доброволното се включиха пълнолетни ученици от Бургас и региона.\r\nТази година абитуриенти на ПГСАГ \"Кольо Фичето\" вече са заявили желание да станат кръводарители. В акцията ще се включат и техни учители. Всеки гражданин, който иска да дари кръв, може също да стане част от благородната инициатива. Екипът на отделението по трансфузионна хематология ще бъде в училището от девет часа сутринта. Адресът на гимназията е булевард \"Стефан Стамболов\" 69.   Лекарите поясняват, че кръводарител може да бъде всеки здрав човек между 18 и 65 години. За участие в акцията може да ползва два дни платен отпуск.       ", "date": "2019.11.05", "title": "Продължава кръводарителската инициатива насочена към младите хора \"Това не си го правил\" в Бургас"}
{"url": "https://www.actualno.com/cosmos/zagadychen-kosmicheski-aparat-se-vyrna-na-zemjata-sled-rekorden-polet-video-news_1402886.html", "text": "      Повече от две години безпилотния космически апарат X-37B се намираше в космическото пространство. Американските ВВС държат в тайна подробностите за неговата мисия, пише швейцарското издание Tages-Anzeiger.      По данни на американските ВВС космическият апарат е провеждал тестове на космически технологии и е провеждал изследвания в орбита. Какво точно се крие зад това, е строго пазена тайна. Затова по време на предишните четири мисии се появяваха слухове, че САЩ могат да използват машината за шпионаж или изпитания на ново оръжие. Тези догадки се подкрепяха и от официалната информация, че X-37B е провеждал експерименти за научно-изследователска лаборатория на военно-въздушните сили на САЩ.   Според информация на сайта ѝ, лабораторията разработва \"военни технологии\", като лазерно оръжие, което в бъдеще може да се монтира в самолети. Първия полет на космическия апарат преди девет години бе наблюдаван от мнозина астрономи любители. Те установяват, че в продължение на четири дни X-37B е обикалял около Земята на височина 410 км и е прелетял над Северна Корея, Афганистан и други интересни за САЩ държави. Експертите заговориха за нова крачка в милитаризирането на Космоса. \r\nАпаратът е бил в космоса в продължение на 2,8 хиляди дни, т.е. почти 8 години. За пролетта на 2020 година вече е планирана нова мисия.  \"Небето вече не е граница за ВВС на САЩ, а ако Конгресът даде съгласие - за въздушно-космическите сили на САЩ\", заяви началникът на щаба на ВВС Дейвид Голдфейн след последното приземяване на апарата.     През август 2018 година президентът Доналд Тръмп обяви създаването на Командване на космическите сили на Вашингтон. \"Благодарение на космическото командване, превъзходството на Америка в Космоса никога няма да е под заплаха\", заяви тогава Тръмп.     ", "date": "2019.11.05", "title": "Загадъчен космически апарат се върна на Земята след рекорден полет (ВИДЕО)"}
{"url": "https://www.actualno.com/crime/nikolaj-malinov-njamam-biznes-s-malofeev-reshetnikov-se-sreshta-i-sys-siderov-news_1403273.html", "text": "       . Няма как да си шпионин на приятелска за страната държава, а шпионските обвинения не ги разбирам изобщо.      Това каза пред бТВ \", който се завърна в България, след като беше награден в Москва от президента Путин. Малинов е обвинен в шпионаж в ползва на друга държава и има забрана да напуска територията на страната. Разрешението да отиде в Русия е подписано от съдия, който сега ще бъде разследван по настояване на главния прокурор Цацаров.   Съдът прецени, че забраната да напускам страната може да падне за 3 дни, обясни Малинов. Надявам се, че рано или късно тази допълнителна ограничителна мярка ще отпадне. Аз съм известно лице в България и в чужбина, занимавам се с международна дейност, заяви Малинов и добави, че за него шпионството е обидно.\r\nПрезидентът Владимир Путин ми връчи орден за мир и дружба – развиваме отношенията между двата братски народа. Развиваме всякакви отношения между двата народа – културни, спортни, обществени, изброи Малинов и добави, че имат 240 организации с 35 хиляди членове.  Аз говоря като политик, абсурдно е да говорим за шпионство, като Русия е братска държавата. Аз не се чувствам заплашен, военна заплаха няма, българският народ не се чувства заплашен, посочи още Малинов. Той цитира премиера Борисов, който казал, „че не иска да му дрънчат на Черно море”: „И аз не искам, а Турция какво прави на Босфора”, запита Малинов.\r\nТой съобщи, че в Москва е повдигнал и „прокурорския въпрос” и казал на Путин, че е пуснат само за три дни, а руският президент го посъветвал да прояви разбиране и търпение, защото българските власти са подложени под голям натиск.\r\n„Думичката е „власти”, „напрежение”. Путин ми каза да проявя търпение, защото българските власти са подложени на натиск”, заяви Малинов.       Николай Малинов коментира и отношенията си с ген. Решетников и руския православен милиардер Константин Малофеев, които също получиха забрана за посещение на страната ни.\r\nПредседателят на движението „Русофили“ заяви, че по време на визитата си в Москва се е срещнал с Решетников, който в разговора им се е пошегувал за наложената му забрана да пътува в България. Двамата също така са ходили на руска баня.\r\nПопитан за отношенията на ген. Решетников с известни хора в страната ни, Малинов каза: Решетников поддържа с много хора отношение. Знам, че се е срещал с Волен Сидеров, не съм организирал аз срещите.\r\nПредседателят на „Русофили“ заяви, че няма никакви бизнес отношения с Константин Малофеев. „Нямам бизнес отношения с Константин Малофеев. Полезен съм му с моите познания, а той ми е полезен с неговите контакти“, заяви Малинов. .      Кремъл разчита, че награждаването на Николай Малинов с руския орден на Дружбата няма да стане причина за неговото преследване.\r\nСпоред говорителят на руския президент Дмитрий Песков, това „би било нелогично и ще има много пагубни последствия“. Така говорителят на Кремъл отговори на въпроса, дали награждаването на Малинов няма да доведе до влошаване на отношенията на Москва със София, защото председателят на движение „Русофили“ е обвинен в шпионаж в България. ", "date": "2019.11.05", "title": "Николай Малинов: Нямам бизнес с Малофеев, Решетников се среща и със Сидеров"}
{"url": "https://www.actualno.com/society/bez-promeni-pensionnata-vyzrast-ostava-65-godini-do-2037-godina-news_1403284.html", "text": "      Няма да има ново вдигане във възрастта за пенсия. Вместо това остава постепенното нарастване на стажа и възрастта, докато стигне 65 години при мъжете и жените през 2037 г. Това уточнение направиха от социалното министерство във връзка с публикации, в които се твърди, че се обмисля допълнително вдигане на възрастта за пенсиониране, пише 24 часа. Не се предлагат нови мерки за „повишаване на пенсионната възраст и стаж“, „ограничаване на ранното пенсиониране“ или „въвеждане на многофондова система във втория и третия стълб на пенсионната система“ , обясняват от социалното.      През 2015 г. Народното събрание одобри промени в Кодекса за социално осигуряване с цел финансово стабилизиране на пенсионната система и повишаване на адекватността на пенсиите. Сред предприетите тогава мерки беше предвидено и плавното повишаване на пенсионната възраст до достигане на 65 години за мъжете и жените през 2037 година. Тези разпоредби са в сила от 1 януари 2016 г. и продължават да се изпълняват според регламентирания в законодателството график ежегодно.   Предложеният за обществено обсъждане проект на Отчет за 2018 г. за изпълнение на актуализираната Национална стратегия за демографско развитие на населението в Република България (2012-2030 г.) не съдържа нови мерки и предложения за допълнително нарастване на пенсионната възраст и стаж, извън предвиденото в приетото през 2015 г. законодателство, уточняват още от министерството. ", "date": "2019.11.05", "title": "Без промени: Пенсионната възраст остава 65 години до 2037 година"}
{"url": "https://www.actualno.com/society/otkriha-540-telefona-v-sofijskija-zatvor-news_1403293.html", "text": "      Засякоха 540 телефона в Софийския затвор. Това научи NOVA за една от последните проверки в най-големия затвор у нас. Не всички обаче са били намерени и иззети.      Между 300 и 500 лева струва на затворник да получи мобилен телефон зад решетките, обясниха разследващи. „Откривани са мобилни телефони от надзорния състав, както в кутии от натурални сокове, така и в хлябове, които са изпечени. Вкарвани са и тъй наречени \"нанотелефони\", които на пръв поглед изглеждат като часовник или огърлица”, разказва Ангел Кънев, прокурор, който контролира арестите в София.   Действително няма как тези вещи да влязат в килиите на задържаните лица без участие на лица от надзорния състав, допълва той. „Това е един сериозен проблем пред нашата система. Между другото, такъв проблем има в цял свят”, коментира Николай Проданов, зам.-министър на правосъдието.\r\nЗатворници, които отказаха да застанат пред камерата на NOVA, обясниха, че тайници на надзиратели, които търгуват с телефони, има в двора на Софийския затвор. „Броят на служителите, замесени в такива практики, е нисък. Прави се обиск с допотопна техника, преминава през металдетектор и ръчен металотърсач”, казва Ивайло Григоров, председател на ССЗБ.   ", "date": "2019.11.05", "title": "Откриха 540 телефона в Софийския затвор"}
{"url": "https://www.actualno.com/politics/bylgarija-stana-chast-ot-po-malkite-v-es-koito-iskat-ikonomicheskoto-izravnjavane-da-prodylji-news_1403170.html", "text": "      Да се запази нивото на финансиране на Кохезионната политика до размерите от Многогодишната финансова рамка (МФР) 2014-2020 г. в реално изражение. Това иска премиерът Бойко Борисов, който се подписа под Декларацията от Прага. Подписи под документа сложиха общо 17 страни – България, Хърватия, Кипър, Чехия, Естония, Гърция, Унгария, Италия, Латвия, Литва, Малта, Португалия, Полша, Румъния, Словакия, Словения и Испания.      Според подписалите, значителните съкращения в бюджета на ЕС, включени в предложението за Многогодишната финансова рамка (МФР) 2021-2027 г., крият риск да се попречи на изпълнението на важните за ЕС цели. \"Призоваваме всички лидери и институции на ЕС да се стремят към приключване на преговорите и към постигане на съгласие по един честен и балансиран компромис по МФР за периода 2021-2027 година\", се заключава в Декларацията от Прага. А инициаторът – Полша, настоява да има пълно равенство при плащането на директна помощ за единица площ и обективни критерии за това.   \"За кохезионната политика е важно да се гарантира не само достатъчно финансиране, но и справедливо разпределение на средствата, така че да се преодолеят неравенствата между различните региони и изостаналостта\", каза Борисов. По думите му е необходим специфичен фокус към развитието на най-бедните, изоставащи европейски региони. \"Такива региони, с БВП под 50% от средното за ЕС, има не само в България и считам, че е от общ интерес те да бъдат подкрепени\", изтъкна премиерът пред останалите лидери в Прага. Борисов допълни, че правилата както за Кохезионната, така и за Общата селскостопанска политика трябва да не водят до допълнителни административни и финансови тежести за националните бюджети, което крие риск за изпълнението на програмите и за инвестициите, особено в по-слабо развитите региони.\r\nПрипомняме, че след 2020 година би трябвало България да не се възползва в такава степен от кохезионните фондове, защото съгласно присъединителния ни договор планът на развитие предполагаше България да е догонила средното европейско ниво на развитие.  Преди година и половина вицепремиерът Томислав Дончев коментира темата пред , когато се получи неяснота какво всъщност предлага ЕК като средства за кохезионна политика. Какво каза тогава Дончев – припомнете си в !. Малко по-късно Дончев уверено заяви, че от намаляване на еврофондове за периода 2021 – 2027 година. ", "date": "2019.11.05", "title": "България стана част от по-малките в ЕС, които искат икономическото изравняване да продължи"}
{"url": "https://www.actualno.com/cars/znamenit-aktior-e-liceto-na-bydeshtija-elektricheski-ford-news_1403194.html", "text": "      Компанията Ford подготвя автомобилната общественост за излизането на първия кросоувър на електричество. Вече е известно, че този модел ще напомня на култовия  Ford Mustang, като не е изключено това да не се хареса от феновете както на марката, така и на самия модел.      За да тушират донякъде евентуални негативни настроения, във Ford решиха да заложат на харизматичен актьор, който да се превърне в лице на бъдещия електромобил. Това е звездата от редица известни филми Идрис Елба.   Любопитното е, че Елба е свързан от години с Ford, но по съвсем различен начин. Като млад Идрис е работил в завод на американския производител, същото преди него е правил и баща му.\r\n\"Тази марка практически е в кръвта ми и затова изобщо не се замислих, дали да участвам в проекта. Сядайки зад волана на машина, която ще ни пренесе в бъдещето, почувствах, че всичко е така, както трябва да бъде. Идва ред на високите технологии и ние трябва да бъдем готови за тях\", коментира актьорът.  Засега няма подробности за купеобразния кросоувър с електрическо задвижване. Не е ясно и името му, тъй като компанията искаше да го кръсти Mach 1, но срещна упорита съпротива от феновете на Mustang, тъй като така се е казвала една от легендарните версии на модела с мощен бензинов двигател. Затова, беше решено той да се казва Mach-E, но изглежда и това ще отпадне, тъй като не се харесва от производителя.\r\nПремиерата на модела е планирана за 17 ноември, а в момента крос-купето се тества в екстремни условия в различни точки на света.        ", "date": "2019.11.05", "title": "Знаменит актьор е лицето на бъдещия електрически Ford"}
{"url": "https://www.actualno.com/america/trymp-prizova-za-vojna-sreshtu-chudovishtata-ot-meksikanskite-narkokarteli-news_1403257.html", "text": "      Президентът на САЩ Доналд Тръмп предложи страната му да помогне на Мексико във \"войната\" срещу \"чудовищата\" от наркокартелите в отговор на убийството на няколко американци, съобщават местни медии.      По-рано стана ясно, че най-малко деветима американци, включително шест деца, са убити в Мексико от наркокартел. Американците са мормони.   Чудесно семейство и приятели от Юта попаднаха между два яростни наркокартела, които са се избивали помежду си, вследствие на това са убити много големи американци, включително и деца, някои липсват.\r\nАко Мексико се нуждае от помощ за прочистване на тези чудовища, САЩ са готови да окажат помощ и да се намесят, и да приключат работата бързо и ефикасно, написа Тръмп в \"Туитър\".  Той добави, че новият президент на Мексико е повдигнал проблема, но картелите са толкова големи и силни, че \"понякога се нуждаете от армия, за да победите армия\".\r\nМеждувременно АФП съобщава, че президентът на Мексико иска да разговаря с Тръмп относно помощта за убийството на мормоните.    ", "date": "2019.11.05", "title": "Тръмп призова за война срещу \"чудовищата от мексиканските наркокартели\""}
{"url": "https://www.actualno.com/asia/ankara-obvini-vashington-v-narushavane-na-sporazumenieto-za-sirija-news_1403180.html", "text": "      Президентът на Турция Реджеп Тайип Ердоган заяви, че САЩ осъществяват патрулна дейност съвместно с кюрдските формирования в зоната за сигурност в Северна Сирия, което е в противоречие с турско-американското споразумение.      Той съобщи, че днес е започнало второто съвместно патрулиране в рамките на споразумението между Турция и Русия.   „За съжаление, САЩ осъществяват отделен патрул с терористичната групировка YPG (силите за самоотбрана на сирийските кюрди), а те трябваше да напуснат. Как САЩ ще обяснят това? Такова нещо няма в нашето споразумение”, подчерта Ердоган пред журналисти, цитиран от РИА Новости.\r\nНа 17 октомври Турция и САЩ обявиха, че са се договорили за прекратяване на военната операция в Турция за 120 часа, в рамките на които кюрдските въоръжени отряди трябва да напуснат 30-километровата буферна зона по границата със Сирия.  Тази зона Анкара планираше да контролира самостоятелно. По-късно Ердоган заяви, че САЩ не изпълняват в пълна степен поетите към Турция ангажименти по отношение на Сирия, но Анкара не възнамерява да прави компромис. ", "date": "2019.11.05", "title": "Анкара обвини Вашингтон в нарушаване на споразумението за Сирия "}
{"url": "https://www.actualno.com/balkani/vuchich-v-ohrid-shte-opredelim-prioritetite-na-malkija-shengen-news_1403277.html", "text": "      Президентът на Сърбия Александър Вучич проведе днес среща с ръководителя на Делегацията на ЕС в Белград Сам Фабрици, с когото обсъдиха европейската интеграция на Сърбия и диалога с Прищина, предаде БГНС.      По информация на МИА, Вучич е заявил, че Сърбия разчита на и в тази връзка ще бъдат и предстоящите в края на седмицата разговори в Охрид. Очаква се лидерите на балканските държави да определят приоритетните области на сътрудничество с цел засилване на регионалните връзки.   Президентът заявил, че страната му , за което се нуждае от подкрепата на ЕС при провеждането на реформите и регионалното сътрудничество.\r\nПосланик Фабрици от своя страна, е изразил подкрепа за европейската перспектива на Белград.   ", "date": "2019.11.05", "title": "Вучич: В Охрид ще определим приоритетите на „Малкия Шенген” "}
{"url": "https://www.actualno.com/crime/moldovec-s-bylgarsko-grajdanstvo-e-sobstvenik-na-kamiona-zaloven-s-migranti-v-gyrcija-news_1403289.html", "text": "      Молдовец с българско гражданство е собственик на камиона с българска регистрация, в който гръцките власти откриха незаконни мигранти. Машината е продадена от пазарджишка фирма в края на октомври, съобщава БНТ.      Вътрешният министър съобщи, че превозното средство е напуснало страната на 31 октомври, управлявано от чужд гражданин. Камионът с пазарджишка регистрация, в който бяха открити 41 мигранти в Гърция, е продаден преди дни – на 29 октомври, от бившия собственик Торос Месробян на молдовеца с български паспорт Денис Кирияк. Превозното средства било предназначено за превоз на дрехи и две години не е ползвано, твърди старият собственик.   Молдовецът е казал, че ще го използва именно за превоз на дрехи от Турция за Молдова и Украйна. Гръцките власти вече са потърсили съдействие от българското вътрешно министерство, за да установят движението на камиона.\r\n\"Полицейските служители са открили близо до гишето за пътни такси до град Ясмос на автомагистрала Егнатия 40-годишен чуждестранен гражданин, който е превозвал 41 мигранти в затворен хладилен камион, към вътрешността на страната. Според разследващите, камионът е влязъл в Гърция от България през граничния пункт Орменион\", каза Николаос Менексидис, шеф на полицията в област Тракия и Източна Македония:  \"Единственото, което може да ни намеси в този случай, е българската регистрация. То не е тайна - мигрантите са минали Турция-Гърция. Те въобще не са минали през територията на България\", каза Ивайло Иванов, главен секретар на МВР: Адресната регистрация на новия собственик Денис Кирияк е в столичния квартал Младост. Според вътрешния министър антимафиотите от ГДБОП оказват пълно съдействие на разследващите от Гърция. ", "date": "2019.11.05", "title": "Молдовец с българско гражданство е собственик на камиона, заловен с мигранти в Гърция"}
{"url": "https://www.actualno.com/cinema/56-premierni-i-utvyrdeni-filma-na-kinomanija-2019-news_1403206.html", "text": "      56 премиерни и утвърдени филмови заглавия са част от тазгодишната селекция на . Сред тях са дългоочакваните нови филми на знакови режисьори като Педро Алмодовар, Уди Алън, Андрей Кончаловски, Ксавие Долан и др. Старт на фестивала дава филмът на Мариус Куркински на 14 ноември от 19:00 ч. в зала 1 на НДК , а на 17 ноември от 19:00 ч. публиката ще стане част от специалната вечер, посветена на Тео Ушев - .      До края на Киномания посетителите в Централно фоайе на НДК ще бъдат посрещани от изложба на художник Борис Десподов, който е автор на визията на фестивала. Експозицията представя 16 негови плаката, изработени за филмовия фестивал през годините.\r\nНепосредствено преди официалното начало на фестивала от 6 до 8 ноември киноманите ще се насладят на нетипични класически заглавия от колекцията на \"Мосфилм\", сред които , и .\r\n\"Киномания стана по-различна. Обърнахме внимание на фестивалния контекст, който е изключително важен. Съдържанието е безспорно, но важна е и техническата част. Тази година сме осигурили нов лазерен кино прожектор, което не е без значение, тъй като всички филми вече се произвеждат на едно съвсем друго технологично ниво. Ние бихме искали да създадем това усещане като звук и светлина, така че сме се погрижили публиката да има наистина качествено изживяване. Тази година за първи път ще имаме награда Киноман на годината. Посветили сме я на Георги Ангелов, който всъщност е кръстникът на Киномания. Всеки, който смята, че е гледал много филми от програмата, може да претендира за наградата. За нас традициите са изключително важни, те са в основата на изграждането на един фестивал и на фестивалната култура изобщо. Затова основахме тази награда – да уважим  миналото и да дадем на днешните киномани един добър пример\", каза Председателят на Съвета на директорите на НДК – Борислав Велков.   Тази година организаторите на фестивала са предвидили и вълнуващо изживяване за цялото семейство . За най-малките киномани кино \"Люмиер Лидл\" предлага селекция от четири любими детски филма, а НДК в партньорство с NIM kids animation ще проведе за втора поредна година специално събитие – . Най-креативните сред децата ще се борят за детски \"Оскар\"-и. Киномания предизвиква малките таланти да развихрят въображението си освен в категориите за най-добър режисьор, оператор, актьор и в специалната категория \"Гледай\", вдъхновена от слогана на фестивала.\r\nВ програмата на фестивала са подготвени и изненади за любителите на френското кино . Най-новите и класически френски заглавия ще бъдат прожектирани в рамките на фестивала на Френския филм в кино \"Люмиер Лидл\". Селекцията от 9 различни по жанр филма поднася на зрителите серия от емоции и вълнуващи мигове.    \"Разнообразието е основен акцент в нашата програма. Много сме горди с четирите ко-продукции. Първият филм, който ще представим, е \"Славни времена\" с актьори, които много харесвате – Фани Ардан, Даниел Отьой и Гийом Кане. Също така ще покажем и новия филм на Селин Шиама – \"Портрет на момиче в пламъци\". Това е история за една любов, ограничена в пространството и времето, която има също и феминистки и политически акцент. Това са все авторски филми, които ще имате удоволствие да видите по време на фестивала. Ще видите и новия филм на режисьора Хирокадзу Корееда, който събира не едно място Катрин Деньов, Жулиет Бинош и Итън Хоук. Ще прожектираме и филма \"Вълчият зов – прекрасен филм на военна тематика, трилър, екшън, режисиран от Антонн Бодри\", сподели новият директор на Френския културен институт Клод Шасен. Премиерни прожекции в рамките на Киномания ще имат и българските филми – на 27 ноември от 20:30 ч., и – на 13 ноември от 19:00 ч. Режисьорът на \"Котка в стената\" Весела Казакова разкри подробности и любопитни факти за лентата, която наскоро грабна престижната награда на ФИПРЕССИ във Варшава.\r\n\"Мислим, че това е идеалната премиера на \"Котка в стената\" в София. Вече има отзиви, че филмът е доста автентичен и различен от всичко, което по принцип е видяно в игралните филми. Ще видите нови лица в българското кино – Ирина Атанасова и Ангел Генов, 5-годишният Орлин Асенов и още една много силна английска група във филма. Той се развива около скандал, завихрен заради една котка, но разглежда проблемите на българското емигрантство там – ситуацията на Брекзит, отношенията между хората, предразсъдъците, ежедневния расизъм\", поясни Весела Казакова и добави, че сюжетът на филма е по истински случай.\r\nОт своя страна Поли Ангелова – продуцент на филма \"7- Омнибус от 7 късометражни филма\" сподели радостта си, че премиерата на филма ще бъде именно на Киномания и добави, че филмът е направен с подкрепата на Пловдив – Европейска столица на културата 2019. Тя разкри и подробности за 7-те избрани филма.\r\nЦялата програма на Киномания може да видите .   Билетите за филмите от Киномания са в продажба на касите на Билетен център – НДК и онлайн на .\r\nКиномания е част от Календара на културни събития на Столична община за 2019 г. ", "date": "2019.11.05", "title": "56 премиерни и утвърдени филма на Киномания 2019"}
{"url": "https://www.actualno.com/starazagora/nov-nachalnik-v-rajonno-upravlenie-kazanlyk-news_1403191.html", "text": "      Главен инспектор Христо Стефанов Петров е новият началник на Районно управление (РУ) - Казанлък, съобщават от пресцентъра на Регионалната дирекция на вътрешните работи в Стара Загора. Той е назначен на длъжността със заповед на министъра на вътрешните работи от 4 ноември 2019 г. Досега Петров е бил началник на сектор „Криминална полиция“ към управлението в Града на розите.      Роден е на 30 октомври 1980 г. През 2003-та е завършил факултет „Полиция“ в Академията на Министерството на вътрешните работи (МВР), а от 2008 г. има придобита образователно-квалификационна степен „магистър“ по специалност „Право“ във Великотърновския университет „Св. Св. Кирил и Методий“.   Започва работа като разследващ полицай в РУ - Казанлък, през 2003 г. От 2010-а е разузнавач в сектор „Криминална полиция“ а от 2012 г. е началник на група в сектора. През 2016 г. е назначен за негов началник. Награждаван е многократно за постигнати високи резултати в професионалната му дейност. Семеен, с едно дете.\r\nГлавен инспектор Стойчо Крачолов, досегашен началник на управлението напуска системата на МВР. Награден е с „Почетен знак на МВР - III степен“ за безукорно поведение, постигнати трайни резултати в служебната работа и продължителна служба в МВР със заповед на министъра на вътрешните работи.   ", "date": "2019.11.05", "title": "Нов началник в Районно управление - Казанлък"}
{"url": "https://www.actualno.com/europe/sled-reshenie-na-evropejskija-syd-natiskyt-vyrhu-polsha-za-sydebnata-reforma-se-usili-news_1403204.html", "text": "      Европейската комисия ще направи каквото е необходимо, за да защити върховенството на правото като основен принцип, заложен в Договора за ЕС. Готови сме да обсъдим с полското правителство всички въпроси, свързани със стартиралата процедура по член 7 от Договора за ЕС (по този текст страна-членка може да бъде лишена от право на глас в Европейския съвет, при единодушно решение на всички останали страни-членки). Това казват от Брюксел, след като днес, 5 ноември, Европейският съд постанови, че реформата в полското правосъдие противоречи на европейските норми.      Става въпрос за законовите промени, според които възрастта за пенсиониране на мъжете и жените в полската съдебна система (първоинстанционните съдилища) вече не е еднаква, както и правомощията на полския правосъден министър да удължава периода на служба на тези съдии. Съгласно реформата пенсионната възраст на съдиите в нискоинстанционните съдилища се намалява от 67 на 65 години за мъжете и на 60 години за жените. Европейският съд счита, че промените са в разрез с принципите за равно заплащане на мъжете и жените и биха могли да поставят под съмнение независимостта на съдебната система.   Припомняме, че Полша стартира промени по отношение на законовите текстове. ", "date": "2019.11.05", "title": "След решение на Европейския съд, натискът върху Полша за съдебната реформа се усили"}
{"url": "https://www.actualno.com/society/startira-kampanija-za-nasyrchavane-na-donorstvoto-news_1403274.html", "text": "      \"Една кампания за донорството винаги е навременна. Сами съзнавате колко важен морален акт е то и как може да помага на обществото. В момент, в който трансплантационната програма на държавата е в застой, една подобна кампания е изключително наболяла и важна, тъй като именно увеличаването на донорството може да увеличи броя на трансплантациите и на спасените животи в страната\". Така началникът на Първа клиника по коремна хирургия във ВМА доц. Ивелин Такоров коментира пред NOVA началото на кампанията за насърчаване на донорството.      \"Имаме добре подготвени трансплантационни центрове, екипи, листи на чакащите, отговарящи на всички страни на закона. Единственото, което пречи на бурното развитие на трансплантологията, е ниският брой донори на милион население. Тъй като да се осъществи една трансплантация е необходим донор. Ако няма органи, няма трансплантация\", допълни той. \"Целта на тази кампания е не толкова фактическият човек да декларира желанието си за донорство, защото знаете, че в закона са позволени и двете норми – да се декларира съгласие за донорство или да се откаже категорично. Целта на кампанията е да се говори за този процес\", каза още Такоров.   \"1 150 е броят на хората, които чакат за трансплантация в последните дни. Това е променлива величина, защото някои от нуждаещите се пациенти не могат да дочакат трансплантация и загиват по време на чакането. При една по-добре развита донорска система има потенциал тези листи да обхванат повече нуждаещи се хора. Бройката, която цитирам е относителна. Това е броят на регистрираните официално в агенцията реципиенти, които потенциално чакат донор\", обясни още доцентът. ", "date": "2019.11.05", "title": "Стартира кампания за насърчаване на донорството"}
{"url": "https://www.actualno.com/america/trymp-mladshi-puska-provokativna-kniga-v-zashtita-na-bashta-si-news_1403275.html", "text": "      Доналд Тръмп младши издаде във вторник книга, насочена срещу левицата. Той обяви, че е забелязал политическите грешки и в бъдеще може да обмисли да се кандидатира за политически пост, предава AFP, цитирана от БГНЕС.      В книгата „Ускорение: Как левицата процъфтява върху омразата и иска да затвори устата на САЩ” (Triggered: How the Left Thrives on Hate and Wants to Silence US) и критикува основни медии и политически противници, включително Хилъри Клинтън.   „Това е книга, които левият елит не иска да прочетете”, обяви издателят в Амазон и допълни, че „никоя тема не е пощадена от политическа коректност”.\r\nТръмп младши посвещава 300 страници отчасти на спомени за – термин, който Клинтън използва, за да опише привържениците на Тръмп по време на президентската кампания през 2016-а.  Книгата бързо се издигна до трето място в класацията на „Амазон” за най-продавани книги, след като президентът в насърчи своите 66,5 милиона последователи в Twitter да си поръчат екземпляр.\r\n„Страхотна нова книга, която горещо препоръчвам на ВСИЧКИ да прочетат”, написа президентът в социалните мрежи.\r\nТръмп-младши, известен , включително „The New York Times” и „Washington Post”, обвинява социалните мрежи, че се опитват да следят него и други консерватори.       Тази „забрана в сянка“ означава пълно потискане на свободата на словото. Не може да бъде позволено да продължи”, пише той в книгата.\r\nДосега Иванка Тръмп се смяташе за политически най-ангажираната от четирите пълнолетни деца на президента заради ролята си на съветник от Белия дом. Тръмп младши, обаче, намекна във вторник, че може да се изкуши да се кандидатира един ден.\r\n„Не изключвам нищо. В момента харесвам предизборната част. Всъщност се радвам на част от тази битка”, каза той в интервю за CBS.\r\n„Харесва ми да бъда сред истински хора и да виждам разликата, която баща ми и неговите политики правят с живота им.”\r\nТой заяви, че в момента го интересува единствено баща му спечели изборите през 2020 г., а за всичко останало „ще се притесняваме по-късно”, добави 41-годишният мъж.      Книгата е публикувана от „Център Стрийт“ - известен издател на консервативни книги. ", "date": "2019.11.05", "title": "Тръмп младши пуска провокативна книга в защита на баща си "}
{"url": "https://www.actualno.com/asia/reshenie-na-turski-syd-moje-da-prevyrne-sveta-sofija-v-djamija-news_1403285.html", "text": "      Проправителственият турски вестник „Йени Сафак” съобщава, че предстоящо решение на министерския съвет на страната би дало възможност музеите, които са действали като джамии през османско време, отново да станат мюсюлмански места за поклонение, пише вестник „Катимерини”, цитиран от БГНЕС.      В момента се очаква решение на Върховния административен съд в Турция дали Музеят на Чора в истанбулския квартал „Едирнекапъ”, който е бивша византийска църква, не може да бъде използван като джамия.   Положителното решение на съда може да проправи пътя за подобно решение на , коментира турското издание.\r\nНяколко пъти Анкара заплаши, че ще превърне византийската катедрала в джамия. През март президентът на Турция Реджеп Тайип Ердоган заяви, че е възможно да се „промени името от музей в джамия „Света София“.  Предложението на Ердоган предизвика недоволство в Гърция, тъй като построената през VI век катедрала е била седалище на гръцката православна църква. Тя остава такава, докато през 1453 г. не е превърната в джамия след превземането на Константинопол от османските войски.\r\nОснователят на Светска Турция Мустафа Кемал Ататюрк превръща през 1935 г. храма в музей, който всяка година привлича милиони туристи.    ", "date": "2019.11.05", "title": "Решение на турски съд може да превърне „Света София” в джамия "}
{"url": "https://www.actualno.com/analysis/rusija-skochi-na-sasht-za-voennite-bazi-v-sirija-news_1403214.html", "text": "      Външното министерство на Русия подчерта, че решението на САЩ за създаване на военни бази в Сирия за \"обезопасяване\" на петролни находища е незаконно, тъй като това нарушавало международното право.      \"Всякакви действия, които имат за цел да засилят незаконното военно присъствие на САЩ (в Сирия), противоречат на международното право и са неприемливи от наша гледна точка\", коментира руският заместник-министър на външните работи Сергей Вершинин, цитиран от руските медии.   Американските военнослужещи се изтеглиха от няколко района, след като Анкара започна операцията си \"Извор на мир\" на 9 октомври, като предприе офанзива срещу подкрепяните от САЩ \"Отряди за народна защита\", които са основният съграждащ елемент в Сирийските демократични сили (СДС).\r\nВашингтон и Европейският съюз разкритикуваха остро решението, като наложиха санкции срещу Анкара, но турското правителство продължи операцията, за да създаде т. нар. \"зона за сигурност\" в близост до границите си, прочистена от СДС, които турските власти разглеждат като терористи и свързани с Кюрдската работническа партия (ПКК), която е забранена в страната.  Кюрдските сили трябваше да се изтеглят от границата между Сирия и Турция, като по-късно постигнаха споразумение с правителството в Дамаск, който впоследствие укрепи силите си в северната част на страната.\r\nКризата се успокои, след като руският президент Владимир Путин и турският му колега Реджеп Тайип Ердоган се съгласиха да създадат съвместни патрули на границата, докато Москва също така се ангажира да гарантира, че ръководените от кюрдите сили ще се оттеглят от турската граница.   В същото време Вашингтон и Анкара договориха примирие между турската армия и кюрдската милиция в региона, което впоследствие стана постоянно.     ", "date": "2019.11.05", "title": "Русия скочи на САЩ за военните бази в Сирия"}
{"url": "https://www.actualno.com/smolyan/kmetyt-na-smoljan-njama-da-vdigam-danyci-dohodite-na-horata-ne-sa-se-povishili-news_1403171.html", "text": "      Не смятам да вдигаме данъците, защото доходите на хората не са се повишили, но ще очаквам от съгражданите си повече съпричастност и дисциплина, заяви пред журналисти.      Днес се състоя първата му пресконференция от началото на предизборната кампания. В нея участваха , която е председател на ПГ на ГЕРБ в парламента и общински ръководител на структурата в Смолян, както и водачът на листата за общински съветници .\r\n„Няма да променя своята политика, въпреки че новият общински съвет е пъстър. На първата сесия всеки се кълне, че ще работи в интерес на града, в интерес на гражданите . Не съм готов да правя някакви изключителни разговори и мерки. Разчитам на това, че ще предлагам решения, които ще са в интерес на града и гражданите, за да може и вие журналистите, да сте коректив. Когато решението е безспорно, не виждам кога и кой ще го отхвърли. Ще предлагам решения очевидно в интерес на хората. Градът ни не е голям, обратната връзка и обществената реакция много бързо стигат до нас, подчерта Мелемов.    \r\nД-р Дариткова съобщи, че ГЕРБ има кметове на пет общини в Смолянска област, 55 съветника и 19 кметове на кметства .  Тя изрази задоволството си от постигнатите резултати и благодари на всички избиратели за подкрепата. „Това за нас е наистина  е важно, защото така оценяваме дали политиките ни са правилни, дали са в интерес на хората и дали те правят живота им по-добър. Смятаме, че оценката на една политика се дава на избори, в случая местни. Местната власт е най-близо до хората и дава възможност да се чува техния глас и да се реагира на техните потребности. В Смолянска област запазихме своето присъствие като спечелихме пет общини. В предишните избори пак имахме пет общини. Промяната е, че загубихме Девин, спечелихме Чепеларе в оспорвана битка“, посочи тя. По думите й позицията на ГЕРБ в Смолянска област е затвърдена и това задължава управляващите да работят още по-упорито.    Кметът Мелемов изтъкна, че кампанията е минала точно както е била планирана - без помпозност, близо до хората .\r\n„Бяхме се абстрахирали доколкото е възможно от черния пиар на нашите опоненти, гледахме да е насочена към нашите съграждани. Посоката е правилна, но има още много работа за вършене. Анализът показва, че в града печелим почти във всички секции. В селата имаме секции, където търпим загуба. Според нас заради обективните обстоятелства в селата е свършена по-малко работа. Има много неща, които трябва да оптимизираме - работата на администрацията, темповете на работа също“, каза Мелемов.\r\nПо думите му ръководството на ГЕРБ в Смолян вече е направило обективна оценка и ще предприеме мерки да се ускорят темповете на работата в цялата общинска администрация.   Той подчерта, че дадените в предизборната кампания обещания са реални.\r\n„ Никога не сме си позволявали да обещаваме нещо, което не може да се случи . Беше кампания, която мина за нас сравнително леко, защото не се натоварвахме с неизпълними обещания, които да ни бъдат припомнени. Програмата, която сме представили пред хората, е изпълнима и нейното изпълнение предстои в този мандат. Продължаваме с отворена врата на кабинета, близо до хората. Това е и гаранция, че няма да разочароваме нашите избиратели и съграждани“, заяви Николай Мелемов.   Водачът на листата Марин Захариев благодари на д-р Дариткова, на Мелемов и на общинското ръководство за смелостта да включат много нови лица в листата.\r\n„Аз вярвам, че една съвременна партия трябва да е винаги отворена. Не е нормално да имаме десетки години едни и същи кандидати“, каза той.  Изводът му е, че хората стават все по-взискателни . „Те не искат да има само плочка, те искат да знаят отговаря ли тя на изискванията“, допълни той и подчерта, че общинската администрация трябва да отговаря на очакванията на избирателите. Той разчита и на активно гражданско участие в следващия мандат за всяко нещо - не само дали трябва да се направи, а как. ", "date": "2019.11.05", "title": "Кметът на Смолян: Няма да вдигам данъци, доходите на хората не са се повишили"}
{"url": "https://www.actualno.com/art/kalina-handjieva-predstavi-izlojbata-svoboda-news_1403212.html", "text": "      В навечерието на Хелоуин, Арт Студио Калина посрещна гости и почитатели по повод откриването на  самостоятелната изложба на художничката Калина Ханджиева – „Свобода“. Селекцията от уникални творби представя 23 платна маслена живопис и 16 графични рисунки върху цветен картон създадени с креда.      Цели три години Калина се подготвя за нова среща с публиката. Полетът на фантазията й наистина е неудържим, а инспирация за платната си тя получава след като прекарва известно време в Сан Франциско, Америка. Художничката запечатва местните пейзажи и е силно повлияна от красивото крайбрежие. „Мога да кажа, че се почувствах истински свободна и именно този дух предадох и в картините си. Останалите пък са плод на моето въображение, те се носят в пространството, над облаците и над суетата“, споделя Калина. В някои от цветните си платна тя изобразява самата себе си като малка, другите са природни пейзажи, натюрморти, портрети, в които присъстват конете. Любимата й картина е „Островът на Фастъчко“, в която образите са сякаш излезли от други и приказни светове. Художничката обмисля, гледа в пространството и изобразява на платното своите най-съкровени чувства. През 2016г. Калина Ханджиева открива собствено арт студио. „Не исках да бъде галерия и имах желание да променя представата за арт пространство. Да създам една артистична среда, сред която деца и възрастни да рисуват“, споделя талантливата художничка. Школата посреща четвъртата си работна година, а в нея се обучават таланти от 6 до 63 годишна възраст.  Именно със своите курсове, Арт Студио Калина е уникално само по себе си и привлича хора с най-различни професии, дори чужденци от няколко държави. Обучението е от сряда до събота, а курсистите имат свободата да рисуват с всякакви материали върху хартия и платно, могат да оцветяват, да експериментират или да подреждат постановка (натюрморт). Студиото предлага и подготовка за художествени училища.   Още от малка Калина е пленена от изобразителното изкуство, а през 2005г. завършва Живопис в НХА при проф.Теофан Сокеров и доц.Кирил Божков. През 2011 година открива първата си самостоятелна изложба в София.  Участвала е в общи представяния и конкурси още като ученичка и студентка. Най-много обича да рисува портрети на хора и коне. Любимите й художници са Златю Бояджиев и Ван Гог.     „Чувствам се изключително комфортно сред своите курсисти, сред тях срещнах много ценни и стойностни хора. В обучителния процес участват много таланти. Лично аз се чувствам най-добре пред платното в моят собствен свят“, споделя Калина. За да разгледат експозицията в Арт Студио Калина дойдоха много от нейните ученици, близки и почитатели на невероятното й изкуство. Мис България Роси Иванова също не пропусна да се възхити на изложбата и лично избра своите фаворити сред платната. ", "date": "2019.11.05", "title": "Калина Ханджиева представи изложбата „Свобода“"}
{"url": "https://www.actualno.com/scene/vsichkite-moi-myje-ubileen-koncert-na-edelina-kynena-na-23-noemvri-v-muzikalnija-teatyr-news_1402946.html", "text": "      Една от водещите солистки на Музикалния театър - Еделина Кънева -  ще отбележи 30 години на неговата сцена с концерта \"Всичките мои мъже\". Примата кани своите почитатели на 23 ноември, събота, от 19 часа на концерта-спектакъл в Музикалния театър.      „Посвещавам моя юбилеен концерт на партньорството” – казва солистката на Музикалния театър. „В един такъв концерт човек излива душата си, а пред очите на хората минава целия му живот”- добавя звездата.\r\nЕделина Кънева ще бъде на сцената с партньорите-мъже, с които е пяла най-много на сцената на Музикалния театър: Марчо Апостолов, Александър Мутафчийски, Пеньо Пирозов, Христо Сарафов и Богомил Спиров. Специални гости на концерта са другите й сценични партньори от последните години: Орлин Горанов, Орлин Павлов и Тончо Токмакчиев.\r\nНа концерта ще звучат арии и дуети от оперетите „Веселата вдовица” и „Графиня Марица”, където Еделина Кънева прави коронните си роли. Тя ще покаже и широкото амплоа, в което се изявява на сцената –  не само оперета и опера, но и мюзикъл, джаз и поп.  Ще прозвучат прочути дуети от мюзикъли, сред които „Уестсайдска история”, както и джаз и поп-дуети, написани специално за Еделина Кънева и нейнтите партньори на сцената.\r\nУчастват солисти, хор и оркестър на Музикалния театър с диригент Юли Дамянов. Гост-диригент - Любомир Денев. ", "date": "2019.11.05", "title": "\"Всичките мои мъже\" - юбилеен концерт на Еделина Кънена на 23 ноември в Музикалния театър"}
{"url": "https://www.actualno.com/analysis/bloomberg-sasht-se-kolebaha-tvyrde-dylgo-za-severen-potok-2-news_1402899.html", "text": "             Руският проект за газопровода получи последното разрешение, необходимо за строежа между Ленинградска област и балтийския бряг на Германия. Вероятно вече е твърде късно САЩ да се опитат да спрат Русия да завърши проекта до края на годината.   „Северен поток 2\" е част от плана на държавния глава на Руската федерация Владимир Путин да транспортира природен газ до Европа без транзит през Украйна. Новият газопровод ще доставя 55 милиарда кубически метра природен газ, т.е. повече от половината от това, което Русия сега доставя чрез украинската мрежа. За Украйна това ще означава загуба от 3 милиарда долара годишно от приходите от транзита. САЩ биха искали да предотвратят подобно развитие и също така да попречат сравнително евтиния газ от Русия да се превърне в пречка за увеличаване на износа на американски втечнен природен газ за Европа. Президентът на САЩ Доналд Тръмп твърдеше, че Германия е твърде зависима от руския газ и многократно заплашваше със санкции срещу европейските компании, участващи в проекта за газопровода.\r\nВ същото време Русия бързаше да положи тръбите му. На 1 октомври енергийният гигант „Газпром“, основният руски износител на газ, обяви, че изграждането на газопровода е завършено 83%: 2042 километра са положени по дъното на Балтийско море. Въпреки това се стигна до неочакван обрат: две години Дания не даде разрешение за изграждането на участък от газопровода в своите териториални води. Миналата седмица Копенхаген най-накрая се съгласи на строителството и сега газопроводът може да бъде положен по най-краткия път. Според „Газпром“ участъкът ще бъде завършен след пет седмици.  За Украйна това е удар, но не е изненада. „Очаквахме това да се случи тази есен”, призна Андрей Коболев, генерален директор на украинска държавна компания „Нафтогаз“, управляваща газопроводната система. „Датската принципна позиция забави този проект за известно време, но геополитическите оръжия не могат да спрат регулирането на чисто търговски отношения“.\r\nВсъщност Дания не можеше да удържа защитата за дълго време, докато в САЩ се бавеха със санкциите. Странното желание на американския президент Доналд Тръмп да купи Гренландия засилиха желанието на датското правителство да протака разрешението за строеж.   Коболев призова Запада към санкции като следваща стъпка. И срещна подкрепата на някои от американските законодатели. Сенаторът от Републиканската партия Тед Крус обеща да убеди колегите си да представят законопроект, който той изготви заедно с демократа Жан Шахин. Той предвижда санкции на кораби, полагащи тръбопроводите за .    Малко вероятно е обаче законопроектът да забави строителството за дълъг период от време. „Газпром“ използва услугите на швейцарския изпълнител Allseas Group SA за полагане на тръбопровода, но сега може да използва свой собствен кораб, за да построи последния участък.\r\nСледователно, САЩ се заемат с проблема твърде късно. Санкциите за газопровода можеше да бъдат ефективни на етап, докато европейските компании Royal Dutch Shell, Engie, Uniper, OMV и Wintershall не започнаха да доставят всичко необходимо за строителството. Санкциите на кораби, полагащи тръбите, биха могли да имат някакъв ефект преди началото на строителните работи. Най-малкото те биха могли да дадат на Украйна повече време да предоговори споразумението с „Газпром“ за транзит на газ, което изтича в края на тази година.\r\nКогато приключи, газопроводът ще помогне поне на Германия да изпълни плана си за изоставяне на въглищата до 2038 г. В тези планове страната не може напълно да разчита на възобновяеми енергийни източници. При това следва да се припомни, че повечето от използваните въглищата в Германия идват отново от Русия.   Сега Украйна с подкрепата на ЕС иска да сключи десетгодишен договор за производство на 40-60 милиарда кубически метра природен газ. Русия обаче настоява, че всяко дългосрочно споразумение трябва да уреди претенциите към Украйна за милиардите долари, които дължи на „Газпром“. Поради тази причина краткосрочна временна сделка не устройва Москва. Междувременно руснаците ще продължат да работят за достигането на пълния потенциал както на „Северен поток 2“, така и на „Турски поток“, насочен към доставка на газ за Южна Европа. ", "date": "2019.11.05", "title": "Bloomberg: САЩ се колебаха твърде дълго за \"Северен поток 2\""}
{"url": "https://www.actualno.com/curious/tova-sa-zodiite-koito-ne-mogat-samo-s-edin-partnior-news_1402964.html", "text": "      За някои интимността е любов, за други е просто страст, обичайното физическо привличане. Има зодии, които не могат да живеят дълги години само с един партньор и обикновено търсят \"допълнителен\" човек.      Такъв трябва да им предоставя интересни възможности и да споделя с тях плътски радости. Разбира се, това не може да се каже за абсолютно всички представители на зодиака. Това всъщност са зодиите, които не могат да са само с един партньор: Телец Телците са доста ненаситни в леглото. Обичат да сменят партньорите и ако интимният им живот не върви, целият антураж за щастие изчезва. Телците са верни само когато половинката им може да задоволи всичките им нужди. В  кръвта им е заложено да имат неформална връзка, само за да задоволят нуждите си. Ако сключат брак, не търпят скука и битовизми, заради което може да се стигне до изневяра.   Близнаци Всички знаем, че Близнаците имат две лица. Защо мислите, че трябва да бъде различно в любовта? Те не обичат да бъдат упреквани за грешки в миналото. Близнаците рядко споделят информация за своите бивши, защото тогава трябва да споменат причините за раздялата, а тя често е в тях. Именно изневяра. На Близнаците им е трудно да бъдат верни само на един човек и винаги търсят разнообразие.      ", "date": "2019.11.05", "title": "Това са зодиите, които НЕ могат само с един партньор"}
{"url": "https://www.actualno.com/curious/tova-sa-minusite-na-vseki-myj-spored-zodijata-news_1402961.html", "text": "      Няма безгрешни и перфектни хора, всички знаем това, но всеки човек  си има своите минуси, с които е редно да се запознаем. Ако той е  прекалено идеален и не показва лошите си черти, то тогава трябва да се  заемем с това да ги разберем, за да не сме изненадани на по-късен етап  от връзката ни.       Мъжът Овен Арогантен самохвалко, който вика и крещи като луд,  ако нещо  не е на  неговото. Често ви се струва, че този човек има нужда  от  психиатър, а  може би и наистина е така. Харчи неразумно и не е в състояние да  признае грешките си. Категорично вярва, че е представител на изчезващия  вид „истински мъже“, но в действителност е едно разглезено и свадливо  момченце. Мъжът Телец   Скучен, досаден, алчен, старомоден и обсебен от „практическата страна  на нещата“. Инат на магаре и мързел на слон. На всичкото отгоре и с  големи претенции. Рядко поема инициативата в   интимен план. Прави се  или на голям добродетел, или на мъченик, но под   тези маски се крие  едно презрение към всичко и всеки. Мъжът Близнаци Прави се на много ерудиран и преживял какво ли не, но всъщност той    никога няма да порасне. Непостоянен – днес е тук, утре не. Редовно мени    плановете и мнението си. Обикновено е и пълен паразит – лежи на гърба  на някого. Неспособен на моногамна връзка – все търси нещо различно,  тръпка да   има. Почти е невъзможно да се запази интереса му само към  една жена.     Мъжът Рак Страхливо мамино синче. Да си знаете, че ако майка  му не ви   харесва, много скоро той ще си измисли повод да се разделите.  Неуверен,   уж с висок морал, а в същото време има лошия навик да обижда  остро   жената до себе си. Скаран е с романтиката и е стиснат. Ако ще се    хващате с него, сбогувайте се с веселията и излизанията – той е   домошар. Не е амбициозен, достатъчно му е да си седи вкъщи и да  си има   една „сгодна“ женица, която да му готви, чисти и пере. Точно  като  мама…  ", "date": "2019.11.05", "title": "Това са МИНУСИТЕ на всеки мъж според зодията "}
{"url": "https://www.actualno.com/mestniizbori2019/sds-dali-reshavashta-podkrepa-za-balotaja-na-fandykova-news_1403098.html", "text": "      Резултатът, който постигнахме на изборите е много добър. Подкрепатани беше решаваща в много общини, за преизбирането на Йорданка Фандъкова. Това каза председателят на СДС Румен Христов, като анализ на местните избори предаде репортер на БГНЕС.      \"Сблъсъкът на изборите беше ляво – дясно и ние нямахме никакво колебание да подкрепяме ПП ГЕРБ, защото ние сме членове на ЕНП, членове на едно политическо семейство и е логично да бъдем заедно. Втората ни причина да подкрепим ГЕРБ е, че за нас не е алтернатива нито в София, нито в България. БСП остана една непроменена комунистическа формация, която не заслужава да управлява България“, заяви Христов и добави, че опитът показва, че левите водят страната ни до кризи.   Главният секретар на партията Илия Лазаров каза, че приносът на СДС е решаващ за избора на Фандъкова и той се дължи на факта, че 25 000 гласа идват от техните поддръжници. \"В рамките на нашите изчисления в страната ние сме получили над 150 000 гласа. Нашата тежест е между 10 и 12% в съответните листи и на тази база имаме повод за голяма гордост от наша страна\".\r\nПреизбраният на първи тур кмет на Карлово Емил Кабаиванов заяви, че СДС разширява своите позиции в местната власт. \"Където и да погледнете, СДС има повече общински кметове и по-силно влияние. Това е доказателство, че ръководството на партията е направила правилен избор, политиката с по-големите коалиционни партньори е водена правилно, и тя ще дава още по-добри резултати в годините напред\".  Теодор Петков, за когото излязоха достоверни данни, че на практика участва в , но въпреки това беше преизбран за кмет на столичния район \"Витоша\" каза, че на втория тур всички са се обединили срещу тях и са водели грозна и арогантна кампания. \"Тая огромно разочарование и огорчение от позицията на хората, с които сме работили в годините назад, от това на втори тур да гласуват за Мая Манолова. Това е много тежка обида и те сериозно трябва да преосмислят своето позициониране в политиката\".\r\nАнтон Койчев коментира, че залогът в София е бил голям и атакува \" \". \"Беше направен арогантен и много подъл опит да бъде взета властта в София на базата на лицемерия, на внушения, и  изключително неприятния номер, който изигра \"Демократична България\", тъй като на и техните кандидати станаха районни кметове с помощта на ДСБ\".    Защо СДС не присъства на пресконференцията на коалиционния си партньор ? Румен Христов отговори, че те са самостоятелна формация, но въпреки това такъв брифинг предстои.    След местния вот СДС спечели 193 общински съветници, 10 кмета, кметове   на кметства, като във Видин и Монтана са спечелили техните кандидати, а в   Кюстендил и Плевен са подкрепили спечелилите, обобщава БГНЕС. ", "date": "2019.11.05", "title": "СДС дали решаваща подкрепа за балотажа на Фандъкова "}
{"url": "https://www.actualno.com/dobrich/jordan-jordanov-zapochva-izpylnenieto-na-predizbornata-si-programa-prioriteti-za-dobrich-news_1402879.html", "text": "      Започваме да си изпълняваме заложената в предизборната кампания програма „ Приоритети за Добрич “, обяви на пресконференция . Предстои цялостна рехабилитация на един от основните булеварди „Добричка епопея“. А следващата седмица съвместно с ВиК ще бъде направен график за подмяна на водопровода във вилна зона Лозята. Данните на Йорданов са, че в момента там изтичат 45 литра питейна течност в секунда . Предвижда се също нова организация както за транспорта, така и за почистването на града. В обществената поръчка ще се заложи изискване сметопочистващата фирма да разполага с машини за метене, вместо досегашните метли, с които си служат наетите.      „Виждам цялостна промяна в кварталите. Някъде повече от 30 години не бяха ремонтирани тротоарите“, каза още Йорданов. Той е решен да продължи в тази насока наред с облагородяване на междублоковите пространства. През следващата година градът ще бъде райониран на три части, защото сега кварталите остават встрани от полезрението на местната власт.   Йорданов подкрепя идеята за мандатност на кметовете, но счита, че и за общинските съветници трябва да има мандатност. Обяснението му е, че човек се изчерпва с времето и благодарение на популярността си печели избори, но градът не се развива. Трябва да се даде шанс на млади хора, убеден е Йорданов. Самият той е от най-младите кметове в страната – когато пое управлението на Добрич предишния си мандат, нямаше навършени 29 години. ", "date": "2019.11.05", "title": "Йордан Йорданов започва изпълнението на предизборната си програма „Приоритети за Добрич“"}
{"url": "https://www.actualno.com/asia/syzdavat-li-sasht-novi-bazi-v-bogata-na-petrol-sirijska-provincija-news_1402958.html", "text": "      Американските военни оборудват две нови бази в богатата на петрол провинция Дейр ес-Зор в североизточните райони на Сирия, съобщи Анадолската агенция.      По-рано президентът на САЩ доналд Тръмп беше заявил, че ограничен американски контингент ще осигурява безопасността на сирийските петролни находища в източните райони на страната срещу потенциална заплаха от страна на джихадистите от Ислямска държава, предаде БГНЕС.   Позовавайки се на свои местни източници, Анадолската агенция твърди, че американските военни създават база в района на населеното място Сур, в което се използва голямо количество строителна техника. В района са изпратени допълнителни 250-300 военни, както и бронетранспортьори, тежки оръжия и боеприпаси.\r\nСлед ограничаване на присъствието си в северна Сирия във връзка с турската офанзива „Мирна пролет“, Вашингтон започна да увеличава военните доставки в района на Дейр ес-Зор. Миналата седмица в провинцията е пристигнал военен конвой от (170 военни транспортни средства. Това е най-голямото напоследък прехвърляне на американски военни и техника от Ирак в Сирия.  САЩ използват територията на най-голямото сирийско петролно поле „Омар“ като база, а освен това имат бази в три други района на Дейр ес-Зор.\r\nСпециалният представител на президента на Русия за Сирия Александър Лаврентиев заяви по-рано, че районите, които петролните полета в североизточната част на страната, трябва да бъдат контролирани от правителството на Башар Асад. От своя страна говорителят на руското министерство на отбраната Игор Конашенков заяви, че американските правителствени агенции получават над 30 милиона долара на месец от производството на петрол в Сирия, припомни РИА Новости.    ", "date": "2019.11.05", "title": "Създават ли САЩ нови бази в богата на петрол сирийска провинция?"}
{"url": "https://www.actualno.com/politics/bsp-podkrepja-maja-manolova-za-kasirane-na-vota-news_1403193.html", "text": "      Изпълнителното бюро на БСП реши да подкрепи Мая Манолова в искането ѝ за касиране на изборите в София. Решението е било взето на днешното заседание на органа, съобщи bTV.      Припомняме, че вчера на пресконференция лидерът на левицата Корнелия Нинова заяви, че инициативният комитет на Манолова има право да иска касиране на резултатите от балотажа в София, а днес се очакваше и официално потвърждаване на подкрепата.   От щаба на Мая Манолова поискаха повторно гласуване, след като изразиха съмнения, че резултатът в полза на Йорданка Фандъкова е бил манипулиран с помощта на купени гласове и надписани протоколи. ", "date": "2019.11.05", "title": "БСП подкрепя Мая Манолова за касиране на вота "}
{"url": "https://www.actualno.com/europe/dvudnevna-stachka-v-lufthansa-shte-zasegne-vsichki-poleti-na-kompanijata-news_1403217.html", "text": "      Пилотите и стюардесите на авиокомпанията Lufthansa започват ефективна стачка в 01:00 ч. на 7 ноември (четвъртък), която ще продължи до 24:00 ч. на 8 ноември (петък). Ще бъдат засегнати всички полети на компанията – национални и международни, съобщават от МВнР.      \"Препоръчваме на всички пътуващи да следят за актуална информация, както и мобилното приложение Miles More.\r\nLufthansa работи по изготвяне на алтернативен летателен план за полетите на 7 и 8 ноември 2019 г., който ще бъде обявен в сряда.   При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони:  Посолство Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190\r\nГенерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56\r\nГенерално консулство във Франкфурт: +49 69 509 278 13 10;  +49 69 509 278 132\", уточняват още от Външно министерство.     ", "date": "2019.11.05", "title": "Двудневна стачка в Lufthansa ще засегне всички полети на компанията"}
{"url": "https://www.actualno.com/politics/organizator-na-protestite-sreshtu-geshev-se-oplakva-che-e-spiran-da-spasi-jena-si-news_1403140.html", "text": "       Специална публикация в личния си профил във Facebook направи председателят на гражданско движение \"Боец\" Георги Георгиев. Тя касае съпругата му, но отново основната тема е натискът на правоохранителните органи върху семейството на Георгиев, по думите му.      Георгиев твърди, че съпругата му Мариела трябва да премине през трансплантация, защото е болна от хронична бъбречна недостатъчност в терминален стадий и е намерена клиника за операцията, във френския град Гренобъл. Донор ще е самият той. Но Георгиев е убеден, че държавата, за която той използва епитета \"мафия\", ще го спре да отиде във Франция и да спаси живота на жена си.\r\n\"Вчера ми връчиха 59-тата призовка само за тази година\", твърди Георгиев, като казва и, че заради от началото на юни са му повдигнати обвинения и са образувани две дела, плюс полицейско разпореждане за принудителна регистрация. Георгиев заявява, че отказал да се подчини на разпореждането, като по наказателното дело го защитава адвокат Николай Хаджигенов, които иска отмяна на мярката и възможност за безпрепятствено напускане на България. \"Днес разбирам, че прокуратурата е ЗАЛИЧИЛА моя адвокат от делото и ми е назначила служебен адвокат, който те са си избрали, без да бъда уведомен и без моето съгласие\", оплаква се Георгиев.\r\nКакво още казва той – вижте пълната публикация:   В отговор на публикацията Георгиев публикува и документ, че вече изрично му е наложена нова забрана да напуска България, освен ако прокуратурата не разреши - заради обвинения за извършени умишлени престъпления и опасност да се укрие. Става въпрос отново за случая с Канал 3 - в постановлението изрично пише, че той е бил екипа на телевизията, който беше пратен да го търси за изявление.      ", "date": "2019.11.05", "title": "Организатор на протестите срещу Гешев се оплаква, че е спиран да спаси жена си"}
{"url": "https://www.actualno.com/europe/5-godini-misterija-koj-sabotira-aec-dul-news_1403144.html", "text": "      Годината е 2014 г. Белгия е под тревога. От резервоара на реактор 4 на АЕЦ \"ДУЛ\" изтичат 65 000 литра масло. Аварията е овладяна. Реакторът спира работа за няколко месеца. Щетите са за над 100 млн. евро.  Започва разследване... и така вече 5-та година случилото се остава загадка за правосъдието.      За пръв път днес местни медии уточняват, че инцидентът е бил добре подготвен саботаж, пише NEWS.bg.     През 2014 г. някой умишлено е отворил предпазния клапан на резервоара. Подоизра се, че делото е на работник, който имал достъп до машинното отделение, за да прекъсне работата на централата. Заподозрени обаче няма, няма и арестувани.  Първоначално прокуратурата е разследвала терористични действия, а по-късно е преценила, че вероятно става дума за вредителство.\r\nДве други действия за саботаж на централата са били извършени предварително, съобщи фламандската търговска телевизия VTM. Информацията е потвърдена от прокуратурата на ВРТ. Инцидентите потвърждават тезата за добре подготвена саботаж.\r\nПрез 2015 г. беше съобщено, че белгийската терористична клетка, ударила Париж, е подготвяла удар по европейска ядрена централа и вероятно по белгийска АЕЦ. Допълваше се, че служители в белгийските АЕЦ са били уволнени, след като са били заподозрени в радикализация.       Белгия разполага с две атомни централи с общо седем реактора, изградени през 70-те години на миналия век, припомня \"24 часа\".\r\nАЕЦ „Дул“ е една от в Европа, пусната в експлоатация през 1974 г. Това не попречи на правителството през 2016г. да удължи срока на експлоатация на централата до 2025г. Решението предизвика жалба в Европейската комисия от пограничните райони с Белгия, заради опасения за пропуски в сигурността.\r\n \r\n \r\nПрез 2017г. пратителството прати да пазпят атомните централи. Повечето от реакторите днес са спрени заради различни опасения, свързани със сигурността.       ", "date": "2019.11.05", "title": "5 години мистерия: Кой саботира АЕЦ \"ДУЛ\"?"}
{"url": "https://www.actualno.com/burgas/remontirat-osnovno-pazara-v-burgaskija-kompleks-lazur-news_1402913.html", "text": "      Позабравеният и занемарен пазар за плодове и зеленчуци в бургаския жилищен комплекс „Лазур“ ще придобие нов вид.      Община Бургас започна ремонт на цялото пространство, пълно обновление на пазара и премахване на близкия трафопост . В момента багер разрушава старите постройки, които са били част от пазара. Хората които живеят в района имат различни нагласи по отношение на реконструкцията. Повечето от тях са доволни, особено от факта, че ще бъде подменена пътната настилка, която е разбита от години.\r\nЗа повече информация разговаря с управителя на \"Бургаски пазари\" ЕООД инж. Живко Панайотов:“Работи се по пазара, премахва се трафопоста, поставят се плочки в района. Предстои ново боядисване, ще има нови павилиони. Наемателите на старите павилиони няма да се сменят, остават същите, цените няма да се променят . Хората да не се притесняват. Това е по програмата на кмета Димитър Николов за навлизане във вътрешността на районите на Бургас“.   Живко Панайотов добавя още, че стремежът е реконструкцията да приключи колкото се може по-скоро.\r\n„Има скица, която е утвърдена от Комисията по преместваемите обекти в общината. Павилионите са добре подредени. Консултирахме се с наемателите им и те одобриха скицата и работим в това направление. Подменя се водопровод, алуминиеви дограми, всичко се подменя. Пред супермаркета, който се намира до пазара, се поставят нови плочки. „\r\nУправителят на \"Бургаски пазари\" е на мнение, че гражданите на Бургас трябва да са информирани за промените, които стават в техните жилищни комплекси. Само така ще се избегнат спекулациите, няма да има излишно напрежение и поводи за притеснения.     разговаря с хора, които живеят в района и получи различни мнения по повод реконструкцията. Ето някои от тях :“Още нищо не е ясно, но трябваше да се направи. Ще стане по-добре и ще е по-чисто. Самите търговци бързат и искат по-скоро да поставят новите павилиони, за започнат работа“.\r\n„Това място беше като цирей и е хубаво, че работят, но много бавно го правят. Вече 20 дена нищо не са направили“.\r\n„Какво по-хубаво от това. Харесва ми, одобрявам го. Всяко ново нещо е добре дошло, разкрасява квартала. Как ще изглежда новият пазар и дали ще получи одобрението на хората от жилищен комплекс „Лазур,“ ще стане ясно след неговото окончателно завършване. На някои места в града опитът по отношение на пазарите, които бяха обновени, не е добър. Те станаха чисти, с нови, модерни сергии, но загубиха наематели и клиенти.    ", "date": "2019.11.05", "title": "Ремонтират основно пазара в бургаския комплекс „Лазур“"}
{"url": "https://www.actualno.com/curious/dneven-horoskop-za-6-noemvri-news_1402905.html", "text": "             Тази сряда е добър ден за смяна на посоката. Огледайте се за възможностите, които имате, за да си набавите нужното разнообразие. През този ден заложете на старите познати методи. Необходима ви е сигурност и е малко вероятно да я постигнете с нови прийоми.   Днес се отдайте само на своите желания. Всички имат своите намерения, но малците се опитват да угодят на другите, както вас.     Това е ден, в който може да помислите за нещо по-специално, с което да се поглезите. Помислете и за кратка извънредна почивка. Днес е добре да намалите темпото. Няма да свърши светът, ако остане недовършена работа. Всичко се случва със своята причина. Днес е ден, в който ще научите много нови неща. Най-успешен ще е денят за онези от вас, на които им предстои командировка.   Тази сряда избягвайте обсъждането, подписването и всичко, свързано с договори. Ако все пак се налага е добре да имате подкрепата на адвокат.    Тази сряда  бъдете предпазливи при боравене с остри предмети и ножове. Освен това се въздържайте се от процедури, свързани с донорство и кръвопреливане. Тази сряда може да пазарувате смело неща, свързани с романтиката. Не робувайте на червеното - мислете цветно.    Тази сряда звездите ви обещават спокоен и щастлив ден, заради приятна любовна атмосфера. Не се колебайте да поемете инициативата. Днес не подавайте ръка, ако не са ви я искали. Може да имате най-добри намерения, но без да са поискани, няма да имат своята добронамереност. Тази сряда може да си подарите повече от един прекрасен момент. Дори да нямате свободно време повече похвали и нещо специално във външния вид ще се отразят добре на самочувствието ви. ", "date": "2019.11.05", "title": "Дневен хороскоп за 6 ноември"}
{"url": "https://www.actualno.com/crime/neizpraven-ured-e-prichina-za-pojara-v-socialnoto-obshtejitie-v-dimitrovgrad-news_1402949.html", "text": "      По първоначална информация, след оглед на мястото от пожарникари, причина за инцидента е неизправен електрически уред. Касае се за неумишлен палеж, съобщават от ОДМВР-Хасково за Агенция \"Фокус\".      При пожара пострадаха леко трима души - двама са обгазени и една жена е с  леки изгаряния. Те са били настанени в болница, но по-късно освободени.  Охраната заедно с пожарникари и полицаи са успели да изведат бързо всички 23-ма жители на общежитието,  затова няма повече пострадали. Сигналът подал един от тях около 4 часа тази сутрин (5 ноември).   Първоначало се предполагаше, че може да е причинила огромните щети по сградата. Оказа се, че електрическа печка е дала на късо, огънят се е разпространил буквално за минути и е изпепелил по-голямата част от сградата.\r\nИзгорял е част от покрива на общежитието, както и няколко стаи. Комисия  вече е направила оглед и са разписани спешни мерки за  укрепване на сградата.  Общежитието е на над 40 години и в него няма пожароизвестителна инсталация, обясни кметът на обшина Димитровград Иво Димов.\r\nНа 6 ноември започва ремонт на общежитието, като общината ще предприеме необходимите действия, за да възстанови сградата, обясни още Димов. Той обеща хората да не останат на улицата. Засега тези, чиито стаи са изгорели, са настанени в източното, незасегнато крило на сградата.    ", "date": "2019.11.05", "title": "Неизправен уред е причина за пожара в социалното общежитие в Димитровград"}
{"url": "https://www.actualno.com/crime/razsledvane-oligarsi-iztochvat-evropejski-fondove-za-zemedelie-i-bylgarija-e-v-spisyka-news_1402852.html", "text": "      Как олигарсите източват милиони от европейските фондове в земеделието, пише в свое разследване американският вестник The New York Times. Материалът констатира, че системата е „изкривена от корупция и своеволия“ и твърди, че тя е станала твърде важна, за запазване на целостта на Европейския съюз, за да бъде реформирана фундаментално. Разследването на The New York Times е проведено в девет европейски страни през 2019 г., засяга основно Унгария и Чехия, но и България е в списъка.      Всяка година блокът от 28 държави изплаща 65 милиарда долара субсидии за земеделските стопанства, предназначени да подкрепят земеделските производители на целия континент и да съхранят селските общности. Но в Унгария и голяма част от Централна и Източна Европа по-голямата част отива в няколко мощни и свързани с властта олигарси, пише изданието, цитирано от Агенция \"Фокус\".   Премиерът на Чешката република събра десетки милиони долари субсидии само миналата година. Субсидиите са потънали в мафиотски сделки за земя в Словакия и България.\r\nПрограмата на Европа за земеделието, система, която играе важна роля за формирането на Европейския съюз, сега се използва от същите антидемократични сили, които заплашват блока отвътре. Това е така, защото правителствата в Централна и Източна Европа, някои ръководени от популисти, имат голяма роля в разпределението на субсидиите, финансирани от данъкоплатците в цяла Европа, въпреки, че цялата система е обвита в тайнственост.  Европейският механизъм в Брюксел позволява тази груба корупция, тъй като действията срещу нея биха означавало промяна на модела, който помага да се държи крехкият съюз. Европейските лидери не са съгласни с много неща, но всички разчитат на щедри субсидии и широка дискретност при харченето им. Съпротивата срещу тази система за овладяване на злоупотребите в по-новите държавичленки би нарушило политическите и икономическите блага на целия континент.\r\nЕто защо, със законопроекта за земеделските плащания, подготвян тази година, акцентът в Брюксел не е върху премахването на корупцията или затягането на контрола. Вместо това, законодателите се стремят да дадат на националните лидери повече правомощия как да харчат пари - заради възраженията на вътрешните одитори.\r\nИзданието посочва конкретни примери на злоупотреби със земеделските фондове в Унгария и Чехия и връзката на земеделските олигарси с управляващите кръгове и най-вече с премиерите на двете страни       В България субсидиите са се превърнали в благосъстояние за земеделския елит. Българската академия на науките установи, че 75 процента от основния вид европейска селскостопанска субсидия в страната се оказва в ръцете на около 100 предприятия. Тази пролет властите извършиха разследвания в цялата страна, които разкриха корупционни връзки между държавни служители и земеделски бизнесмени. Един от най-големите производители на брашно в страната беше обвинен в измама във връзка със субсидиите и го очаква съдебен процес.\r\nВ Словакия изданието коментира за връзката между разследванията срещу олигарсите и убийството на разследващия журналист Ян Куцияк, пише изданието.  Европейската комисия реагира бързо и обяви в понеделник (4 ноември), че има \"нулева толерантност към измамите\",предава AFP. Комисията има \"много ясни правила за това как трябва да се управляват средствата\" и \"приема твърде сериозно твърдението за злоупотреба\", заяви говорителят на ЕК Даниел Росарио.\r\nГоворителят Мина Андреева заяви, че службата на ЕС за борба с измамите ОЛАФ разглежда подобни твърдения и добави, че основната отговорност за правилното изразходване на бюджета е върху правителствата на държавите-членки.      \"Ние не сме тук, за да заменим националните правителства\", каза тя. \"Ние не можем и няма да свършим работата вместо тях.\"  Говорителите на Комисията заявиха, че минали злоупотреби са били засечени и насочени към ОЛАФ и разследванията продължават. Те обаче признаха, че Европейският съюз едва сега е на път чрез Офиса на главния прокурор да започне разследвания на злоупотреби със средства от ЕС, които националните правителства не могат или не желаят да разследват.\r\n\"Ние имаме изградена рамка и тази рамка работи\", каза Росарио. Той добави, че ОСП е много желан ресор в разпределението на бюджета на ЕС. Чрез нея се изразходват около 40% от общия бюджет на блока, което го прави най-голямата единична сфера на разходите.\r\nВъпреки че Комисията предложи да го намали, основните членове на ЕС, включително Франция и Испания, твърдо се борят да го запазят, виждайки това като важно за развитието на Съюза и неговата кохезия.    припомня, че разследванията за усвоени неправомерно евросубсидии в земеделието в България вървят от години, присъди все още няма.\r\nПоследният разследван случай в България е срещу бизнесмена Миньо Стайков  и още 13 души, които бяха обвинени в престъпен сговор с цел злоупотреба  със средства от европейски  земеделски фондове – Програма за развитие  на селските райони и  Националната програма за подпомагане на  лозаро-винарския сектор. Сред обвинените са и 5-ма служители на Държавен  фонд \"Земеделие\", който е основният разпоредител на евросредствата за  сектора у нас. Антикорупционната комисия на алкохолния бос. Днес се очаква Специализираният съд да гледа мерките  на двама от заподозрените - Миню Стайков и Марио Кръстев.\r\nВ началото на годината излезе и доклад на ОЛАФ за 2018г., според който у нас има няколко земеделски дружества, които в миналото са получавали еврофондове за дейността си и които сега са опитали да избегнат тавана за директни плащания за площ като създават фиктивни фирми и получават повече средства. Преди няколко години беше въведен таван за помощите за единица площ с идеята да няма прекалено окрупняване и предпоставки за създаване на монопол. Обяснението за схемата е просто – създават се уж независими от основния бенефициент фирми или се отделят вече съществуващи. Но многократно адресът на такива фирми и на вече достигнал таван на плащанията бенефициент съвпадал, установили от ОЛАФ. А нанесените щети за бюджета на ЕС са около 10 млн. евро. Подробности за схемата можете да видите в  ", "date": "2019.11.05", "title": "Разследване: Олигарси източват европейски фондове за земеделие, и България е в списъка"}
{"url": "https://www.actualno.com/healthy/sled-zakana-za-protest-na-lekari-remontirat-chast-ot-aleksandrovska-bolnica-news_1403136.html", "text": "      В спешен порядък се предвижда ремонтът на отделението по алергология, а впоследствие и на отделението по хематология в \"Александровска болница\". Това стана ясно от думите на зам.-министъра на здравеопазването Жени Начева пред журналисти по повод анонса за протест от страна на медиците в болничното заведение.      По-рано лекари от \"Александровска\" болница заявиха, че ще излязат на протест заради \"ужасяващи условия на труд и мизерия в помещенията за лечение на пациенти\".   \"В спешен план ще пребазираме отделението по алергология, за да се направи ремонт и да се създадат безопасни условия за труд. Имаме ежедневни срещи с двеге киники по алергология и кожни болести и с директора на лечебното заведение това да стане по най-подходящия начин. Допълнително сме създали организация да започне подготовка за ремонт на друго отделение - по хематология. Говорим с екипа на болницата за неговия спешен ремонт\", обясни Жени Начева, цитирана от \"Дарик\".\r\nТя уточни, че за отделението по алергология са осигурени до 300 000 лева, а за това по хематология - до 500 000 лева. Трябва обаче и да стартират необходимите обществени поръчки за ремонтите.  \"Право на всеки е да реши как да изрази своята позиция. Работим добре с екипа на болницата и с лекарите постепенно техните инвестиционни разходи и спешни ремонти да се случат\", коментира зам.-министърът заявката на лекарите да излязат на протест. ", "date": "2019.11.05", "title": "След закана за протест на лекари: Ремонтират част от \"Александровска болница\""}
{"url": "https://www.actualno.com/goodnews/darenie-neonatologijata-na-umbal-plovdiv-poluchi-visok-klas-kuvioz-news_1402860.html", "text": "      Кувьоз от висок клас получи Отделението по неонатология в УМБАЛ \"Пловдив\" от дарителска кампания на Фондация \"Нашите недоносени деца\" и Асоциация на банките в България, съобщиха от болницата.      Благодарни сме за този жест, ползваме го всеки ден, заяви началникът на Отделението по неонатология д-р Диана Аргирова. „Кувьозите са ежедневно необходими, защото имитират майчината утроба и позволяват поддържането на комфортна среда на недоносените бебета. Редно е всяко отделение да разполага с достатъчен брой, тъй като всички деца, а не само недоносените, имат нужда от тях. Отговаря на потребностите на най-малките пациенти, спестява усилия и гарантират по-добра грижа“, обясни д-р Аргирова. Тя добави, че престоят на бебето в един кувьоз продължава 4-5 дни, след което то задължително се мести в друг, а употребяваният трябва се дезинфекцира.   Всеки ден между 10 и 20 бебенца се обгрижват в отделението и имат нужда от инкубаторите. Около 300 са децата, които имат нужда от интензивни и специални грижи. Много често родените с ниско тегло престояват повече от месец в болницата. От началото на годината най-малкото бебе, лекувано в отделението, е било с тегло 760 грама. Вече е изписано и се отглежда в домашна среда.   Асоциацията на банките в България всяка година организира различни благотворителни акции, а през тази са се обединили в помощ на Фондация „Нашите недоносени деца“. За финансиране на кампанията 12-те банки са събрали над 56 000 лв., с които е закупена медицинска апаратура, за да се подпомогне лечението на недоносените деца.  „УМБАЛ Пловдив“ е една от шестте болници, които получават дарение от тази инициатива. То е на стойност 10 534 лв.\r\nД-р Аргирова обясни, че отделението получава ежегодни дарения – от индивидуални дарители, от различни фондации и от Българската Коледа, затова разполага с необходимата апаратура. Тя посочи, че в помощ на семействата към отделението функционират центрове за рехабилитация на изписаните деца, както и за проследяване на зрението и очните им дъна.   Тежък проблем, с който се сблъскват неонатолозите, са изоставените деца със заболявания, някои от които в доста тежко състояние. В момента вече четвърти месец  специалистите полагат грижи за недоносено бебенце със сериозни увреждания. Невъзможно е  да бъде настанено в приемно семейство, защото отглеждането изисква медицински грижи и то ще бъде насочено към специализирана институция, посочи д-р Аргирова.     ", "date": "2019.11.05", "title": "Дарение: Неонатологията на УМБАЛ-Пловдив получи висок клас кувьоз"}
{"url": "https://www.actualno.com/asenovgrad/naj-originalnite-metodi-za-agitacija-v-asenovgrad-snimki-news_1401202.html", "text": "      Предизборната кампания в Асеновград за тазгодишните премина спокойно, без ескалация на напрежението и дори забавно.       Първи с нестандартния подход започна кандидатът на \"АБВ\" и \"ВОЛЯ\". Той излезе с лозунг \"По-готиният кмет\" и започна да публикува постепенно дипломите си в социалната мрежа. Мотив за това бе да се ползва като доказателство за образованост и познания в определени области. Дали показването на дипломи би спечелило интереса на гражданите, не е сигурно.    След това, се появи Топчо. Образът, който приканваше малки и големи да си направят снимка с него. По атрактивен начин талисманът на социалистите агитираше да се гласува за \"БСП за България\". Кой бе ентусиастът, \"заклещен\" в костюма на Топчо в дните с високи температури, така и не стана ясно, но вероятно няма да го повтори.   Не на последно място можем да поставим и идеята буквално да си простреш над пътя снимката с номера за гласуване. Нестандартното решение бе на \"БДС Радикали\". Неговият лик бе опънат на импровизиран простор, като коледна украса, над улиците \"Цар Иван Асен II\" и \"Васил Левски\" в Асеновград. Плакатите бяха свързани като гирлянд и закачени от край до край на две места по ширината на пътните артерии. Освен да разсейват шофьорите, едва ли имаха някаква друга функция, но бяха премахнати скоро, след поставянето им.        И накрая, една по една започнаха да \"изскачат\" снимките на кандидатите за кметове на Асеновград. Сякаш почти всички бяха ползвали едни и същи фотограф и режисьор на кадрите. Фотосите отразяваха затворени пози, скръстени пред гърдите ръце и пръсти, подпиращи брадичката. Странно, но факт - не се е намерил един PR, който да обясни на кандидатите как трябва да се държат пред обектива на фотоапарат, особено в предизборна кампания. А и фотографът вероятно не е достатъчно информиран как се снимат официални лица за официален повод.      Сред всички реални атракции, една от най-интересните бе на \"кандидатът за кмет\" Валентин Маринов. Той се появи на плакат с лозунг \"Аз ще гледам келепира, вий си гледайте сеира!\". Валентин Маринов беше абсолютно независим кандидат за кмет на община Асеновград, а номерът, под който се състезаваше, бе 00. Идеологията, с която агитираше асеновградчани бе, че \"купуването и продаването на гласове е политическа далавера\".  ", "date": "2019.11.05", "title": "Най-оригиналните методи за агитация в Асеновград (СНИМКИ)"}
{"url": "https://www.actualno.com/crime/pytnici-prebiha-shofior-zaradi-katastrofa-kraj-tyrgovishte-news_1402965.html", "text": "      Пътници пребиха шофьор заради катастрофа край Търговище, съобщава БНР.      Вчера 40-годишен шуменец подал сигнал в полицията, че по пътя София - Варна, в местността Фисека, станал пътен инцидент между шофирания от него лек автомобил \"Фолксваген\" и микробус.   Возещите се в микробуса четирима мъже му нанесли побой и го принудили да им плати нанесените щети.\r\nКъм момента биячите вече са установени и задържани - те са на 43, 29, 28 и 19 години от Провадия.  По случая е образувано досъдебно производство. ", "date": "2019.11.05", "title": "Пътници пребиха шофьор заради катастрофа край Търговище"}
{"url": "https://www.actualno.com/plovdiv/apelativen-syd-plovdiv-reshava-za-prisydata-na-lekarja-ubil-kradec-s-nezakonen-pistolet-news_1403018.html", "text": "      С по обвинението за убийство при надвишаване на пределите на неизбежната самоотбрана , но с двегодишна условна присъда за незаконно притежание на пистолет завърши преди месеци делото срещу д-р Иван Димитров в Окръжен съд Пловдив. През март 2018 той стреля по Жоро Джевизов, по прякор Плъха, навлязъл да краде в негов имот и в резултат на прострелването, крадецът почина.       Днешното заседание на Апелативен съд Пловдив бе по повод три жалби срещу произнесената от предишна инстанция присъда- д-р Димитров обжалва двегодишната си условна присъда, прокуратурата протестира оправдателната присъда, настоявайки пак за условна, но наказателна, а близките на убития искат ново разглеждане на цялото дело и дълги години затвор за д-р Иван Димитров.\r\nДнес съдебният състав на Апелативен съд- Пловдив изслуша всички страни и обяви, че ще съобщи решението си в едномесечен срок.   ", "date": "2019.11.05", "title": "Апелативен съд Пловдив решава за присъдата на лекаря, убил крадец с незаконен пистолет"}
{"url": "https://www.actualno.com/showbusiness/ninova-za-danailov-ne-e-dobre-stefan-news_1402873.html", "text": "      Лидерът на БСП коментира състоянието на актьора Стефан Данаилов пред bTV.      \"Не е добре Стефан\", съобщи Нинова. \"Много, много липсваше на партията. Аз ходех при него, така че го виждах. Аз бях в контакт с него, пускаха ме при него\", добави още тя.   Припомняме, че отново е в медикаментозна кома, съобщи bTV като се позова на негови близки. Актьорът е на апаратно дишане в реанимацията на Военно медицинската академия.\r\nОт там казаха, че информация ще предоставят единствено на близките му. \"Стефан Данаилов не е по-добре, но не е и по-зле.  Няма промяна в състоянието му. Лекарите се борят за него\", пише \"24 часа\" като цитира негова близка приятелка, с която са заедно над 30 г. ", "date": "2019.11.05", "title": "Нинова за Данаилов: Не е добре Стефан"}
{"url": "https://www.actualno.com/curious/kak-v-kampaniite-za-namalenie-da-ne-se-okajem-vsyshtnost-gubeshti-news_1402859.html", "text": "      „Понякога правим импулсивни покупки. Нека това да не бъде така. Всички сме привлечени от намаленията и взимаме някои стоки само защото има отстъпки. Но нека си направим домашното – да проследим цената на стоката, която толкова желаем, за да сме сигурни, че намалението е реално, че ще я купим на една много добра цена и ще спечелим от „Черния петък“. Това каза Игнат Арсенов от Комисията за защита на потребителите в Сутрешния блок на БНТ.      При кампаниите за „Черния петък“ проблемът е, че в магазина потребителят има много малко време да провери и да размишлява, затова предварителната подготовка и проучването на пазара са особено важни, обърна внимание Арсенов. И предупреди да се има предвид, че понякога в такива периоди търговци може да предлагат стоки, които са залежали, изостанали или от тях има само 2-3 бройки, а най-желаното от потребителите изобщо да не бъде намалено. „На практика намалението не ни гарантира, че това е най-ниската цена в света, в града или в държавата, в която живеем. Гарантира само, че това е по-ниска цена в съответния магазин спрямо предходния период“, уточни той.   Игнат Арсенов потвърди, че в интернет анонси от типа на „до десет минути и всичко приключва“, добавянето на часовници с обратно броене, информация за това колко потребители разглеждат дадената оферта или са закупили тази стока и пр. се използват често от електронните магазини за стимулиране на продажбите. „Първо ние сме привлечени от ниската цена, впоследствие, когато влезем, сме притискани да купим по-бързо“, коментира той и добави, че тези трикове се прилагат най-често при предлагането на самолетни билети или настаняване, но ако се установи, че с тях търговец подвежда потребителите, той може да бъде санкциониран. При пазаруване от интернет е много важно потребителите да внимават да не попадат на случайни сайтове, които им предлагат намаления. „Сега често се случва в социалните мрежи при сърфиране през телефона да изскачат реклами, върху които ние кликваме и стигаме до покупки от случайни магазини, което е рисково в сравнение с вече известните ни. Задължително е, ако търговецът е нов за нас, да направим проучване, за да не стане така, че сме платили, а стоките да се окажат различни от очакваното или пък изобщо да не пристигнат“, добави Арсенов.   Полезно е да се знае още, че купените от „Черния пекът“ стоки през интернет също могат да бъдат върнати в 14-дневния срок , но тогава разбира се потребителите ще получат обратно намалената цена, която са заплатили за тях, а не редовната. Валидно остава и правото на двугодишен гаранционен период, в който може да се предяви рекламация при проява на дефект.\r\nПромоциите не се квалифицират като намаления от гледна точка на законовите изисквания – например, да са посочени старата и новата цена, по-високата цена да е прилагана поне месец преди намалението и пр. Те обаче също трябва да бъдат верни и честни спрямо клиентите и КЗП следи за това, отбеляза Игнат Арсенов. „Ако потребителят е подведен, че купува „две на цената на едно“ и това не е осигурено от страна на магазина или пък не са доставени достатъчно наличности от промоционалните продукти спрямо обема на направената реклама, би било нарушение“, посочи той.   На финала на разговора Игнат Арсенов обобщи, че пазаруването от намаления крие своите рискове, но това не означава, че не трябва да се възползваме от тези кампании. Главното е да не правим импулсивни и бързи покупки, да не позволяваме да бъдем притиснати за необмислени решения, а да отделим достатъчно време да проверим условията.     ", "date": "2019.11.05", "title": "Как в кампаниите за намаление да не се окажем всъщност губещи?"}
{"url": "https://www.actualno.com/actualno/rusija-pak-ni-napravi-za-smjah-news_1402893.html", "text": "      Чували ли сте за държава, която пуска да отиде спокойно в държавата, за която е шпионирал съгласно обвинението и там да получи висока нейна награда? Ако не сте чували, да не се чудите – България.      Вчера, 4 ноември, , че съдия Андон Миталов позволил на председателя на \"Русофили\" и бивш издател на в. \"Дума\" Николай Малинов и там лично руският президент Владимир Путин да му връчи орден \"Дружба\" за приноса му в културното сътрудничество. А прокуратурата казва и, че Миталов дал разрешението без всъщност Малинов и/или адвокатът му да са го искали изрично.\r\nОбидно е и то много да се стига до такова положение, но е и показателно – хората, заемащи най-важните постове в държавата, не могат да наложат ред. Съмнително е и дали знаят как да го наложат - даже се чудя защо изобщо пиша \"съмнително\". Ето това е примерът за липсата на правовата държава. Когато няма върховенство на правото, става точно така.\r\nВие представяте ли си например Великобритания да беше действала така с Ким Филби? Или САЩ с Олдрич Еймс? А Русия с Олег Пенковский? Затова България все по-често е наричана от гражданите си \"територия\". И с право! Но, хей, може това да го броим за успех във външната политика - стопляне на отношенията с Русия. На Путин сигурно му е много приятно колко точно сме топли!   Автор:   ", "date": "2019.11.05", "title": "Русия пак ни направи за смях!"}
{"url": "https://www.actualno.com/society/opasnost-ot-voden-rejim-grozi-pernik-news_1403150.html", "text": "      Новият кмет на Перник Станислав Владимиров не изключва въвеждането на воден режим, съобщава БНР.      Eдна от първите му задачи ще бъде предприемането на мерки във връзка с водната криза, настъпила заради драстично спадналия обем на язовир \"Студена\".   Водата във водоема е паднала под 6 млн. кубически метра при максимален обем над 25 млн. кубика. Причината са продължителното засушаване в района и можеството аварии през лятото.\r\nВладимиров се опасява, че ако не се вземат мерки, се задава хуманитарна криза.  Съжалявам, че моите колеги досега нямаха куража да предприемат болезнени мерки, защото знаете нивото на язовира в момента е в критичния минимум и ако не се предприемат болезнени мерки, включващи и частичен воден режим, колкото по-бързо го направим, толкова можем по-безболезнено да се измъкнем от тази тежка ситуация, в която се намираме, посочи той.\r\nПо негови думи сред първите мерки ще бъде провеждането на разговор с всички институции, за бъде намерено решение на проблема.   Водопроводната мрежа в Перник е стара и амортизирана, поради което често настъпват аварии. Предстои да бъде реализиран водният цикъл, за който има сключен договор. Владимиров се надява, че това до голяма степен ще реши проблема със загубата на вода по мрежата, която в момента достига 80%.     ", "date": "2019.11.05", "title": "Опасност от воден режим грози Перник"}
{"url": "https://www.actualno.com/crime/bratja-domuschievi-na-syd-sled-neplatena-globa-za-nespazenata-sdelka-za-bmf-news_1402904.html", "text": "      Братята Кирил и Георги Домусчиеви вероятно ще бъдат принудени да заплатят 52 млн. неустойка за неспазване на поетите през 2008 г. ангажименти при приватизацията на Параходство ”Български морски флот” (БМФ).      В договора са предвидени запазване на корабния тонаж, числеността на корабния и бреговия персонал, повишаване на заплатите до края на 2018 г., когато изтече десетгодишният срок за контрол върху изпълнението на условията по сделката, съобщава Медиапул.   През септември т. г. дружество \"Кей Джи Маритайм Шипинг\", което е собственост на \"Адванс Пропъртис\" на Домусчиеви и държи 70 % на сто от БМФ, е било глобено заради нарушения по сделката с повече от 52 млн. лв. от Агенцията за приватизация.   и поради тази причина ведомството предвижда да заведе иск срещу \"Кей Джи Маритайм Шипинг\" пред Арбитражния съд на Българската търговско-промишлена палата.  Срокът на 10-годишния период на следприватизационен контрол на договора за приватизация на 70 % от капитала на БМФ с \"Кей Джи Маритайм Шипинг\" изтече в края на 2018 г. До 30 юни 2019 г. купувачът трябваше да отчете изпълнението на поетите ангажименти, предвидени в договора. Той обаче не е направил това и му е наложена глоба от 11 хил. евро, която е платена.\r\nПо договор \"Кей Джи Маритайм Шипинг\" е трябвало да инвестира 779,880 млн. лв. в БМФ, за който през 2008 г. е платила 440,100 млн. лв. Според данните на държавната агенция за публичните предприятия и контрол, вложенията са с 14 804 825 лв. повече.\r\nНо не се съобщава с е под договорните изисквания тонажът на БМФ. Според финансовия отчет на параходството за 2018 г., той е бил 978 хил. брт /бруто-регистър тона/. Което значи, че през миналата година БМФ е свил корабния тонаж, който в края на 2017 г. е бил 1,05 млн. брт.        През 2017 г. БМФ е разполагал с 33 кораба, плаващи под малтийски флаг, на средна възраст от 8,9 години. Година по-късно те са намалели до 29 плавателни съда за превоз на сухи насипни товари, чиято средна възраст е паднала до 8,3 години. Поредна десета година приватизаторът не поддържа поетото договорно задължение за числеността на плавателния състав. Преди приватизацията БМФ е имал над 2 800 служители.\r\nПриватизаторът се задължава да поддържа персонал от 2 360 служители между 2012 и 2019 г., но през 2017 г. те са само 907 души. До края на 2018 г. списъчният състав на персонала в БМФ е бил 931 човека, от които плавателен състав – 724 човека и брегови състав - 207 човека.\r\nПоради тази причина за 2018 г. е наложена глоба от 1 120 24,50 лв., която е била платена от купувача в срока за доброволно плащане.\r\nВ началото на 2019 г. приватизаторът бе глобен с други 1,014 млн. лв. за неспазена численост на персонала за 2017 г. Тази санкция също е погасена. Така към момента \"Кей Джи Маритам Шипинг\" е платила над 5,8 млн. лв. наустойки по приватизационния договор. Към които сега предстои да се прибавят въпросните 52,252 млн. лв. заради тонажа, по които предстои решение на Арбитражния съд.      \"Kей Джи Маритайм Шипинг\" контролира 70 % от капитала или 76 314 600 лв. в БМФ. Останалият 30-процентен дял от 32 706 260 лв. е на Министерството на транспорта, информационните технологии и съобщенията.\r\nНа финала групата на БМФ отчита за миналата година всеобхватна загуба от 128 млн. лв. Дружеството има задължения към персонала си за 4,758 млн. лв., за осигуровки дължи 352 хил. лв., а неплатените данъчни борчове са за 3,421 млн. лв. ", "date": "2019.11.05", "title": "Братя Домусчиеви на съд след неплатена глоба за неспазената сделка за БМФ"}
{"url": "https://www.actualno.com/healthy/vaksiniraha-izvynredno-nad-12-000-deca-sreshtu-morbili-news_1402867.html", "text": "      Над 12 000 деца са ваксинирани извънредно срещу морбили, съобщават от министерството на здравеопазването.      Между 5 септември и 5 октомври здравното е била проведена извънредна имунизационна кампания, насочена приоритетно към деца от уязвими групи или със затруднен достъп до здравни услуги.   Общо 12 073 деца между 13 месеца и 8 години са били обхванати от инициативата, която се е провела в областите Бургас, Монтана, Пазарджик, Пловдив и Сливен.\r\nТрадиционно такава кампания се прави в навечерието и началото на новата учебна година, като този път обхватът е много по-мащабен в сравнение с предишни години, посочват от ведомството.  Имунизациите са били проведени от общопрактикуващите лекари и от имунизационни екипи, организирани от Регионалните здравни инспекции в петте града, с включване на медицински специалисти от здравните кабинети в детски градини и училища и здравни медиатори.\r\nЕдновременно с провеждането на имунизациите са били организирани информационни кампании по места за запознаване на обществеността с епидемичната обстановка в страната, значението на имунизацията и риска от разпространение на заболяването при неимунизирани и нередовно имунизирани, протичането на инфекцията и други.   Кампанията е била предприета заради продължаващите случаи на морбили в страната. Законът за здравето дава право при възникване на извънредна епидемична обстановка, както и при регистриран значителен спад в имунизационното покритие, министърът на здравеопазването да разпореди имунизации и реимунизации по ред и начин, различни от посочените в имунизационния календар.    Това може да стане чрез организирането на имунизационни кампании, откриването на временни имунизационни пунктове, сформирането на екипи за имунизиране на място и други извънредни мерки. ", "date": "2019.11.05", "title": "Ваксинираха извънредно над 12 000 деца срещу морбили"}
{"url": "https://www.actualno.com/crime/verijna-katastrofa-na-stolichnija-bulevard-pejo-javorov-news_1402884.html", "text": "      Верижна катастрофа затрудни трафика на столичния булевард \"Пейо Яворов\" в района на телевизионната кула, съобщава Нова телевизия.      Заради пътния инцидент движението в едната лента на булеварда е спряно.   Ударили са се няколко коли, които са със сериозни щети.\r\nДо момента няма информация за състоянието на пътниците.   ", "date": "2019.11.05", "title": "Верижна катастрофа на столичния булевард \"Пейо Яворов\""}
{"url": "https://www.actualno.com/europe/pojarnikari-zaginaha-pri-vzriv-v-sgrada-v-italija-snimki-news_1402872.html", "text": "      Трима пожарникари загинаха тази нощ при експлозия в сграда в северозападната италианска област Пиемонте, предаде Асошиейтед прес.           Огнеборците се отзовали на сигнал за експлозия в неизползваема част на селскостопанска постройка в провинция Алесандрия. Когато отишли и започнали работа, станал втори взрив.    Един от загиналите е бил затрупан под отломките и били необходими часове, за да бъде изваден.\r\nВластите разследват версията, че експлозията е причинена умишлено, защото на мястото на взрива били открити газови бутилки с устройство, приличащо на детонатор.    ", "date": "2019.11.05", "title": "Пожарникари загинаха при взрив в сграда в Италия (СНИМКИ)"}
{"url": "https://www.actualno.com/games/dvojnata-pokana-za-koncerta-na-pityr-bens-pecheli-news_1402865.html", "text": "      Миналата седмица ви дадохме възможност двойна покана за концерта на Питър Бенс, който ще се проведе на 13 ноември 2019 г. в зала 1 на НДК .      Единственото, което трябваше да направите, беше да отговорите  правилно на въпроса: \"Какъв по народност е Питър Бенс\". А  именно - \"Унгарец\".\r\nВсеки, който го е направил, участва в томболата ни. Днес на лотариен принцип беше изтеглен победителят. Неговото име е ( ). Честито на Krasimira! Ще очакваме да ни изпрати лично съобщение на Facebook страницата на до 10.11.2019 г., за да разбере как ще си получи наградата.   ", "date": "2019.11.05", "title": "Двойната покана за концерта на Питър Бенс печели..."}
{"url": "https://www.actualno.com/crime/neizgasena-cigara-e-pyrvonachalnata-versija-za-pojara-v-dimitrovgrad-news_1402889.html", "text": "      Първоначалната версия за възникването на пожара в общинското общежитие за социално слаби в Димитровград е неизгасена цигара. Това каза кметът на Община Димитровград Иво Димов пред Радио \"Фокус\".      Предполага се, че пожарът е предизвикан от непредпазливост на един от живеещите в сградата. Тя е на над 40 години и в нея няма пожароизвестителна инсталация, обясни той.\r\nОхраната е успяла да изведе всички от общежитието. В нея са били настанени 23-ма социално слаби жители на Димитровград.   Двама са обгазени и една жена е с леки изгаряния. Изгоряла е част от покрива на общежитието, както и няколко стаи.  Комисия вече е направила оглед и са разписани аварийни спешни мерки за укрепване на сградата. Утре започва ремонт на общежитието, като общината ще предприеме необходимите действия, за да възстанови сградата, обясни Димов.\r\n\"Надявам се в рамките на месец да отстраним всички поражения. Хората са настанени в източното крило и няма опасност някой от тях да остане на улицата“, обясни той.\r\nВ края на деня се очаква по-голяма яснота за причините на пожара.     ", "date": "2019.11.05", "title": "Неизгасена цигара е първоначалната версия за пожара в Димитровград"}
{"url": "https://www.actualno.com/cite/za-syjalenie-po-tezi-golemi-buletini-horata-sa-pisali-dosta-raboti-v-obshtija-sluchaj-neprilichni-news_1401905.html", "text": "      Това е една от оценките на директора на \"Информационно обслужване\" проф. Михаил Константинов за преминалите вече местни избори.      Какво още каза той - научете в ! ", "date": "2019.11.05", "title": "За съжаление по тези големи бюлетини хората са писали доста работи, в общия случай неприлични"}
{"url": "https://www.actualno.com/asenovgrad/okonchatelno-procentna-razlika-na-balotaja-v-asenovgrad-i-koi-sa-novite-kmetove-po-selata-news_1401050.html", "text": "       Окончателните резултати от балотажа на местни избори 2019 г. в Асеновград сочат близо 13% разлика между победителя доктор от ПП ГЕРБ, който заема кметския стол за следващите четири години, и доктор Емил Караиванов от \"БСП за България\", останал втори.       Близо 22 500 асеновградчани гласуваха на втори тур в общината. Точно 12 131 души са гласували доверие на кандидатът на синята партия, докато за излъченият от левицата своя вот са дали 9 422 гласоподаватели. В процентно изражение това са 54,91% срещу 42,65%. \"Не подкрепям никого\" пък са отбелязали около 550 асеновградчани.\r\nМеждувременно, вече са избрани и кметовете на кметства в асеновградски села, за които решението също остана за балотаж.   В Златовръх на кметския стол сяда Славка Голубятникова от ПП ГЕРБ. Тя спечели доверието на 170 от жителите на селото пред 129 за Иванка Чохлева от \"БСП за България\".  В Конуш кметуването печели Георги Ваклушев, подкрепен от \"БСП за България\" и спечелил доверието на 260 от конушенци. Втори остана Филип Гурдев от БДС \"Радикали\" със 186 гласа.\r\nДимитър Бакалски от Местна коалиция \"СДС (БСДП)\" спечели избора в Нареченски бани, подкрепен от 232 гласоподаватели. На второто място остана Васил Куртев от ПП ГЕРБ с 217 гласа.\r\nВ Тополово пък с много малка разлика кмет става Йордан Дичев от \"БСП за България\". Той получи доверието на 694 души срещу 668 тополовци, подкрепили Ирфан Кърмаджиев от ДПС.     ", "date": "2019.11.05", "title": "Окончателно: Процентна разлика на балотажа в Асеновград и кои са новите кметове по селата"}
{"url": "https://www.actualno.com/politics/menda-stojanova-mladite-mrazjat-gerb-javno-imame-propuski-v-procesa-na-izpylnenie-na-obeshtanija-news_1402060.html", "text": "      Имаше доста места в София, където вотът беше даден от омраза – към ГЕРБ. За мен това не е нормално политическо поведение. Това заяви депутатът от ГЕРБ и председател на бюджетната комисия Менда Стоянова.      Според Стоянова, голяма част от по-младите дали вот за Манолова, защото мразят ГЕРБ. На въпрос на БНТ защо ги мразят, депутатът почна да изброява как партията на Бойко Борисов все искала да гради, да създава, но явно в процеса на изпълнение на обещанията и целите си ГЕРБ правела пропуски. \" Голяма част от младите хора, най-вече десни избиратели, дадоха своя глас за госпожа Манолова, игнорираха коя е тя. Те просто толкова много мразят ГЕРБ, че гласуваха от омраза. За мен това е много важно, защото винаги сме се съсредоточавали върху това да градим - да градим инфраструктура, да градим култура. Явно в този градеж, в изпълнението на приоритетите, които сме набелязали, за които сме получили своя вот, има много пропуски, които дразнят, има явно грешки \", обясни народният представител от ГЕРБ. Г-жа Фандъкова е много диалогична, но един човек не може да се справи с медиите, заяви председателят на бюджетната комисия в парламента.   Попитана какво ще стане в София, след като ГЕРБ вече няма самостоятелно пълно мнозинство, Стоянова отговори, че трябва да се търси подкрепа – през диалог и през приемане на други предложения, не само в столицата, а и на други места. Припомняме, че ГЕРБ събира обикновено мнозинство в Столичния общински съвет (СОС) само като се добавят четиримата съветници на ВМРО, а има и още двама от \"Атака\". За квалифицирано мнозинство обаче трябва и още подкрепа, а в СОС няма повече \"приятелски\" към ГЕРБ партии.\r\nСтоянова не се съгласи, че в ГЕРБ трябва да се прави чистка – трябвало да има обновление, но то да е постоянно, с времето, т.е. уморените, натрупали негативи, да отстъпят пред по-млади. \"Смятам, че там, където загубихме изборите, проблемът е и в самата структура\", добави тя.  За финал Стоянова подчерта, че на тези избори имало много по-малко сигнали за нарушения и президентът Румен Радев не бивало да говори така, че да се чувства като внушение – за честността на изборния процес. Същевременно тя призна, че имало промени в Изборния кодекс и сега, но само за машинното гласуване и местните избори и всъщност нямало големи промени. „Не виждам причина за подобна среща”, каза още депутатът за поканата на президента да бъде обсъдена технологията на изборния процес. ", "date": "2019.11.05", "title": "Менда Стоянова: Младите мразят ГЕРБ, явно имаме пропуски в процеса на изпълнение на обещания"}
{"url": "https://www.actualno.com/politics/kornelija-ninova-borisov-go-e-jad-che-horata-se-obediniha-sreshtu-modela-mu-na-upravlenie-news_1402264.html", "text": "      Бойко Борисов го е яд, че хората се обединиха срещу модела му на управление. Изпуска си нервите, а това показва страх и безсилие. Това заяви лидерът на БСП Корнелия Нинова в интервю за bTV и допълни, че дали някой е силен лидер се доказва във времето и не е еднократно действие.      По думите ѝ, грешката на премиера е, че късно е тръгнал по нейния път. Нинова имаше предвид идеята му да предложи мандатност на кметовете - не повече от 3 мандата.   \"Ние наложихме тази мандатност за лидерите, а той си остава вечният лидер. В няма по-силен пример от личния\", обясни още Нинова.\r\nТя допълни, че апатията на хората е шамар за всички политици.  Нинова подчерта, че изборните нарушения и събирането на доказателства за тях не е работа на партията, а на прокуратурата. Тя допълни, че е поздравила и ѝ е пожелала успех, каквото и да реши да прави. \r\nЛидерът на БСП допълни, че очаква повече от евродепутата Елена Йончева в борбата ѝ с корупцията.   В коментар за Бюджет 2020 Корнелия Нинова заяви, че \"отново се наливат пари в бездънна яма.\"     Черните краски за БСП Същевременно, пред БНТ политологът Татяна Буруджиева, която беше депутат от БСП по времето на управлението на Пламен Орешарски, подчерта, че червените все повече се доближават до ДПС т.е. ДПС ги догонва. Буруджиева каза, че след сегашните местни избори ДПС има над 900-940 общински съветници, а БСП е с 1005. Това означава, че БСП не може да претендира с такава сила да е национална партия, защото в определени общини и то немалко буквално няма представителство.\r\nСпоред Буруджиева, Нинова не е водела предизборна кампания, а се е занимавала с вътрешна борба и темата за оставката ѝ, която и без това не била на дневен ред преди местните избори. ", "date": "2019.11.05", "title": "Корнелия Нинова: Борисов го е яд, че хората се обединиха срещу модела му на управление"}
{"url": "https://www.actualno.com/europe/rusija-ni-predupredi-da-vnimavame-za-nikolaj-malinov-news_1403141.html", "text": "      Кремъл се надява, че награждаването на председателя на Националното движение „Русофили“ с орден Дружба няма да стане причина за неговото преследване.      „Смятаме, че подобни жестове на признание на заслугите на Малинов за принос в делото на единството на руския свят, приноса за развитието на дружбата и сътрудничеството между народите на нашите две страни, по никакъв начин не може и не трябва да бъде причина за някакви преследвания.“ Това каза пред журналисти говорителят на руския президент Дмитрий Песков.   Според него „това би било нелогично и би имало пагубни последствия.“\r\nТака Песков отговори на въпроса дали награждаването на Малинов няма да влоши отношенията между София и Москва.  „Разчитаме, че такива хора като Малинов ще имат възможност и в бъдеще да работят в руслото на развитието на приятелските, исторически отношения между народите на нашите две страни“, подчерта Песков.\r\nПрипомняме, че на 4 ноември в Деня на народното единство президентът на Русия Владимир Путин връчи държавни награди на няколко чужденци.    ", "date": "2019.11.05", "title": "Русия ни предупреди да внимаваме за Николай Малинов"}
{"url": "https://www.actualno.com/starazagora/2592-ravno-li-e-na-39-ili-deja-vu-za-kasirane-na-izborite-v-pavel-banja-news_1402875.html", "text": "       Станимир Радевски е подал жалба в Административен съд Стара Загора против решение на Общинската избирателна комисия от 28 октомври, с което за победител в местния вот е обявен . В жалбата се твърди, че резултатите, отразени в протоколите на секционните избирателни комисии в общината и обявеният от Общинската избирателна комисия (ОИК) резултат, не отразяват действителната воля на избирателите.       На местните избори на 27 октомври Иса Бесоолу спечели вота в Павел баня за кметското място с подкрепата на , които представляват 51,65% от подадените гласове. Станимир Радевски, този път издигнат от ВМРО, получи 18,17% или за него са гласували 1406 души   Делото по жалбата е насрочено за разглеждане в открито съдебно заседание на 11 ноември от 10 часа.\r\nПри тази разлика, , подаването на жалбата прилича на дежа вю на събитията от преди 4 години. Тогава Иса Бесоолу обжалва в Административен съд - Стара Загора, резултатите от балотажа на предходните местни избори. На 1 ноември 2015 г. Радевски, подкрепен от обединение от партии (ВМРО - Българско национално движение, партия Българска социалдемокрация, АБВ, Реформаторски блок и от ГЕРБ на балотажа) получи 4070 действителни гласа - 50,24%, а Бесоолу получи 4031 гласа. .  Възниква въпросът от смисъла на подаването на жалбата от Станимир Радевски - за да се покаже на конкурента в предизборната битка, че може да се обжалва решението на ОИК, както се е случило преди 4 години, или наистина може да се докаже, че близо 2600 души са били купени или манипулирани?\r\nИ по-важният въпрос - , та преди 4 години не разбраха, че в общината и единственият отпор е обединение зад силна кметска кандидатура, с която да излязат срещу движението, което е ясно, че вече настъпва и в нетрадиционни за него територии? ", "date": "2019.11.05", "title": "2592 равно ли е на 39 или дежа вю за касиране на изборите в Павел баня"}
{"url": "https://www.actualno.com/cars/ford-ecosport-will-rock-you-sys-slavin-slavchev-ot-x-factor-video-news_815314.html", "text": "        Славин Славчев има нова песен, която нашумя в последните седмици. Ние го харесваме много и наскоро той беше наш специален гост.     Той се прочу с блестящото си представяне и победата в българското издание на X Factor през 2014 година. Ford EcoSport се прочу със своя стил и компактен размер. Ние пък обичаме да ви запознаваме с интересни хора, затова откровено си поговорихме със Славин - за постиженията му до момента, творческите планове и автомобила, който управлява – награда за победата в \"Като две капки вода\" 2018 - Ford EcoSport Titanium. В ролята на репортер на Actualno.com влезе прекрасната Марина, която показа и своите певчески умения.\r\nДвамата преминават през натоварения столичен трафик и през изпълнения с интересни моменти живот на Славин с лекота и финес.\r\nБез да разваляме изненадата и удоволствието от гледането на следващото видео, в него ще чуете \"We Will Rock You\" и \"Love of my Life\" на Queen. И не, това не е \"Bohemian Rapsody\", а не по-малко обикновената история на едно момче и неговата страст към пеенето.    А как един автомобил успява да се \"срастне\" с натоварения начин на живот на една звезда... вижте сами:  А ето и новата му песен:   ", "date": "2019.11.05", "title": "Ford EcoSport will Rock You* със Славин Славчев от X Factor (ВИДЕО)"}
{"url": "https://www.actualno.com/politics/registriraha-partijata-na-slavi-trifonov-snimki-news_1402908.html", "text": "      Партията на Слави Трифонов беше регистрирана в Софийския градски съд, предаде БГНЕС.      Документите с 3700 подписа внесе един от сценаристите Тошко Йорданов, заедно с част от екипа на Слави.   Името на партията \"Няма такава държава\" ще бъде регистрирано и няма никакви проблеми, защото спазваме закона, заяви Йорданов на излизане от съда.\r\nСценаристът не отговори категорично дали ще работят заедно с Мая Манолова, която беше първият гост в новата телевизия на Слави. Запитан защо точно тя е избрана Йорданов отговори, че победителите са по всички национални телевизии.   \"В крайна сметка гостите си ги избирам аз, сметнах, че е по-интересно да се чуе другата гледна точка. Не коментирам дали ще имам общо политическо бъдеще с Манолова и неща, които ще се случат занапред\", обясни Тошко Йорданов.   \"Нека се разберем отсега, като направим нещо или смятаме да направим ще ви кажем. Всичко останало са спекулации. А вие може да си пишете каквото искате\", обърна се Йорданов към журналистите и по този начин не отговори за политическите цели на партията.     Тошко Йорданов отклони отговора и на въпроса към кой политически спектър ще гравитира новият политически проект. \"Истината е, че пред нас и страната има проблеми. Ако седнем да правим анализ БСП направиха неща, които десните партии по света следват. Ляво-дясно е да си чешем езиците. На последните местни избори видяхте как гласуваха дясномислещите хора\".\r\nНа въпрос как се самоопределят, Йорданов отговори: като партия \"Няма такава държава\".   Вижте още снимки . ", "date": "2019.11.05", "title": "Регистрираха партията на Слави Трифонов (СНИМКИ)"}
{"url": "https://www.actualno.com/crime/ostava-kritichno-systojanieto-na-momicheto-blysnato-na-spirka-vyv-varna-news_1402263.html", "text": "      Остава критично състоянието на 14-годишното момиче, което беше блъснато от кола на спирка на градския транспорт във Варна. Тя все още е в кома. При инцидента пострада и нейна съученичка, с която са отивали на училище. Пламена и Симона са от Белослав и учат в училище \"Иван Богоров\". При катастрофата на автобусната спирка на бул. \"Владислав Варненчик\" пострадаха още двама души - 27 -годишен мъж, който е с два счупени крака и 51-годишна жена, която е с комоцио.      \"Двама от пострадалите остават в реанимация. По-тежко е състоянието на  14-годишното момиче, което все още е в кома, на командно дишане.  Пострадалият младеж е по-добре, той е с фрактура на подбедрици и с  комоцио. Състоянието на другите двама е по-леко. Шофьорът на автомобила  също беше доведен в нашата болница, но е освободен”, каза изпълнителният  директор на МБАЛ „Св. Анна – Варна” д-р Красимир Петров.   В час пик около 7:40 сутринтана 4 ноември помете, чакащите аватобуса варненци. Вчера момчето е било задържано, днес се очаква да бъде гледана мярката му, съобщи Нова тв. Вече е известно, че той се е връщал след нощна смяна. При изследване на кръвта му не са открити алкохол или наркотични вещества. \r\nРазследването на инцидента продължава. Предстои да бъде направена и автотехническа експертиза, да бъдат иззети камерите в района, както и информацията от видеорегистратора на автомобила. Шофьорът имал книжка от 3 години. От полицията заявяват, че младият мъж не е имал до момента сериозни нарушения зад волана. Веднъж е глобяван заради непуснати фарове.  Работи се по две версии - преумора и заспиване зад волана или не натиснал на време спирачките, уточнява БГНЕС.\r\n\"На около 150 метра има светофар, мисля, че този участък не е опасен\", коментира Деян Жейнов, собственик на автошкола. Въпреки това, ако е имало колчета на спирката, нямало да се стигне до толкова тежки последствия. Той изрази съмнение, че скоростта на аватомобила е била висока.    ", "date": "2019.11.05", "title": "Остава критично състоянието на момичето, блъснато на спирка във Варна"}
{"url": "https://www.actualno.com/society/ot-instituta-za-pytna-bezopasnost-nastojavat-za-proverka-na-vsichki-spirki-news_1402912.html", "text": "      Институтът за пътна безопасност (ИПБ) се обръща към всички  новоизбрани кметове незабавно да възложат  извършването на инспекции по пътна безопасност на местата с концентрация на ПТП, както и в зоните на спирки на градския транспорт, районите около училища и детски градини. Това съобщиха от организацията.      Идентифициранетo на дефицити на пътна безопасност е възможност за предприемане на адекватни мерки от страна на собственика на пътната инфраструктура за предотвратяване на тежки пътнотранспортни произшествия.  Опитът на Института показва, че през изминалото денонощие се дължи основно на пропуски в организацията на движението и липса на конкретни политики, с които да се оказва качествена превенция над риска в зоните на спирки, съобщават още от организацията.   Експертите на ИПБ настояват на базата на инспекция по пътна безопасност да се набележат и изпълнят мерки, свързани с обезопасяването на зоните на спирките в населените места. При извършени инспекции на много места прави впечатление, че често се нарушават правилата за това къде и как може да се поставят спирки и спирконавеси. Така например в гр. София скоро бяха идентифицирани спирки, които се намират в зоната на кръстовище, в гр. Крън където загинаха шест човека преди по-малко от месец, в зоната на тежкото ПТП беше идентифицирана незаконна спирка, която е обособена именно от администрацията на община Крън. Единствената възможност, която може да доведе до обезопасяването на спирките и гарантиране на живота и здравето на хората, които са избрали да използват градския транспорт за придвижване е чрез извършването на експертни проверки и изработването на конкретни мерки.    ", "date": "2019.11.05", "title": "От Института за пътна безопасност настояват за проверка на всички спирки"}
{"url": "https://www.actualno.com/crime/gasiha-pojar-v-dimitrovgrad-news_1402111.html", "text": "      Пожар в общежитие за социално слаби избухна вчера в Димитровград. Трима души са пострадали леко. Заради пожара 23-ма души са били евакурани, предава BTV.      Огънят тръгнал от крайна стая в общежитието. Наемателят напуснал помещението и казал на охраната за пожара.   На място пристигнали три пожарни коли. Пожарникарите изгасили огъня. ", "date": "2019.11.05", "title": "Гасиха пожар в Димитровград"}
{"url": "https://www.actualno.com/viewpoint/edna-majka-kym-rajonnite-kmetove-kisha-losh-vyzduh-shum-i-bezdomni-kucheta-news_1392405.html", "text": "      Добър ден и честита Ви изборна победа, кметове по райони.      Ние, майките, които се справят с родителските си задължения в заплетените софийски квартали, най-искрено Ви желаем успех! Как не, когато той може да улесни поне с мъъъъъничко нашето претоварено ежедневие на хора, отглеждащи бъдещи избиратели! От партийна принадлежност не се интересуваме, защото сме разбрали, че разлика в партийните идеи няма (за справка-дебатите между кандидатите за кметове и общински съветници по всички телевизии в последния месец). Молим Ви обаче за следните неща, с които да докажете, че си заслужава да бъдете избран отново, барабар със съветниците:\r\n- Иде зима, за Бога, брате/сестро, почиствайте тия улици! Знаете ли коя може да бъде най-новата олимпийска дисциплина - бутане на бебешка количка на лед/сняг/киша/смесица между две или повече от тях. Ако не ни вярвате, елате само на една разходка с нас (сутрин между 10 и 12 или следобед между 17 и 19, когато Ви позволява приемното време). Успеете ли да си проправите пъртина, без да паднете нито веднъж, Ви черпим бира - по една от всяка от нас!\r\n- Молим, не изпращайте хората от озеленяването да косят тревата или да събират опадалите листа с онази машина, дето издава шум като от обезумяла глутница чакали, точно в часовете за разходка на децата. Сигурни сме, че между 9 и 10 сутрин тази работа може да се свърши много по-бързо и безпроблемно и за двете страни. Или мислите, че детският плач е полезен за нервите? Да не започваме с боклукчийския камион, който запушва и без това тесните и недозакърпени улички и трещи като преминаващ влак на БДЖ, ама от ония старите, дето се задъхват при над 50 км/ч. Заради тоя камион една от нас 3 месеца се разхождаше само по 1 (една) уличка, където той не минаваше - иначе бебето ревеше от тряскането на кофите! Пробвайте 12 седмици да вървите нагоре-надолу само по една отсечка от 350 метра, страхувайки се, че бебето ще се разреве всеки момент при вида и звука на боклукчийски камион - няма да Ви хареса! Поне купете нови, скърцането на спирачките му направо ни довършва!  - Измийте ги тия улици, поне 2 пъти в годината, щом явно всеки месец ви е много! Колко му е - пускаш малко вода, не са големи, за 20 минути ще минете целия квартал! Деца тичат, скачат, кучета ги гонят, каруци минават, чаткат копита, майки се кръстят...Нивото на фини прахови частици във въздуха става поне толкова виско, колкото в Хонг Конг. В квартала сме има-няма 2000 души, а там са ... 7 милиона!\r\n- Махнете най-сетне тия бездомни кучета, де! Знаем, че сърце не Ви дава да ги изтребите - на нас също. Но съберете ги от площадката, защото да видиш как един пес, три пъти по-едър от двегодишното ти дете, му скача отгоре, за да си \"играят\", рязко ти секва дъха. Е, трябва ли да казвам, че след няколко такива сцени консумацията на вино сред майчинската общност в квартала нарасна в пъти. Колко? Не ни питайте! Уплахът изчезва бавно, особено когато от храстите на твоята улица редовно ви спохожда кучешки лай (теб и детето, че и съседските деца, направо цели семейства).\r\n- Районен кмете и общинари, затворете го най-накрая това барче, дето уж е магазин за хранителни стоки, ама след 9 вечер магически се превръща в кръчма! Децата не могат да спят от викове \"Долу Левски!\", \"Горе ЦСКА!\", \"Дай по още една светла, тъмната за довечера! \" (Кога довечера бе, човек, 23 часа е вече!\").    - Има ли, няма ли наредба за вдигането на шум и мръсотията при рязане на дърва по дворовете или направо на улицата, не знаем. Въпросът май е като с тролей номер 8 в София - уж съществува, пък никой не го е виждал. Ама треските, дето хвърчат от тия пишман дървари към децата, ги видяхме много добре! Хубаво, че си отваряме очите, защото едно детенце тръгна към електрическия трион, очевидно забравен насред тротоара от грижовен стопанин, и за една бройка да го включи. После ляхме куршум на майката, тя още извръща глава, като минава по тоя пусти тротоар! Като казахме тротоари...\r\n- Направете ги докрай! Може ли на едната страна на улицата да няма, на другата - да има?! Вярно, че сме европейци, модерни, демек, ама, както е казал бай Ви Ганю: \"Европейци сме ний, ама все не дотам!\" Той, впрочем, заедно с Гочоолу и Дочоолу, може и на избори да Ви понаучи, ако имате някакви въпроси.\r\nНадяваме се и вярваме в светлото бъдеще ако не на града или страната, поне на квартала! Дори само едно от тези искания да изпълните - ще Ви преизберем след 4 години. Но Вие, политиците, обичате пазарлъците, затова Ви предлагаме сделка - направете две или повече от нещата в списъка и ще бъдете районен кмет доживот! Ха, наздраве! Автор:      ", "date": "2019.11.05", "title": "Една майка към районните кметове: Киша, лош въздух, шум и бездомни кучета"}
{"url": "https://www.actualno.com/politics/pitat-cik-za-kmeta-na-nesebyr-ne-moje-da-poloji-kletva-news_1402670.html", "text": "      За 11-и ноември е насрочено първото заседание на новия Общински съвет в Несебър. На него трябва да положат клетва и да встъпят в длъжност новоизбраните 21 общински съветници и кметът Николай Димитров.      Това обаче няма да се случи, защото Николай Димитров е в ареста по обвинение за купуване на гласове. Там са и още двама от новоизбраните общински съветници от листата на БСП.   От областната управа в Бургас са изпратили писмо до ЦИК, в което настояват за становище по създалия се сложен казус, който е без аналог в страната.\r\nОт Общинската избирателна комисия в Несебър заявиха, че за общинските съветници в Изборния кодекс е предвидена отсрочка и ако те не могат да положат клетва на първата общинска сесия, могат да го направят на второто заседание на Общинския съвет.  Това не важи обаче за новоизбрания кмет. А актът по назначаването му е извън рамките на Изборния кодекс и за него трябва да се произнесе Областната управа, която пък ще трябва да съобрази решението си със Закона за местното самоуправление и местната администрация, предава БНР.\r\nДо момента не е ясно какъв ще е изходът от ситуацията.   Специализираният наказателен съд преди дни отказа да освободи от следствения арест Николай Димитров и той ще остане там до внасянето на ново искане за промяна на мярката му за неотклонение.    Николай Димитров е обвинен като организатор на престъпна група за купуване на гласове или престъпление против политическите права на гражданите, припомня БГНЕС. ", "date": "2019.11.05", "title": "Питат ЦИК за кмета на Несебър, не може да положи клетва"}
{"url": "https://www.actualno.com/interview/vanja-manova-mastercard-plashtanijata-veche-se-pravjat-samo-s-edno-dokosvane-news_1389985.html", "text": "           Измина почти месец от началото на сътрудничеството на Mastercard и Fibank с Garmin. Как оценявате постигнатото до момента? Каква е обратната връзка от страна на клиентите относно новата услуга? Услугата се приема изключително положително от клиентите, особено от тези, които водят активен начин на живот или спортуват. Те вече могат да извършват ежедневните си платежни ангажименти само с едно докосване. Опцията за директни плащания има безспорно своите плюсове. Кои са трите предимства, които отчитате като най-важни, в случая? Безспорно трите основни предимства на платежния аксесоар са сигурност, удобство и бързина. Услугата освобождава потребителите както от неудобството на парите в брой, така и от нуждата да се използва карта или телефон, за да се осъществи безконтактно плащане. Стратегическото партньорство между Mastercard, Garmin и Fibank предостави на клиентите функционалности, които пасват перфектно на ежедневните им нужди.\r\nНека да обясним накратко как клиентите на Fibank и Mastercard могат всъщност да се възползват от новата услуга чрез часовниците Garmin. За разплащания с Garmin Pay e нужно да имате смарт часовник Garmin поддържащ Garmin Pay и дебитна или кредитна карта Mastercard, издадена от ПИБ. Регистрацията на картата се осъществява чрез мобилното приложение на Garmin Connect Mobile (GCM).  Услугата е лесно достъпна за всички, а ползите от нея са наистина революционни. Кои са отличителните качества на услугата, които я различават от подобни, предлагани у нас, като например Apple Wallet? Трябва да отбележа като основно предимство съвместимостта й с всички операционни системи, за разлика от Apple Wallet, който както всички знаем, оперира само с iOS. Българинът като че ли е повече традиционалист по отношение на финансите си. В тази връзка в каква посока ще работите, за да бъде пречупен, да кажем, стереотипът, че в онлайн разплащанията има известна доза несигурност? Този стереотип вече е разчупен за модерния български потребител – нашите проучвания показват повишаване на доверието и нещо повече – той се е убедил в сигурността и вече най-важното за него са удобството и бързината. Технологиите, които Mastercard предлага на потребителите и партньорите си са уникални и с високо ниво на защита. Чрез технологията MDES – Mastercard Digital Enablement Service клиентите са защитени при всяко разплащане. MDES е вид токенизация, ноу-хау на Mastercard, тя заменя чувствителната информация с токен/код, който е уникален за конкретния часовник, криптиран е и се съхранява в чип на часовника. Мнението на потребителите се променя, когато вземат решението да използват дигиталните методи и средства за разплащане, и сами усетят техните предимства и сигурност. С последния въпрос искаме да разберем какво отличава Mastercard като социално отговорна компания. Дайте пример за кампания, с която Mastercard подкрепя определена социално отговорна глобална/локална кауза. Многобройни са примерите за обединяването на усилията на Mastercard с различни партньори, с една обща цел – набирането на средства за важни каузи. Една кампания, която подкрепяме от 2017 е World Food Program (световна продоволствена програма към ООН). WFP е водещата хуманитарна структура, която се бори с глада в световен мащаб, осигурявайки храна на около 80 милиона души всяка година, включително училищни ястия на близо 20 милиона деца.  Каузата е благородна, но за българите е далечна като кауза. За да я \"доближим\" до сърцата и умовете на българите, от Mastercard създадохме първата дигитална платформа за училищно хранене. Тази година за всеки обяд, закупен с карта Mastercard през онлайн платформата smastercard.bg, компанията дарява една седмица безплатна храна за дете в нужда. Кампанията започна на 15 октомври и ще продължи до 31 декември 2019 г. Резултатите от тази революционна система са стотици транзакции за един месец и внедряването на електронната платформа в още 12 български училища. За свой локален партньор в България, тази година Mastercard избра Първа инвестиционна банка.   ", "date": "2019.11.05", "title": "Ваня Манова, Mastercard: Плащанията вече се правят само с едно докосване"}
{"url": "https://www.actualno.com/asenovgrad/vijte-za-kogo-sa-glasuvali-po-sekcii-izbiratelite-v-asenovgrad-news_1401101.html", "text": "      Протоколите сочат, че гражданите в по-голямата част от Асеновград и кварталите на града са гласували предимно за кандидатът на ПП ГЕРБ за кмет на общината Христо Грудев. Той е получил доверието им в доста оспорвана битка, като разликата в числата от преднината с доктор Емил Караиванов, издигнат от \"БСП за България\". Караиванов са в различен диапазон - от 1-2 гласа до 70-80 гласа. Там за доктор Христо Грудев са гласували 210 избиратели, а за доктор Емил Караиванов - 97.       В 57-ма секция силите на двамата опоненти са почти изравнение, като за Христо Грудев са гласували 63-ма души, а за Емил Караиванов - 57 гласоподаватели. В следващата 58-ма секция червената партия взима превес и надделява над дясната структура, като разпределението на гласовете е 197 към 122. А в секцията с №59 гласувалите за Караиванов са 378 към 62 за Грудев. Съотношението и в други ромски секции с №101 и №104 е съответно 138 към 112 и 262 към 59, в полза на червената партия. Кандидатът на \"БСП за България\" е получил подкрепа и от избирателите, гласували в секциите, разположени в асеновградския квартал \"Горни Воден\".    Христо Грудев е подкрепен от избирателите в селата Бачково, Добростан, Жълт камък, Златовръх, Леново, Мостово, Мулдава, Новаково, Нови извор, Стоево и Три могили. С Емил Караиванов е получил повече гласове в Бор, Боянци, Врата, Горнослав, Долнослав, Избеглии, Козаново, Конуш, Нареченски бани, Орешец, Патриарх Евтимово и Червен. В село Тополово пък силите между двамата са изравнени. ", "date": "2019.11.05", "title": "Вижте за кого са гласували по секции избирателите в Асеновград"}
{"url": "https://www.actualno.com/sofia/trajcho-trajkov-iskame-poveche-nezavisimost-na-rajonnite-kmetove-v-sofija-news_1402007.html", "text": "      Когато има спешни задачи за решаване, районните кметове са с вързани ръце, защото 90% от отредения им бюджет е насочен към конкретни задачи и не може да бъде пренасочван – поддръжка на общински структури, на поликлиники например. Това, което искаме, е делегиран бюджет по закон. Той може да се формира например от данъка за недвижими имоти. Това заяви новият кмет на район „Триадица” Трайчо Трайков пред БНТ.      Трайков напомни, че Йорданка Фандъкова казала, че била склонна да разгледа увеличаване на правомощията на районните кметове за бюджета. Ще настояваме тя да изпълни това, подчерта той.   Новият районен кмет изрично подчерта и, че на гражданите им е трудно да разберат какво се е случило в машинарията на Столична община, как се случило и кой го е подкрепил. Бившият енергиен министър се надява на промяна в тази насока – например да е явно публично ясно кой общински съветник как е гласувал.\r\nТрайчо Трайков не видя проблем в бъдещата работа с Фандъкова, след като \"Демократична България\" не я подкрепи за втори тур. Той смята и, че е можело да има много по-смислен балотаж, но това не се е случило.  Какви са правомощията на районния кмет - научете в ! ", "date": "2019.11.05", "title": "Трайчо Трайков: Искаме повече независимост на районните кметове в София"}
{"url": "https://www.actualno.com/curious/shte-padne-li-v-niagara-101-godishnata-barja-video-news_1402567.html", "text": "      Буря откъсна 101-годишна, заседнала баржа, която може да падне в Ниагарския водопад, предаде БГНЕС.      Плавателният съд беше заседнал малко над водопада още през 1918 г., когато се откъснал от влекача си.\r\nРъждясалият корпус на баржата се извъртяла напряко на течението и властите следят внимателно дали няма да се откъсне и да бъде повлечена към водопада.   Баржата се е придвижила вече с около 150 метра по-близо до ръба. Според служители на парка Ниагарски водопад не е възможно да се направи прогноза колко време ще остане на новото си място.  Баржата може да се откъсне след дни, а може и да стои на новото място години наред.\r\nВижте кадри от баржата в Ниагарския водопад.       ", "date": "2019.11.05", "title": "Ще падне ли в Ниагара 101-годишната баржа? (ВИДЕО)"}
{"url": "https://www.actualno.com/smolyan/kucheshki-priut-shte-strojat-v-smoljan-news_1402772.html", "text": "      Поръчка за строителство на кучешки приют обяви община Смолян. Съществуващата сграда „ветеринарна лечебница за безстопанствени кучета“ се намира между кварталите Райково и Устово. Прогнозната стойност на планираните дейности е 269 999 лева без ДДС.      Предвидено е вътрешно преустройство на съществуващата сграда, направа на пристройка към нея, стоманобетонова рампа, стоманен навес, частично изграждане на подпорна стена, оформяне на дворното пространство и монтаж на ограда по имотните граници.\r\nВътрешното преустройство включва премахване на тухлени зидове с височина до 2 метра, направа на боксове чрез монтаж на нови преградни стени от термопанели, нови преградни зидове за оформяне на манипулационна и изпълнение на довършителни работи –настилки, мазилки, боядисване и др.\r\nПристройката ще е откъм северната страна на сегашната сграда и в нея ще се оформят боксове за наранени и болни кучета.  По южната фасада на сградата ще се изгради стоманобетонова рампа за осигуряване на достъп за хора в неравностойно положение.  Ще се изгради също хале с пет еднотипни бетонови площадки с метални навеси за боксове за временно пребиваване на бездомни кучета на покрито и открито, които да бъдат оборудвани с къщи за кучета и затворени с оградна мрежа.\r\nЗа укрепване на имота е предвидено да се изгради стоманобетонова подпорна стена с обща дължина около 83,99 м и височина от 2,50 м до 3,50 м., като в първия етап ще се изградят три от тях. Предвижда се площадково и вътрешно сградно водоснабдяване и канализация на обекта,  дворно осветление, мълниезащитна уредба и дворно видеонаблюдение с четири камери. Парите за изграждане на приют са отпуснати с постановление на Министерския съвет. Срокът за подаване на оферти е 11-ти ноември, а отварянето им ще стане на следващия ден.\r\nПрипомняме, че през 2001 г. приютът, който действаше в Смолян, е бил вписан като ветеринарна лечебница за бездомни кучета с капацитет 62 бр. животни. През 2008 г. РВМС издаде удостоверение за регистрация на животновъден обект СЗ „Зооветеринарен комплекс“ с капацитет 32 броя.    За последните 4 години от дейността на приюта бяха заделени 196 хиляди лева от общинския бюджет. Данните за този период бяха следните: 3202 безстопанствени кучета - уловени, 2900 -кастрирани, 63 – умъртвени, 2861 - върнати по местата, откъдето са били уловени, 135 - осиновени.\r\nОще при управлението на екскмета Дора Янкова се разбра, че приютът не отговаря на законовите изисквания. Той бе затворен през май месец 2011 г. На входната врата залепиха бележка с надпис: “Уважаеми съграждани, уведомяваме ви, че от 16.05.2011 г. Общински приют за безстопанствени кучета – Смолян временно е преустановил дейността си”. ", "date": "2019.11.05", "title": "Кучешки приют ще строят в Смолян"}
{"url": "https://www.actualno.com/business/na-dneven-red-otnovo-da-ima-pensionni-fondove-v-koito-vlojitelite-da-upravljavat-parite-si-news_1396850.html", "text": "      Реформата във втория и третия стълб на пенсионното осигуряване отново излиза на дневен ред, макар и по необичаен за такива фундаментални промени начин. Темата е мимоходом спомената в отчет за 2018 г. на стратегията за демографско развитие, който социалното министерство публикува за обществено обсъждане в навечерието на балотажа,       В него се посочва, че са необходими мерки за подобряване на функционирането или усъвършенстването на допълнителните пенсионни схеми и \"обсъждане на възможности за въвеждане на многофондова система във втори и трети стълб на пенсионната система, постепенно намаляване на таксите и удръжките, създаване на механизъм за гарантиране на средствата от вноски на осигурените лица във фазата на натрупване в допълнителното задължително пенсионно осигуряване и др\".   Новото в този запис е въвеждането на многофондова система във втори и трети стълб. От социалното министерство уточниха пред \"Сега\", че предложението идва от НОИ. То не е ново в дебата за пенсионната реформа - през годините са го предлагали и КФН, и социални експерти, и работодатели, но без успех. Т.нар. мултифондове ще дадат възможност осигурените за втора и трета пенсия сами да управляват парите си в даден фонд, като избират консервативни, балансирани или рискови инвестиционни портфейли. Експерти от години настояват за тази промяна с аргумента, че ако се даде свобода на частните пенсионни дружества да инвестират високорисково, ще се отвори възможност и за по-висока доходност - сега пенсионните активи се инвестират изключително консервативно. Към момента обаче това е само идея.\r\nЗаписаното създаване на механизъм за гарантиране на средствата от вноски е една от основните постановки в очаквания пакет от промени, които трябва да регламентират фазата на изплащане на пенсиите от втория стълб. Според обсъждания проект пенсионните дружества ще бъдат задължени да гарантират, че към момента на пенсионирането всеки ще има в индивидуалната партида най-малко толкова, колкото е сумата на получените брутни вноски през годините. \"Постепенното намаляване на таксите и удръжките\" пък вече приключи - те бяха намалявани с минимални стъпки от 2016 до тази година включително.  Всичко това са мерки, които според авторите на отчета могат донякъде да компенсират демографските проблеми чрез пенсионноосигурителната система. В тази област има изброени и редица други промени в условно наклонение. Една от тях противоречи на вече предприети действия от кабинета на ГЕРБ - записано е например, че по-дългото оставане на пазара на труда може да се стимулира, като се стабилизира още повече връзката между пенсиите и вноските за пенсии. М.г. обаче ГЕРБ отиде в обратна посока - финансовият министър Владислав Горанов еднолично отмени премахването на тавана за новите пенсии. Прави впечатление, че формулировките в отчета силно напомнят на статия на проф. Йордан Христосков в \"Капитал\" от 2015 г., както и препоръки на Асоциацията на индустриалния капитал за пенсионна реформа.\r\nОт документа личи, че подчинените на социалния министър Бисер Петков не са си взели поука от истерията, която предизвикаха с необмислени формулировки в друг стратегически документ - за детето. В обсъждания в момента отчет на едро се говори за необходимост от увеличение на възрастта за пенсиониране и ограничаване на ранното пенсиониране, което масово бе разтълкувано като ново затягане на условията. Едва в късния следобед от социалното министерство внесоха успокоение, че става дума за съществуващите промени в кодекса за социално осигуряване, с които поетапно се увеличават възрастта и стажът за пенсиониране.    ", "date": "2019.11.05", "title": "На дневен ред отново - да има пенсионни фондове, в които вложителите да управляват парите си"}
{"url": "https://www.actualno.com/help/jivotyt-na-miron-zavisi-ot-28-000-evro-news_1402834.html", "text": "      От 2012 година животът на Мирон се поддържа от хемодиализната машина, която пречиства кръвта му.      Той е едва на 22 години. Веднъж вече е трансплантиран, но след година и половина се появяват усложнения и тялото му отхвърля новия бъбрек.   Въпреки цялата болка и въпреки диализата Мирон успява да завърши училище за стилист в Ловеч. Мечтае да продължи да учи и да започне работа като своите връстници. Мечтае един ден да бъде здрав и да създаде семейство, което да обича и за което да се грижи като истински мъж.\r\nЗа да се случи всичко това, обаче, е необходимо да се извърши животоспасяваща бъбречна трансплантация.  Необходими са 28 000 евро, а до момента са събрани 4 361 евро.\r\nСлед като бъдат събрани паричките те ще бъдат ДИРЕКТНО преведени от ХелпКарма към болница \"ГазиОсман Паша\", където лекарите очакват Мирон!   Може да дарите чрез пейпъл, кредитна или банкова карта, както и да генерирате IBAN и основание за банков превод през      ", "date": "2019.11.05", "title": "Животът на Мирон зависи от 28 000 евро"}
{"url": "https://www.actualno.com/crime/smyrtni-zaplahi-kym-personala-na-detskata-gradina-v-gocedelchevsko-selo-news_1402779.html", "text": "      Смъртни заплахи към персонала на детската градина в гоцеделчевското село Лъжница. Млад мъж от седмици качва в социалните мрежи видео послания с откровени закани за насилие върху част от служителите на детската градина. Хората са много притеснени, защото, според тях, агресията на младия мъж може да застигне и децата им.      В клиповете си мъжът недвусмислено говори за смърт, кръв и убийства.   „Заплахите започнаха от 27 октомври. През пет минути има видеоклипчета със заплахи. Не мога да разбера, защо са насочени към мен и децата. Не се познаваме лично, тук работи жената на брата на лицето. Не знам какви са обвиненията към мен и защо заплашва децата”, заяви директорка Нефсе Койнар пред Нова телевизия.\r\nРодителите също са много изплашени от случващото се. Те настояват да се вземат някакви мерки срещу мъжа.  „Подадохме сигнал в РПУ-Гоце Делчев. Имаме комуникация с хората, които се занимават със случая. Те дойдоха, взеха данни от родителите на момчето. Доколкото го познавам Шабан, в миналото е бил тих, не е проявявал агресия. Но при последната среща, когато дойде в кметството, по думите и исканията му, прецених, че може би изключва на моменти и е нужно лечение. Трябва да се види и да му се постави някаква диагноза”, заяви Заамфир Койнаров, кмет на Лъжница. По негови данни младият мъж е в Украйна в момента. ", "date": "2019.11.05", "title": "Смъртни заплахи към персонала на детската градина в гоцеделчевско село"}
{"url": "https://www.actualno.com/chronicles/otkrit-e-metalurgichnijat-kombinat-kremikovci-news_1391733.html", "text": "      „Кремиковци“ е най-голямата металургична компания в България между 1963 и 2009 г. След прехода на България към пазарна икономика е приватизирана. През 1999 г. държавната компания е продадена на българската фирма „Дару Металс“ за 1 долар. През 2005 г. „Дару Металс“ продава предприятието на индийския предприемач Прамод Митал за 110 милиона долара. През 2008 г. компанията банкрутира и преустановява дейността си през 2009 г.       ", "date": "2019.11.05", "title": " Открит е металургичният комбинат Кремиковци"}
{"url": "https://www.actualno.com/politics/borisov-pred-cheshkija-vynshen-ministyr-imame-nula-migracija-news_1402920.html", "text": "       Министър-председателят Бойко Борисов се срещна с министъра на външните работи на Чешката република Томаш Петричек.      Българският министър-председател и чешкият министър обсъдиха доброто сътрудничество между България и Чехия, като подчертаха потенциала за задълбочаване на двустранните връзки в търговско-икономическия сектор.   В разговора фокус бе поставен върху засилването на партньорство в сфери като инвестиционно сътрудничество, туризъм, ИТ сектор, хранително-вкусовата промишленост, зелени инвестиции във високоефективни индустрии и услуги със средна и висока добавена стойност.\r\nПо време на срещата премиерът Борисов изтъкна добрите макроикономически и финансови показателите на страната – България е привлекателна за чуждите инвеститори с ниските си данъци, стабилна икономическа среда и огромен фискален резерв. „Изключителна добра данъчна среда имаме. Инвестиции и стабилност – ние ще държим прогнозируеми данъците до края“, заяви Бойко Борисов.   Министър-председателят Борисов акцентира и върху сериозната работа на страната ни по охраната на външната граница на Европейския съюз. „България е държавата, която има нула миграция, благодарение на всички взети мерки, спазвайки всички европейски правила“, подчерта още премиерът Бойко Борисов.   Той акцентира върху споразумението между ЕС и Турция, което работи перфектно. „Така надеждно пазим границата и гарантираме спокойствието на Европа“, каза министър-председателят Борисов. По думите му Чехия е важен партньор на България в ЕС и съюзник в НАТО.     ", "date": "2019.11.05", "title": "Борисов пред чешкия външен министър: Имаме нула миграция"}
{"url": "https://www.actualno.com/pleven/61-godishen-plevenchanin-e-v-neizvestnost-ot-10-dena-news_1402847.html", "text": "      61-годишният плевенчанин Цветан Христов Христов е в неизвестност от 10 дена и е обявен за издирване, съобщи днес Областната дирекция на МВР в Плевен.      Домът на Христов е в местността „Табаковата чешма“ край Плевен. На 24 октомври т.г. вечерта плевенчанинът тръгнал с колата си - „Сузуки“, на тържество в частен дом в село Радишево. Там останал до 2,50 ч. на 25 октомври. Тръгнал си с автомобила, но не се прибрал в дома си. От тогава е в неизвестност.\r\nПлевенската Дирекция на МВР публикува на интернет страницата си описание на Цветан Христов Христов:\r\nЛице от мъжки пол на видима възраст 60 – 65 години; ръст – среден; телосложение – нормално; лице – овално, бяло, коса –  бръсната; вежди – тънки; устни – дебели /месести/; нос – правилен; очи – сини. Облечен е бил с карирана риза с дълъг ръкав /синьо-бяла/, тъмен панталон и тъмни обувки. От проведените към настоящия момент издирвателни мероприятия Цветан Христов не е установен.  Умоляват се гражданите, които имат информация за местонахождението на издирваното лице да се обадят на телефон 112 или в най-близкото поделение на МВР като анонимността им е гарантирана. ", "date": "2019.11.05", "title": "61-годишен плевенчанин е в неизвестност от 10 дена"}
{"url": "https://www.actualno.com/sofia/puskat-parnoto-v-sofija-news_1402924.html", "text": "      Пускат парното в София. Първи ще бъдат включени детските градини и ясли, учебните и здравните заведения. След това отопление ще имат и жилищните сгради във всички райони и накрая администртивните сгради и стопанските потребители.      От \"Топлофикация София\" напомнят на клиентите си да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят електронните си уреди за дялово разпределение. В случай, че дисплеят им е угаснал, клиентите трябва незабавно да потърсят съдействие от обслужващата ги фирма – топлинен счетоводител.   Важно е преди пускането на отоплението клиенти да приключат всички ремонти и да запълнят източените инсталации. Отоплението няма да бъде включено в сградите, в които вътрешната отоплителна инсталация не е запълнена, защото това означава, че в някое жилище ремонтът все още не е приключил, съобщават от дружеството. ", "date": "2019.11.05", "title": "Пускат парното в София"}
{"url": "https://www.actualno.com/society/novini-ili-novini-kartinata-na-pechata-za-5-noemvri-news_1396294.html", "text": "              Водещите новини съвсем очаквано са свързани с изборните резултати. ще искат ново броене на бюлетините в поне 3 областни града, информира вестникът. Това са София, Шумен и Ловеч. Основният аргумент на недоволните е изключително малката разлика между кандидатите, както и информация за сгрешени протоколи и съмнения за манипулации на вота. Кандидатът за столичен кмет дори обяви, че освен ново преброяване до края на седмицата ще внесе в съда и искане за касирането на изборите. веднага контрираха, че Манолова и БСП просто си търсят \"алиби\" за изборните си неудачи.   Ежедневникът се спира на новината за орденът \"Дружба\", с който руският президент Владимир Путин награди председателя на българското Национално движение \"Русофили\" . Орден \"Дружба\" се връчва за особени заслуги в укрепването на мира, дружбата, сътрудничеството и взаимното разбирателство между народите. По-рано главният прокурор даде на инспектората на ВСС съдията от спецсъда Андон Миталов, кой то е пуснал председателя на Национално движение \"Русофили\" Николай Малинов да пътува в чужбина от 1 до 5 ноември по предварителна програма с културни събития, съобщиха от прокуратурата. Според Цацаров това станало в разрез със закона, защото Малинов не е поискал първо разрешение от наблюдаващия прокурор, какъвто е законът, а направо от съда. Топ новина в днешния брой е началото на новата телевизия на Слави Трифонов.  Телевизията на първоначално ще излъчва по 5 часа на ден в делничните дни и ще приключва в полунощ. Засега в програмата ѝ няма новини и спортни емисии, а прогноза за времето представя Иван Атанасов, по-известен като Ванката от “Шоуто на Слави”. Авторското предаване на шоумена се казва “Вечерното шоу на Слави Трифонов” и започва в 22 часа. Повторението на програмата е на следващия ден от 7 до 12 часа и такъв ще е ежедневният ритъм на медията. Зрителите могат да гледат телевизията по кабел и сателит. Тя ще присъства в мрежите на всички големи оператори в страната, пише медията.     Седем областни кметове с малцинство в общинските съвети, разкрива вестникът. Градоначалниците на Благоевград, Видин, Добрич, Плевен, Разград, Търговище и Русе, реално ще управляват в ситуация на малцинство в града си. Причината е, че най-много места в общинските съвети в тези населени места са взели други партии. Това показва равносметката от втория тур на местни избори 2019 г. На него ГЕРБ спечели кметските позиции в 17 от всички 27 областни центрове, но загуби в пет от местата, където досега имаше градоначалници – Русе, Благоевград, Перник, Видин и Ямбол. В същото време обаче продължава да има мнозинство в местните им парламенти с изключение на Ямбол. ", "date": "2019.11.05", "title": "Новини или Novini - картината на печата за 5 ноември"}
{"url": "https://www.actualno.com/analysis/norvejkijat-model-za-zapadnite-balkani-news_1396451.html", "text": "      Разширяването на ЕС отдавна е мъртво и Макрон просто го погреба, смятат някои. Това е губеща политика, твърдят други. Между двете тези се появи идеята за „норвежкия модел” за Западните Балкани. Какво е това и може ли да бъде успешно?      Гералд Кнаус – директор на Европейската инициатива за стабилност, влиятелен тинк-танк център в Брюксел, е основният автор на договора за бежанците между ЕС и Турция, който намали значително бежанския поток през Балканите.\nСпоред него, ветото на Макрон е „край на мъките”. Европейскят съюз трябва да предложи на всички държави от Западните Балкани възможност да се включат към общия пазар, както направиха Норвегия или Исландия.   Все повече гласове се чуват в подкрепа на тезата, че е ударил последният час за европейската политика на Балканите и че е време да се погребе отдавна мъртвата концепция за разширяване и да се намери нещо ново. Нещо по-малко от разширяване, но достатъчно примамливо, за да държи държавите от Балканите в орбитата на ЕС.  През май в Загреб ще се срещнат лидерите на държавите от ЕС. Дали тогава на масата ще бъде представен норвежкият модел?\nВетото на Макрон торпилира целия процес на разширяване. Положителното в това е, че стана видна лъжливата природа на отношенията между ЕС и Западните Балкани, смята журналистът Андреас Ернст.\nСмята се, че така Макрон е взел Западните Балкани за заложник, докато не прокара своята визия за Европа. Той иска Европа на повече скорости или концентрични кръгове. Ядрото трябва да гравитира около оста Париж-Берлин, а извън това ще бъдат интегрираните в европейския пазар държави. В най-външната част на концентричните кръгове ще бъдат асоциираните държави.    Макрон получи мълчалива подкрепа от Дания и Холандия, а критиките на Берлин бяха с намигване: трябваше да пуснем Скопие и Тирана да преговарят – те така или иначе няма да влязат в ЕС още поне 10 г. Тази германска позиция е още по-перфидна.   „Целият театър и политически „новговор” за европейска перспектива и европейски ценности сега получи тежък удар и това е добре”, сподели Ернст за Дойче веле.\nВместо утъпканата пътека, по която преминаха Българи, Румъния и Хърватия, сега на Западните Балкани им се предлага нещо, на което медиите търсят подходящо наименование. Говори се за привилегировано партньорство, „меко” разширяване, но най-често за норвежки модел. Какво представлява той? Норвегия, Исландия и Лихтенщайн са членове на Европейската икономическа зона – механизъм, създаден през 1992 г., в който участват всички държави-членки на ЕС.   Пазарът е отворен, има свобода на движение, няма митници, освен за храни и напитки.   Това не е губещ модел за Балканите, смята Ернст и препоръчва в кратък срок да се предприемат необходимите стъпки за интегриране там, отколкото да се надяват след 10 или 20 години да станат членове на ЕС.\nНорвежкият модел е достатъчен за ЕС да не отстъпи Балканите на други играчи.\nЧленството в Европейската икономическа зона е стъпка към инфраструктурните фондове и е инструмент, който прави китайските инвестиции по-малко привлекателни. Това означава, че ЕС ще запази силата и влиянието си.\nРазбира се, това уравнение има прекалено много неизвестни: Дали Германия ще бъде подготвена да отстъпи? Как балканските управници ще предадат тази оферта на гражданите си? Дали за Западните Балкани ще е по-добре да държат врабче в шепата, отколкото орел в небето?\nКакъвто и да е отговорът, статуквото е разбито, а политиката не търпи вакуум. Идва нещо ново. Затова е добре да си припомним мисълта на Чърчил: „Жалко е да се пропусне добра криза.” ", "date": "2019.11.05", "title": "Норвежкият модел за Западните Балкани "}
{"url": "https://www.actualno.com/society/prognoza-za-vremeto-5-noemvri-vtornik-news_1393622.html", "text": "      Днес ще е слънчево и ще остане топло за сезона с максимални температури между 20° и 25°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).      Вятърът ще е югозападен и ще отслабне. Минималните температури ще са от 5-6° на места в западните райони, до 15-16° по морския бряг. Повече облаци ще има сутринта над източните райони. Вятърът ще се задържи от югозапад и ще е слаб, в планинските райони – до умерен. Атмосферното налягане ще се повишава, но ще остане по-ниско от средното за месеца.   Над Черноморието ще е предимно слънчево, с по-значителна облачност в сутрешните часове. Ще духа слаб до умерен югозападен вятър. Максимални температури на въздуха между 21° и 24°. Температурата на морската вода е 17°. Вълнението на морето преди обяд ще е 3 бала, след пладне ще отслабне, в повечето райони до 2 бала. Над планините ще е слънчево. Ще духа до умерен, по високите и открити части и временно силен запад-северозападен вятър. Максимална температура на височина 1200 метра – около 18° , на 2000 метра – около 11°. До края на седмицата времето в страната ще бъде динамично с температури, значително по-високи от обичайните за първото десетдневие на ноември. През повечето дни преносът на въздушни маси ще е от юг-югозапад. Ще бъде ветровито, особено в Източна България и в районите, разположени в близост до северните склонове на планините, където южният вятър ще се проявява и като фьон. В средата на седмицата ще има разкъсана, предимно висока и средна облачност, значителна над крайните северозападни райони, където е възможно да превали. Ще остане с високи сутрешни температури, особено в Източна България - до 14°-16°, в Западна - между 6° и 11°, а дневните - в по-голямата част от страната над 20°. В петък в Западна България ще превали, на повече места и повече като количество - в Рило-Родопската област, където и ще прегърми. ", "date": "2019.11.05", "title": "Прогноза за времето - 5 ноември (вторник)"}
{"url": "https://www.actualno.com/sciencelogy/a1-predlaga-v-paket-dva-smartfona-ot-motorola-news_1402925.html", "text": "      А1 предлага в пакет два от най-новите смартфони на Motorola – One Macro и Е6 Plus. Моделите се позиционират в средния ценови клас, като комбинират отлична функционалност и достъпна цена. Клиентите на телекома могат да купят Motorola One Macro и Motorola Е6 Plus в пакет за 9,99 лева на месец или за 199,99 лева в брой с абонаментен план A1 One Unlimited 5XL.       Новият модел от серията Motorola One бе представен в началото на октомври като достъпно устройство с добри характеристики от средния ценови клас. Акцент в смартфона е специалният обектив за макрофотография, който компанията въвежда за първи път в тройната камера на гърба на устройството. Макро камерата е с 2 MP сензор и минимален фокусен диапазон от 2 см, което позволява качествено заснемане на малки обекти отблизо.\r\nОсновната 13 MP камера с подобрена система за лазерен автофокус и допълнителен сензор за дълбочина увеличават възможностите на Motorola One Macro за отлични снимки с добри детайли. Селфи камерата е  8 MP и разполага с функции за снимане в HDR режим, както и за заснемане на Full HD видео.  One Macro е с 6,2-инчов HD IPS LD дисплей. MediaTek Helio P70 процесорът осигурява бърза скорост на работа, а мощната батерия от 4000 mAh допълва хардуера. Смартфонът разполага с 64 GB памет за съхранение и 4 GB оперативна памет. One Macro се предлага от А1 в син цвят.      Motorola E6 Plus се появи на пазара през септември, като разшири портфолиото на компанията в бюджетния сегмент. 6,1-инчовият дисплей с IPS LCD матрица и HD+ резолюция пресъздава добри цветове и контраст на изображенията за своя клас.\r\nДвойната камера комбинира основен сензор от 13 MP и сензор за дълбочина от 2 MP, позволяващ добавяне на „боке” ефект. Камерата поддържа HDR технология и възможност за снимане на панорамни изображения. Селфи камерата е с 8 MP с опция за снимане на Full HD видео с 30 кадъра в секунда.\r\nE6 Plus е с осемядрен процесор, осигуряващ добра производителност. Батерията е с капацитет от 3000 mAh. В базовата си версия моделът разполага с 32 GB памет за съхранение и 2 GB оперативна памет. Е6 Plus се предлага от А1 в сив цвят.\r\nИ при двата модела има възможност за поставяне на допълнителна карта памет до 512GB. One Macro и E6 Plus работят с версията на Andorid – 9.0 Pie. ", "date": "2019.11.05", "title": "А1 предлага в пакет два смартфона от Motorola "}
{"url": "https://www.actualno.com/celebrate/sv-apostoli-patrov-erm-lina-gaij-i-filolog-news_642358.html", "text": "      Св. апостол Патров е бил епископ на Неапол и Путеол (приморски град в средна Италия). Там той кръстил и довел до Христа мнозина.      Св. апостол Ерм бил епископ на Филипопол (древен укрепен град в Тракия, днес в Източна Румелия, на река Марица).   Св. апостол Лин, за когото споменава апостол Павел във Второто послание към Тимотей (2Тим. 4:21), бил епископ в Рим след св.ап. Петър.\r\nСв. апостол Гаий, за когото споменава апостол Павел в Посланието към Римляните (Рим. 16:23), казвайки: “Поздравява ви Гаий, мой и на цялата църква странноприемник”, бил епископ на Ефесслед св. Тимотей.  Св. апостол Филолог, за когото споменава апостол Павел в същото послание (Рим. 16:15), казвайки: “Поздравете Филолога”, бил поставен от светия апостол Андрей Първозвани за епископ на Синона (град на южниото крайбрежие на Черно море).\r\nСветите апостоли, които прекарали екископското си служение в посочените градове, претърпели много премеждия и скърби заради благовестието, и след като научили и довели мнозина до Христа, отишли с мир при Господа.         ", "date": "2019.11.05", "title": "Св. апостоли Патров, Ерм, Лина, Гаий и Филолог"}
{"url": "https://www.actualno.com/europe/orjazvaneto-na-pomoshtite-za-bezrabotica-v-germanija-e-protivokonstitucionno-news_1402926.html", "text": "      Германски съд постанови, че решението на правителството да ограничи помощите за социално осигуряване е частично противоконституционно, информира \"Дойче веле\".      Решението означава, че безработни хора, които не покриват някои изисквания, не могат да бъдат санкционирани с орязване на помощите.   Федералният конституционен съд на Германия установи, че намаляването на социалните помощи, известни като Hartz IV, за \"нарушаване на задълженията\", е незаконно.\r\nСпоред настоящото законодателството властите могат да намалят социалните помощи на реципиентите с 30% за период от три месеца, ако не изпълнят някои условия. Помощите могат да бъдат намалени с 60% или дори напълно, ако съветник от бюро по труда сметне, че реципиента не сътрудничи. Правилата са още по-стриктни за лица на възраст под 25 г.  Съдът в южния град Карлсруе отбелязва, че намаляването на социалните помощи до 30% е разрешено, но с 60% или повече е в нарушение на конституцията на Германия.\r\nСоциални организации като Caritas отдавна критикуват санкциите.    ", "date": "2019.11.05", "title": "Орязването на помощите за безработица в Германия е противоконституционно"}
{"url": "https://www.actualno.com/art/galerija-serdika-predstavja-robi-na-vremeto-pyrvata-samostojatelna-izlojba-na-maja-ivanova-news_1390918.html", "text": "      Галерия Сердика представя първата самостоятелна изложба на Мая Иванова РОБИ НА ВРЕМЕТО, рисунка и графика, от 5 ноември до 6 декември 2019 г. Мая е само на 23 години и вече има сериозна артистична история зад гърба си, както и участието й в коледната експозиция на Галерия Сердика „101 рисунки“. Тогава студенти от Националната художествена академия (НХА) и изтъкнати автори показаха съвместно свои творби, а интересът към рисунките на Мая беше показателен за нейния талант. Това е и основната причина Галерия Сердика, която вече завоюва своето сериозно място сред столичния артистичен елит като галерия за съвременно българско изкуство, да подкрепи Мая Иванова и да курира първата й изложба.      Преди няколко месеца Мая завършва своята бакалавърска степен специалност „Графика” в НХА, а в момента продължава следването си в магистърска програма „Илюстрация“ (НХА).   Ходът на времето винаги е била тема, която вълнува авторката още от дете. Интересно й е да наблюдава как хората около нея се променят,както психически, така и визуално. В изложбата „Роби на времето” се откриват повтарящи се мотиви за времето, вълшебни пространства и мистериозни образи, с които тя изразява своя вътрешен свят.\r\nВ изложбата„Роби на времето” ще бъдат представени рисунки и графики. Рисунките са създадени през последните няколко години. Мая Ивановапроявява задълбочен и последователен интерес към рисунката като използва предимно мекотата на въглена и молива за реализиране на своите портрети и фигури. За концепцията на серията от пет графики „Роби на времето” Мая Ивановасподеля: „Те са един повод да се замислим за „лентата на живота“ и как мимолетността на сегашния момент го прави изключително ценен, как всяка една песъчинка от пясъчния часовник е важна”. Графиките са в техника суха игла. Авторката избира тази техника, тъй като тя най-добре би предала фините щрихи и детайли от рисунките й. Мая Иванова работи със стари класически техники, които овладява и развива през годините, използва лични теми и сюжети представени красиво и деликатно за публиката.   Мая Йорданова Иванова е родена 1996 г. в Бургас. От малка показва интерес към визуалните изкуства и учи в паралелка по рисуване. В годините се усъвършенства в областта на рисунката и усвоява графичните техники суха игла и линогравюра. Участва и взима награди в множество ученически конкурси, като най-големия от тях е конкурсът за учебна рисунка на НУИИ „Илия Петров“ през 2014 г., където тя взима втора награда за етюд глава.\r\nОт 2015 г. Мая Иванова е студентка в Националната художествена академия в София, специалност „Графика”, в курса на доц. д-р Десислава Христова. През 2019 г. продължава следването си в магистърска програма „Илюстрация“ при доц. РегинаДалкалъчева и доц. Николай Цачев. Участия в изложби и награди:        2019 г. - \"20 години по-късно, отново заедно – графични изкуства\", арт център Банкя\r\n2018 г. - Проект  \"Класна стая без конфликти\" на фондация \"Партньори-България\" за създаване на дизайн за учебници\r\n2018 г. - \"101 рисунки\", галерия Сердика\r\n2018 г.  - Проект Студентски практики, организиран от научно информационен център \"Българска енциклопедия\" в творчески дом на БАН, Варна\r\n2018 г. - \"Съвременни информационни ресурси – съдържание и визуално оформление\" – Българска академия на науките      2017 г. - Номинация в XIV общоакадемичен конкурс \"Рисунка\", НХА\r\n2014 г. - Втора награда за етюд глава в конкурса за учебна рисунка на НУИИ \"Илия Петров\"\r\n2012 г. -Участие в конкурса \"Васил Левски и Българското възраждане\", зала \"Георги Баев\" Бургас\r\n2011 г. - Първа награда в конкурса-изложба \"Св.Трифон Зарезан\" - община Сунгурларе  ", "date": "2019.11.05", "title": "Галерия Сердика представя \"Роби на времето\" - първата самостоятелна изложба на Мая Иванова"}
{"url": "https://www.actualno.com/business/aec-kozloduj-i-bulgargaz-sa-na-pechalba-tranzityt-na-gaz-za-turcija-i-gyrcija-se-sviva-mnogo-news_1400649.html", "text": "      308 млн. лв. е печалбата на АЕЦ \"Козлодуй\" за първите девет месеца на тази година, сочат финансовите отчети на държавната енергетика. Това е почти двойно повече, отколкото за същия период на миналата година и то при условие, че КЕВР задължи централата да продава 55,5% повече ток на регулирания пазар и намали цената за бита и малкия бизнес с 10 ст. за мвтч, посочва в. \" \".      Според данните, приходите на централата са малко над 1 млрд. лева, което е със 181 млн. лева повече от миналата година. Парите в наличност са 530 млн. лева.   Друго държавно енергийно дружество - \"Булгаргаз\", също има с какво да се похвали. То е на печалба от 35,8 млн. лв., при загуба в края на 2018 г. от 31,9 млн. лв., което е подобряване на финансовия резултат с 211,99%.\r\nОт отчета на “Булгартрансгаз” става ясно, че драстично са намалели количествата транспортиран газ към Турция - с 63% и към Гърция - с 20,38% , към Северна Македония има увеличен транзит с 34%. Газовият оператор отчита печалба от 81 млн. лв. сега при 68,8 млн. година по-рано. Какво още сочат числата - научете в !  Другият оператор - електроенергийният (ЕСО), отчита 16,6 млн. плюс при 25,11 млн. през 2018 г. НЕК обаче е на загуба с 16 млн. лв.\r\nДържавната ТЕЦ “Марица-изток 2” е натрупала загуба от 173 млн. лв. при 262 млн. през 2018-а, причината са най-вече разходите за квоти въглеродни емисии. Този разход дърпа назад и Българския енергиен холдинг, който е на загуба от 36,37 млн. лв. при 141,27 млн. печалба през 2018 г.    ", "date": "2019.11.05", "title": "АЕЦ \"Козлодуй\" и \"Булгаргаз\" са на печалба, транзитът на газ за Турция и Гърция се свива много"}
{"url": "https://www.actualno.com/starazagora/obshtinskijat-syvet-v-kazanlyk-se-sybira-na-pyrvoto-si-zasedanie-news_1397548.html", "text": "      Днес, 5 ноември, от 10:00 часа в Казанлък се събират на своето първо заседание избраните а 27 октомври общински съветници. На него новоизбраните съветници и кметове ще получат удостоверенията си  и ще положат клетва. След това старейшините трябва да си изберат председател.      В местния парламент, който ще управлява следващите четири години, 13 от 37-те мандата са за ГЕРБ, 9 - за БСП, 8 - за местна коалиция \"Алтернативата на гражданите\", 6 - за ДПС и 1 - за ВМРО.     ", "date": "2019.11.05", "title": "Общинският съвет в Казанлък се събира на първото си заседание"}
{"url": "https://www.actualno.com/analysis/gledna-tochka-ot-rusija-erdogan-opitva-da-si-igrae-i-s-moskva-i-s-vashington-news_1396796.html", "text": "      Москва и Вашингтон попаднаха в капана на Ердоган. Турците отново започнаха да флиртуват с Москва и Вашингтон по въпросите на военно-техническото сътрудничество. В рамките на един ден Анкара успя да постави под въпрос доставката на втора партида системи за ПВО С-400 и призова САЩ да обсъдят продажбата на изтребители F-35 в Турция. Според експерти, Реджеп Ердоган по този начин се опитва да използва противоречията между двете страни, които са принудени да се примирят с това, коментира руският вестник \"Взгляд\", цитиран от Агенция \"Фокус\".      Турското правителство се замисли дали да забави доставката на втората партида зенитно-ракетни системи С-400 \"Триумф\". Това съобщи в понеделник ръководителят на секретариата на турската отбранителна промишленост Исмаил Демир. Според него забавянето може да бъде свързано с преговори за трансфер на технологии и уреждане на съвместното им производство. В същото време Демир отбеляза, че втората фаза на доставката на С-400 може да бъде осъществена до края на 2020 г.\r\n„За втората фаза на доставките на С-400 имаме календар за следващата година. В този случай, за разлика от първия етап, говорим за съвместно производство и трансфер на технологии. Съвместното производство може леко да промени планирания календар, като го измести малко по-далече във времето, вероятно до края на 2020 г.“, заяви Демир и добави, че между Москва и Анкара текат технически консултации относно възможността за частично производство на компоненти на С-400 в Турция.   Освен това Демир по-рано тази сутрин обяви желанието на Турция да възобнови преговорите с Вашингтон за доставката на американски изтребители F-35. Той добави още, че Анкара не е съгласна „с твърденията, че F-35 и С-400 не могат да бъдат в една и съща държава“. \"Ние не виждаме проблеми от правна гледна точка\", каза Демир, но за всеки случай добави, че Анкара обмисля предложението на Москва да закупи руски изтребители.  Изданието припомня, че през юли, във връзка с придобиването от Турция на руския зенитно-ракетен комплекс С-400, САЩ обявиха прекратяването на по-нататъшното участие на Анкара в програмата F-35. В допълнение, Камарата на представителите на САЩ подкрепи законопроекта за санкциите срещу Турция.\r\nОтношенията между Анкара и Вашингтон се обостриха допълнително, след като Турция започна военната операция „Извор на мира“ в северната част на Сирия и след това сключи така наречените „Сочински споразумения“ с Москва, което даде възможност за значително нормализиране на ситуацията в този регион. И докато в Европа обсъждаха разцепление в НАТО, Русия успя преждевременно да завърши доставката на всички компоненти на С-400 в Турция. В резултат на това САЩ отмъстиха на Анкара за придобиването на системите С-400 и за руско-турското споразумение за Сирия, подготвяйки санкции срещу ръководството на републиката и признавайки арменския геноцид. А това от своя страна навреди на чувствата не само на управляващата класа на Турция, но и на местната интелигенция.\r\nСпоред Андрей Кортунов, генерален директор на Руския съвет по външни работи, това състояние принуждава турското правителство и президента Ердоган лично да започнат да търсят компромиси с Вашингтон.    „В изявленията на Анкара относно С-400 и F-35 става ясно, че те не искат да изострят спора си със САЩ, защото това заплашва Турция с неприятни икономически и политически последици. Следователно Ердоган все пак ще търси някакъв компромис с Тръмп “, каза Кортунов пред вестник „Взгляд“.   „От друга страна, турците наистина искат да произвеждат С-400 заедно с Русия. Но ако съдим по коментарите, които получаваме от нашите правителствени структури, Москва не харесва тази идея. Освен това зад С-400 има дълга редица други купувачи и ако турците откажат системите, ще намерим къде да ги поставим\", предполага събеседникът.\r\nСледователно, продължава експертът, Ердоган може да се оттегли от сделката със С-400 със сравнително малки загуби на репутацията. „Но двете страни (Турция и САЩ) имат разногласия не само по отношение на военната техника, но и по отношение на ситуацията в Сирия като цяло и по-конкретно по отношение на кюрдите, отношенията в НАТО и икономическите въпроси“, припомни политологът.\r\n„Освен това във Вашингтон все повече се чуват мнения, че Ердоган се превръща в авторитарен лидер. И в такава ситуация, разбира се, желанието на Ердоган да възобнови преговорите за F-35 запазва известна свобода на маневриране\", каза Кортунов.\r\nСпоред експерта турският лидер ще маневрира между интересите на Москва, Вашингтон и страните от НАТО поне до президентските избори в САЩ, които са насрочени за ноември 2020 г.   „Все още не се знае дали Тръмп ще спечели изборите или не. И ако той спечели, не се знае каква ще бъде неговата политика след това. Следователно, повечето страни, включително Турция, сега имат изчаквателна тактика. Ердоган е малко вероятно да седи дълго на два стола. Но до следващите избори в САЩ това е съвсем реалистично “, каза Кортунов.   В същото време директорът на Центъра за изследване на Близкия Изток и Централна Азия Семьон Багдасаров вярва, че Ердоган може да използва противоречията между Русия, САЩ и други страни от НАТО безкрайно.\r\n„Ердоган е един от най-могъщите и хитри политици на нашето време. Защото всички ще го търпят още дълго време. И сега той много умело използва противоречията на световните сили в Сирия, за да реши собствените си проблеми “, каза Багдасаров пред вестника.\r\nВ същото време експертът призова руското ръководство да не споделя с Турция технологиите за производство на комплексите С-400. „Много сме помогнали на Турция в историята, само спомнете си 20-те и 30-те години. И тогава по време на Втората световна война милионни армии бяха до нашите граници. Ето защо трябва да бъдем внимателни тук “, добави Багдасаров.\r\nТой припомни, че \"на Ердоган може много да му се размине\", тъй като Русия е заинтересована от реализиране на проекти като \"Турски поток\" и изграждането на АЕЦ \"Аккую\".\r\n„Американците също виждат поведението на Ердоган и в Белия дом то предизвиква възмущение. Но те също трябва да си затварят очите много, предвид ролята и тежестта на Турция в НАТО. Но Турция няма да бъде изключена от съюза. Първо, Анкара няма да иска да си тръгне оттам; и второ, те няма да искат да я пуснат от блока. Затова всички ще трябва да търпят Ердоган до смяната на властта в Турция “, завърши Багдасаров. ", "date": "2019.11.05", "title": "Гледна точка от Русия: Ердоган опитва да си играе и с Москва, и с Вашингтон"}
{"url": "https://www.actualno.com/politics/direktoryt-na-informacionno-obslujvane-ne-vidja-osobeni-problemi-pri-mestnite-izbori-news_1401854.html", "text": "      Организацията беше, хайде да не казвам отлична, но много добра. Нямаше ги цирковете от \"Арена Армеец\". Така ръководителят на \"Информационно обслужване\" проф. Михаил Константинов коментира процеса на организация на местните избори.      Що се отнася до , Константинов заяви пред БНТ, че \"първият списък е грешен\" (бел. ред. - ). Обяснение обаче защо е така, той не даде и препрати към отговорния орган. \"Няма нищо общо с гласовете и изборния процес\", увери той и добави, че такива грешки рушат доверието сред хората.   \"Не може да обвините определени хора, само защото са гласували по един или друг начин. Купуването и продаването на гласове се доказва\", настоя Константинов, предвид .\r\nЩо се отнася до екзитполовете, директорът на \"Информационно обслужване\" смята, че много десни избиратели не са си казали, че са гласували за Мая Манолова. Досега не е имало такъв случай на разминаване, твърди експертът. Припомняме, че по екзитполове преди края на изборния ден, които редица медии публикуваха в нарушение на Изборния кодекс, разликата между Йорданка Фандъкова и Мая Манолова достигаше над 10%, в някои случаи и повече, но накрая тя стана 5%, когато излязоха реални резултати - паралелно преброяване. А какво се случва с медиите, които пускат екзитполове преди края на изборния ден - научете в !  Същевременно Константинов подчерта, че избирателите не са се справили с бюлетината за избор на общински съветници. Невалидните бюлетини за съветници са около 15%, а за кметове – 4%. \"За съжаление по тези големи бюлетини хората са писали доста работи, в общия случай неприлични\", посочи експертът, като добави, че има и само отбелязани преференции, има и изцяло празни бюлетини – всякакви нарушения, които правят гласа невалиден. При общинските съветници, 18% са \"засегнати\" с преференции. ", "date": "2019.11.05", "title": "Директорът на \"Информационно обслужване\" не видя особени проблеми при местните избори"}
{"url": "https://www.actualno.com/crime/specsydyt-reshi-minu-stajkov-ostava-v-aresta-news_1403165.html", "text": "      Специализираният наказателен съд отново отхвърли искането на Миню Стайков да излезе от ареста. Според магистратите има опасност той да повлияе на хода на разследването, съобщават от пресцентъра на Прокуратурата.      Той и адвокатите му поискаха по-лека мярка за неотклонение, за да може да се лекува. Стана ясно, че Стайков страда от много заболявания - депресия, анемия, мозъчно и урологично заболяване. На съдебното заседание бизнесменът беше доведен отново в инвалидна количка, но специализирания съд отсъди, че Стайков има достатъчно възможности за лечение в затвора.   Алкохолният бос е заподозрян в злоупотреба с европейски земеделски фондове. Той беше задържан на 5 септември 2018г. Тогава му бяха повдихнати обвинения за ръководене на организирана престъпна група за данъчни престъпления и пране на пари. Оттогава Миню Стайков е в ареста.\r\nПрез май тази година му бе повдигнато обвинение и второ,  ново дело, в което бизнесменът е заедно с още 13 души. От тях 5-ма бяха служители в Държавен фонд \"Земеделие\". Обвинението беше за злоупотреба с европейски земеделски фондове по програмата за развитие на селските райони и Националната програма за подпомагане на лозаро-винарския сектор. Разпоредителното заседание на съда по делото е насрочено за 25 ноември.  Преди дни Антикорупционната над 134 милиона лева на алкохолния бос Миню Стайков и 9 негови близки.\r\nДелото доведе и до рокади в Държавен фонд \"Земеделие\". Директорът му Живко Живков напусна \"по лични причини\" няколко дни след като заместникът му Калоян Костадинов беше уличен в съучастие при източването на еврофондове. Кой е Калоян Костадинов можете да видите    Как злоупотребите с евросредства за земеделие у нас влязоха в световните медии, можете да прочетете в      ", "date": "2019.11.05", "title": "Спецсъдът реши, Миню Стайков остава в ареста"}
{"url": "https://www.actualno.com/america/silno-zemetresenie-po-vreme-na-protesti-razlulja-stolicata-na-chili-video-news_1402008.html", "text": "       Силно земетресение разлюля чилийската столица Сантяго на 4 ноември, докато в центъра на града протестите срещу лошите социални услуги и икономическото неравенство продължават, предаде АП.           На кадри, публикувани в Twitter, се вижда земетресението по време на протести. Вече три седмици продължава недоволството в страната. То започна от увеличение на цената на билета в метрото. Въпреки отмяната на поскъпването и обявените социални мерки от президента на Чили протестите не спират. При сблъсъци със силите на реда досега са загинали 18 души, а над 7 000 са задържани.    По данни на Геологическия институт на САЩ магнитудът на труса е бил 6,0 по скалата на Рихтер. Епицентърът е на 28 км югозападно от град Илапел близо до крайбрежието, а огнището на дълбочина 49 км.\r\nСпоред базирания във Франция Европейско-средиземноморски сеизмологичен център трусът е бил с магнитуд 6,3, а епицентърът в близост до крайбрежния град Кокимбо в централната част на Чили, предаде ТАСС.         Освен в столицата трусът е бил усетен в много населени места в централната част на Чили. Засега няма данни за пострадали хора и материални щети.\r\nВ социалните мрежи бяха разпространени кадри от домашни видеокамери, които показват силата на труса.    Страната е сред държавите с най-силна сеизмична активност в света. През 2010 г. земетресение с магнитуд 8,8 и цунами причиниха смъртта на 525 чилийци, а 26 изчезнаха безследно, припомни АП. ", "date": "2019.11.05", "title": "Силно земетресение по време на протести разлюля столицата на Чили (ВИДЕО)"}
{"url": "https://www.actualno.com/europe/silni-vetrove-i-navodnenija-vyv-francija-i-italija-video-news_1402932.html", "text": "      Силна буря във Франция за пореден път в рамките на месец остави хиляди без ток. От лошото време е засегната и Италия.      50-годишна жена е безследно изчезнала. За момента не се съобщава за други пострадали или големи материални щети. Спасителни операции и отстраняване на аварии се провеждат и в двете държави.   В Италия бурята предизвика наводнения и кални свлачища. Училища останаха затворени.    Във Франция вятърът достигна на места скорост над 160 км/ч. Затворени са много пътища.     Метеоролозите предупреждават, че лошото време ще се задържи и през следващите дни.     ", "date": "2019.11.05", "title": "Силни ветрове и наводнения във Франция и Италия (ВИДЕО)"}
{"url": "https://www.actualno.com/starazagora/izlojba-pripomnja-izvestni-no-zabraveni-starozagorki-news_1402844.html", "text": "      „Старозагорки известни и незаслужено забравени“ е името на изложбата, която откриват днес в 18 часа в Регионалната библиотека „Захарий Княжески“. Тя е резултат от усилен изследователски труд и в нея са представени имената и биографиите на 12 жени, които са оставили следа в историята на Стара Загора и България.      Част е от проект \"Старозагорки\", който се реализира с подкрепата на Български фонд за жените и с партньорството на регионалната библиотека. Идеята и да се проучат историите на жени от родени или живели в Стара Загора в различни исторически периоди и дали своя принос за развитието му в определена област, както и да бъдат представени пред местната общественост.   В изложбата са използвани документи от фондовете на библиотеките „Захарий Княжески” и \"Родина\", Регионалния исторически музей, Художествената галерия и лични архиви. ", "date": "2019.11.05", "title": "Изложба припомня известни, но забравени старозагорки"}
{"url": "https://www.actualno.com/starazagora/prioritet-na-galina-stojanova-shte-e-vseki-grajdanin-na-kazanlyk-news_1403138.html", "text": "      Удостоверенията за избор на (ГЕРБ), на 37-те общински съветници и на кметовете на населени места днес бяха връчени от председателя на Общинската избирателна комисия Здравко Балевски на тържествено заседание на новосформирания общински съвет в Града на розите. Заседанието беше открито от областния управител на Стара Загора Гергана Микова.      След полагането на клетва беше направен избор за на местния парламент. Бяха издигнати две кандидатури - на от ГЕРБ и на Моника Динева от БСП. С подкрепата на 24-ма съветници беше избран Златанов, който оглавяваше съвета и в предходния мандат\r\nВ първото си изказване благодари за доверието на избирателите и обяви, че ще работи с всички политически групи в общинския съвет и заяви, че ще работи за родителите и децата на Казанлък.\r\n„Заявявам категоричното си желание да работя с всички групи общински съветници и ще го докажа с .\", каза Стоянова.  Първата стъпка на кмета е предложение за в Казанлък под формата на ваучер на стойността на необходимото количество памперси за отглеждането му. Ако съветниците одобрят предложението й, ваучер ще получават родители, които се осигуряват, имат постоянен адрес и не получават социални помощи.\r\nВтората стъпка е предложение за     за сметка на бюджета,е третата стъпка, която ще предложи Галина Стоянова.    „ които остават или ще се завърнат в община Казанлък, образовани, трудолюбиви и водени от любовта си към родния край и корените си, в подкрепа на раждаемостта и демографската политика“, каза кметът. Според нея необходимите финансови ресурси могат да се понесат точно сега. Тя заяви, че благодарение на доброто управление през последните 8 години днес е възможно да се стимулират младите семейства и .\r\n\" . Обичам Казанлък и ще продължа да работя с чест и морал за престижа на прекрасната ни Долина и обичната ни община“, каза още Стоянова.\r\nВ новия общински съвет в Казанлък влязоха 5 партии и коалиции. От 37-те му членове 13 са на ГЕРБ, 9 - на БСП за България, 8 - на местната коалиция „Алтернативата на гражданите“, 6 - на и 1 - на ВМРО. ", "date": "2019.11.05", "title": "Приоритет на Галина Стоянова ще е всеки гражданин на Казанлък "}
{"url": "https://www.actualno.com/politics/ahmed-bashev-v-kraja-na-kampanijata-se-kupuvaha-glasove-za-150-lv-news_1401906.html", "text": "      \"Гледах тази пошла практика да се купуват гласове. И двата щаба купуваха гласове на килограм. Жандармерията и полицията пристигнаха в Гърмен, когато вече всичко беше приключило. В началото на кампанията един глас струваше 50 лева, а в края – 150 на глас.\" Това каза в интервю за bTV бившият кмет на Гърмен Ахмед Башев, който бе арестуван по подозрения за търговия с гласове.      По думите му, за да се заинтересува главният прокурор от него показва, че явно е интересна личност.   \"В колата ми имаше 2000 лева и празни бюлетини от първия тур, с които правехме агитация. Парите бяха останали в колата, защото със съпругата ми ходихме през деня на пазар. Темата за изборите не стоеше, защото те за мен приключиха още на първия тур. Аз бях отпаднал от надпреварата\", поясни той.\r\n\"За опонентите ми това беше война. За мен те не бяха врагове, а политически опоненти\", допълни още бившият кмет на община Гърмен.  Според него хората го уважават: \"Харесват ме. Ходя по селата. Дори в кв. „Кремиковци“ ромите бяха гласували за мен без да са им предлагани пари\", разкри Башев.\r\nТой даде съвет на наследника си на поста да се отърси от кърлежите, които сега били до спечелилия, както преди до него.   \"Сега ще до дупка, стига да имам възможност\", закани се Ахмед Башев.     ", "date": "2019.11.05", "title": "Ахмед Башев: В края на кампанията се купуваха гласове за 150 лв. "}
{"url": "https://www.actualno.com/analysis/the-financial-times-istinskata-cel-na-francija-zapadnite-balkani-vyn-ot-es-zavinagi-news_1403177.html", "text": "             Вестникът коментира, че в случаят със ходът на Макрон показва лицемерието на ЕС, припомняйки, че Съюзът отдавна обещава началото на преговори за членство, ако страната намери компромис с Гърция относно името - условие, изпълнено с Договора от Преспа, който влезе в сила през февруари.   „В интерес на истината Макрон не беше сам в изразяването на резерви относно разширяването на ЕС към Югоизточна Европа. Дания и Холандия подкрепиха Франция в противопоставянето на преговорите за членство с Албания. Освен това, когато Европейският парламент прие резолюция в подкрепа на започването на преговори за членство с двете балкански държави, 136 евродепутати или почти 1/4 от гласувалите подкрепиха позицията на Макрон“, отбелязва изданието.\r\nОт редакцията на вестника смятат, че Макрон е прав, когато настоява, че Съюзът трябва да се съсредоточи върху вътрешните реформи, преди да приеме нови членове, оценявайки, че „най-важният проект на ЕС“ - 19-членната еврозона - остава наполовина изградена къща, а не достигат и широкоевропейски действия в някои области като миграцията и политиката за убежище.  The Financial Times пише също, че са се появили слухове, че истинската цел на Франция е „трайно да затвори вратата на “ и вместо това да им предложи членство в т.н. европейска икономическа зона, която ще остави тези държави вън от политическите институции на Съюза и ще останат „европейци от втора класа“.\r\n„Неуспехите в Сирия и на Балканите са симптоми, които сочат несигурната позиция на ЕС в глобален аспект и неефективността на френско-германското сътрудничество. Но ако ЕС не може да оправи нещата пред своята врата, къде ще може?, заключава в своя анализ авторитетното издание.    ", "date": "2019.11.05", "title": "The Financial Times: Истинската цел на Франция - Западните Балкани вън от ЕС завинаги"}
{"url": "https://www.actualno.com/mestniizbori2019/georg-spartanski-sled-policejskata-akcija-v-bukovlyk-nad-500-glasa-za-men-se-preljaha-kym-glasovete-na-moja-oponent-news_1403237.html", "text": "      „Потресен съм от тази дивашка, мутренско-бандитска кампания, която в последните два месеца се водеше срещу мен, срещу семейството ми, срещу името и честта ми. Докато имаше само черен пиар срещу мен в жълти и кафяви сайтове, някак си проявих необходимото достойнство и търпение, за да понеса тази кална помия. Но когато се намесват държавни институции, които трябва да гарантират законността в държавата, не мога да остана мълчалив.“ Това заяви днес кметът на Плевен Георг Спартански, който спечели балотажа в общината срещу кандидата на ГЕРБ Мирослав Петров.      „Няколко дена преди втория тур на изборите потърсих контакт с директора на ОД на МВР в Плевен Красимир Начев, защото получих информация, че срещу мен се готви чудовищна манипулация. За първи път той не ми отговори на телефонно обаждане. Вечерта го потърсих с три СМС-а. Написах, че силно се надявам все още да има държава в България и че не следва по един брутален начин полицията да бъде въвличана в обслужване на определени интереси, които нямат нищо общо със законността. Казах, че няма да позволя да бъда евтино манипулиран и няма да оставя да се търкаля името ми в калта. Ще направя всичко възможно и като юрист да защитя всичките си права“, разказа Георг Спартански.   Красимир Начев го уверил по телефона, че полицията ще си свърши перфектно работата, че те неуморно работят „на терен“, за да прекратят всякакви инсинуации и че спрямо него нямало никакви сигнали.\r\n„В изборния ден започна да става нещо страшно. Получих информация, че хора, които ми симпатизират и са ми застъпници в секционни комисии в село Буковлък и в град Славяново, са арестувани и са им повдигнати обвинения. Правеше се всичко възможно да нямам свои представители, дори симпатизанти до секциите там. Отново получих СМС, че полицията прави всичко възможно купеният вот да бъде елиминиран“, продължи Спартански.  Той показа и сравни резултатите от гласуването в прословутото село Буковлък, в което преобладава ромско население.\r\nНа първия тур там от 3 200 гласоподаватели правото си на вот са упражнили около 1 500 избиратели. Малко под 600 от тях са били за Спартански, а неговият опонент получил около 840 гласа.   „Когато бяха арестувани мои симпатизанти и застъпници, се оказа, че в секциите в Буковлък нямам свои представители, които да наблюдават и да гарантират законността на изборния процес. А нямам и в секционните комисии, защото съм независим кандидат. И на балотажа резултатите в Буковлък бяха следните: 1 500 гласували, 1 378 гласа за кандидата на ГЕРБ Мирослав Петров и 109 гласа в моя полза.    Особено впечатляващи са резултатите 205 секция – там внушенията, че Спартански купува гласове, бяха „подкрепени“ с цели 3 гласа – срещу „кристално чисти“ 643 гласа за Мирослав Петров. Явно 500 души от тези, които дадоха гласа си за мен на първия тур, за седмицата до балотажа са преживели внезапен катарзис и при липсата на мои застъпници бяха пренасочени към моя опонент. На местните избори преди 4 г. в Буковлък се случи същото – тогава на първия тур имах 273 гласа там. На втория тур, след същата „профилактика“ получих 35 гласа. Искам щабът на неуспелия кандидат и държавните институции да коментират тези резултати. Ако няма реакция на държавата, вероятно ще поискам среща с посланиците на страните членки на ЕС“, твърди Георг Спартански. ", "date": "2019.11.05", "title": "Георг Спартански: След полицейската акция в Буковлък над 500 гласа за мен се преляха към гласовете на моя опонент"}
{"url": "https://www.actualno.com/society/stranata-ni-e-na-2-ro-mjasto-v-es-po-reciklirane-na-plastmasovi-opakovachni-otpadyci-news_1403167.html", "text": "      Около 42% от пластмасовите опаковачни отпадъци в ЕС са били рециклирани през 2017 г., сочат публикувани днес данни на Евростат. В седем страни членки над половината от тези отпадъци са рециклирани.      В сравнение с 2005 г. тези обеми са се увеличили с 18 на сто в Евросъюза, предаде БНР.   През 2017 г. най-високо ниво на рециклиране на пластмасови опаковачни материали е регистрирано в Литва (74%), на второ място е България (65%), следвана от Кипър, Словения, Чехия, Словакия и Холандия (50%).\r\nНа обратната страна на скалата е Малта с 24 на сто за 2016 г., следвана от Естония, Франция и Финландия (по 27%).   ", "date": "2019.11.05", "title": "Страната ни е на 2-ро място в ЕС по рециклиране на пластмасови опаковачни отпадъци"}
{"url": "https://www.actualno.com/politics/radan-kynev-otchete-goljamata-greshka-na-demokratichna-bylgarija-za-mestnite-izbori-news_1403222.html", "text": "       Ако виждам една ключова стратегическа грешка на ръководството на ДБ, то беше принципното отхвърляне на варианта подкрепа за независими кандидати за кметове.      До този извод след местния вот стигна евродепутатът и зам.-председател на ДСБ Радан Кънев.  Публикуваме цялото му изявление в социалната мрежа Facebook без редакторска намеса:   \"Минаха първите емоции - и от успехите, и от неуспехите. Остава много работа за вършене и изводите - такива, каквито всеки е направил за себе си. Не като интелектуално упражнение, а като насока за политически действия и решения през следващите месеци, в периода до парламентарните и президентски избори. И преди всичко - до следващите местни избори, защото истински политически пробив без национална политическа структура просто не е възможен.\r\nМоите изводи:\r\n1. Местните избори показаха огромна обществена енергия за по-добро управление. Нарочно не казвам “за промяна” - защото българските граждани показаха, че не искат промяна на всяка цена. Искат по-добра власт. А това е различно.       2. От Демократична България не успяхме да използваме тази енергия, освен на балотажите за кметове в столичните райони. Не успяхме най-вече поради плахо и сбъркано стратегическо целеполагане на политическо ниво, а не поради слаби кандидати, слаба кампания или тактически грешки.\r\nНезависимо от това - основно благодарение на избора за районни кметове и съветници в София, сме в несъмнено по-силна позиция отколкото преди изборите. Днес имаме политически ресурс и екип, с който да следваме нови и по-амбициозни стратегически цели, стига да успеем да се обединим около тях.\r\n3. БСП не може да бъде алтернатива, за кой ли път. Може да предложи “промяна” - но промяна към по-лошо. И избирателите отлично го разбират. Със сигурност не може да предложи по-добро управление, освен с няколко силни мажоритарни кандидатури, които “пробиха” в отделни областни и общински центрове.\r\n4. Националистите също не са алтернатива в българската политика. Те имат своето стабилно и закономерно присъствие, основно през (поне демонстративно) най-умерената си фракция ВМРО, но са по-скоро дежурна патерица на статуквото, а не избор за промяна.\r\n5. Демократичната общност, хората, които изразяват през избора си воля за подобрение на живота, които искат пълноценно осъществяване на потенциала на българската нация, не се изчерпват с \"Демократична България\", а още по-малко - с коалицията в този си организационен вид. Пробивът към по-добро управление на национално ниво е възможен, но той изисква пълноценни изводи от изминалите избори и смели политически действия.      Няколко бележки в тази посока:\r\n- Системните опити ДБ и цялата демократична общност да бъдат набедени за “леви”, “либерали”, “зелени левичари” и пр., вместо да избодат очи, изписаха вежди. Никой класически десен избирател не отиде при управляващите ГЕРБ/ВМРО по силата на тази евтина пропаганда. Коалицията ГЕРБ/СДС остана също толкова непривлекателна за “сините” избиратели, колкото ГЕРБ сам по себе си, да не кажа повече.\r\n- Очевидно е, че темите, свързани със свободата и законността (в т.ч., но съвсем не само, медийна свобода и реформа в правосъдието), имат широка обществена подкрепа. Още по-ясна е подкрепата за политики в защита на чистата и здравословна околна среда и градска среда.\r\n- Накратко - съюзът между традиционните “десни” и политици, общественици и лидери на мнение с “либерални” и “зелени” каузи е логичен, перспективен и успешен, дори когато е на моменти труден и напрегнат. Този съюз трябва да се развива, а не отрича.\r\n- Ако виждам една ключова стратегическа грешка на ръководството на ДБ, то беше принципното отхвърляне на варианта подкрепа за независими кандидати за кметове. Не обсъждам конкретните казуси, а политическата философия зад това решение. Вярвам, че друг стратегически подход, достатъчно рано заявен, можеше да даде на демократичната общност балотажи и потенциално - кметове в София и други големи градове. Разбира се, това е моето лично мнение, което никога не е било тайна. Разбирам и обратната логика, но мисля, че на тези избори тя ни подведе в грешна посока. Предстои сериозен вътрешен дебат, който има дълбочина и значение далеч отвъд обичайните заклинания в социалните мрежи.   - Същото се отнася за отказа от коалиране в по-малките общини, където ДБ остана масово непредставена или представена с 1-2 съветници. На предстоящите парламентарни избори, ако не се вземат спешни мерки в тази посока, тази слабост може да има фатален резултат.\r\nВ заключение: “Демократична България” трябва не само да продължи съществуването си. Трябва, по думите на единия от съпредседателите си, Hristo Ivanov, да премине в “друго агрегатно състояние”. Да престанем да обсъждаме смисъла от коалицията, а да започнем да говорим за нейното обединение в реална политическа сила - с общо национално колективно ръководство и демократичен модел за вземане на решения, с общи структури в цялата страна, а не само в столицата, с общи механизми за привличане на авторитетни местни и национални политици и лидери на обществено мнение.\r\nИ съвсем не на последно място - с общи идеи и позиции по най-важните ежедневни проблеми на българите - доходи и сигурност, както и по ключовите въпроси на политиката на 21 век - миграция, борба с промените в климата и кризата на околната среда, бъдещето на пазара на труда в дигиталната ера, нелоялната конкуренция и търговските войни между Китай и САЩ, имперските амбиции на Ердоган и Путин.\r\nЯсно ми е, че такова обединение ще срещне отпора на често самодостатъчните партийни апарати, заети с наместване на имена в късите списъци на “сигурните избираеми места”. Но трябва да разберем, че докато се занимаваме с този тип дейности, нямаме никаква надежда да осъществим големите реформи, които обещаваме. Те изискват да вземем властта - не като малкия партньор, не като коректив, не като легитимация и украса. А като основна политическа сила. Това е възможно само с национална структура от стотици селски кметове и общински съветници, десетки общински кметове, кметове в най-големите градове и силна, единна парламентарна група. Нужна ни е 10-12 годишна политическа стратегия, а не боричкане около поредната изборна бариера.\r\nИ София показа, че такава стратегия е възможна, ако имаме нужната смелост и енергия.\" ", "date": "2019.11.05", "title": "Радан Кънев отчете голямата грешка на \"Демократична България\" за местните избори"}
{"url": "https://www.actualno.com/burgas/dobrovolci-spasiha-shtyrkel-letuval-v-burgas-news_1403221.html", "text": "      Спасителният център на Зелени Балкани спаси няколко щъркела , единият от които е донесен от Бургас. Според маркировката на крака на птицата, тя е долетяла от Полша. Белите щъркели, които са лекувани от ветеринарните лекари в клиниката в Стара Загора, са били три. Чуждестранните гости са маркирани с полски пръстени, един с чешки, а орелът рибар с норвежки. Птиците са намерени в различни краища на страната - Бургас, Русе, Поликраище, Раднево.      Историите им също са различи. На орела не е било възможно да се помогне, защото е намерен мъртъв, ударен от ток. Щъркелът от Поликлаище също е станал жертва на електропреносната мрежа, а птицата донесена от Бургас е постъпила с рани на крилете. Наложила се е ампутация и тя е остана в Центъра завинаги. Не е неизвестен произходът на щъркела от Русе. Оказало се е, че той е изтощен от пътя на миграция и след кратка почивка и престой в реанимацията в Центъра е пуснат на свобода. Маркирането на птиците с орнитологични пръстени, е един от методите, благодарение на които учените проследяват миграцията на пернатите. Пръстенът показва предпочитаните от тях места за почивка, до каква възраст живеят и други интересни факти от живота им.   Последната добра новина от Спасителния център на Зелени Балкани е, че с помощта на служители на \"Язовири и каскади\" Розов кладенец, къдроглав пеликан беше спасен от загиване.Това е втората акция организирана със служители на предприятието. Само преди година, по същото време беше спасена птица от същия вид. ", "date": "2019.11.05", "title": "Доброволци спасиха щъркел, летувал в Бургас"}
{"url": "https://www.actualno.com/analysis/erdogan-ako-sasht-ne-ni-dostavjat-f-35-proizvejdame-turski-iztrebiteli-news_1403173.html", "text": "      САЩ все още отказват да ни доставят нашите изтребители Ф-35, така че Турция ускори разработването на турски изтребител и търси алтернативи.      Това заяви президентът на Турция Реджеп Ердоган, цитиран от \"Дейли сабах\" и Анадолската агенция.   Турският лидер разкритикува поведението на САЩ към Анкара относно закупената от Русия система С-400.\r\nСвързването на С-400, който ние закупихме от Русия, с въпроса за Ф-35 и санкциите, и други въпроси не правят смисъл, убеден е той.  Гледам на това упорство като нов претекст за враждебност към нашата държава, добави той и изтъкна, че Турция отваря вратата си към държави, които са готови да преговарят и да постигнат компромис с Турция на равнопоставена база.\r\nВсе още има терористи в планираната зона за сигурност в Северна Сирия, недоволства Ердоган.\r\n\"Знаем, че все още има терористи в планираната зона за сигурност. Тези райони все още не са прочистени от терористи\", каза той пред парламентарната група на управляващата Партия на справедливостта и развитието.       Ердоган подчерта, че терористите извън границите на зоната организират атаки срещу турската армия.\r\n\"Ние няма да останем зрител на тази ситуация. Ние ще направим това, което е необходимо, както го направихме и преди. Турция ще продължи борбата си до неутрализирането на последния терорист в Турция, Сирия и Ирак\", закани се турският лидер.\r\nПрезидентът на Турция също разкритикува САЩ за отказа им да екстрадират Фетхуллах Гюлен.\r\nФетхуллах Гюлен е толкова важен за Турция, колкото беше лидерът на ДАЕШ (\"Ислямска държава\") Абу Бакр ал Багдади за САЩ, убеден е Ердоган.\r\nМеждувременно турският лидер заяви, че ще обяви решението си дали на 13 ноември официално ще посети Вашингтон след телефонен разговор с американския си колега Доналд Тръмп.       ", "date": "2019.11.05", "title": "Ердоган: Ако САЩ не ни доставят F-35, произвеждаме турски изтребители"}
{"url": "https://www.actualno.com/cosmos/izlojba-po-sluchaj-50-godini-kosmicheski-izsledvanija-v-ban-news_1391702.html", "text": "      Непоказвани фотографии, снимани от кораба на първия български космонавт Георги Иванов „Союз 33“ ще покаже  Институтът за космически изследвания и технологии (ИКИТ-БАН) по повод своя 50-годишен юбилей. Изложбата „Земята през погледа на първия български космонавт Георги Иванов“ и тържествената сесия-събрание ще се състоят на 6 ноември от 10.30 часа в зала „Проф. Марин Дринов“ на Българската академия на науките.      Институтът води началото си от създадената на 1 ноември 1969 г. Научна група по физика на космоса. С решение на Бюрото на Министерски съвет от 1974 г. тази група прераства в Централна лаборатория за космически изследвания, която през 1987 г. е преструктурирана в сегашния Институт за космически изследвания на БАН. Мисията на ИКИТ – БАН е извършване на фундаментални и приложни изследвания в областта на физиката на Космоса, дистанционните изследвания на Земята и планетите и аерокосмическите технологии.   Събитието ще се проведе под патронажа на Президента на Република България Румен Радев. ", "date": "2019.11.05", "title": "Изложба по случай 50 години космически изследвания в БАН"}
{"url": "https://www.actualno.com/balkani/turcija-provede-uspeshni-izpitanija-na-krilata-raketa-s-morsko-bazirane-news_1403256.html", "text": "      Турция проведе успешни тестови стрелби с първата изцяло домашно разработена крилата ракета с морско базиране. Това съобщиха от управлението на военната промишленост на страната, цитирани от вестник Yeni Safak.      „Атмака“ е изстреяна от военния кораб „Киналида“, четвъртият противоподводен корвет клас Ада, произведен в рамките на турската национална програма за военни кораби, заяви Исмаел Демир.\r\nПроизведена от производителя на ракети Roketsan, Атмака се очаква да влезе на въоръжение в турската армия през втората половина на 2020 година, отбелязва още агенция \"Фокус\".   „Атмака“ трябва да замени американската противокорабна ракета Harpoon. Според Roketsan Атмака е с високоточна, далекобойна, прецизна ударна противокорабна ракета, която може да бъде интегрирана за патрулни лодки, фрегати и корвети.  Противокорабната ракета е устойчива на атмосферни влияния и устойчива на противодействия.\r\nАтмака е управляема ракета с обсег от 200 километра, която представлява заплаха за мишени извън линията на зрението.      ", "date": "2019.11.05", "title": "Турция проведе успешни изпитания на крилата ракета с морско базиране"}
{"url": "https://www.actualno.com/asia/jemenskoto-pravitelstvo-i-separatisti-si-podeliha-vlastta-news_1403269.html", "text": "      Международно признатото правителство на Йемен подписа във вторник споразумение за споделяне на власт със сепаратистите в южните райони на страната я, предава БГНЕС. Целта на споразумението е да се сложи край на конфликта, който кипи в рамките на гражданската война на страната.      \"Това споразумение ще отвори нов период на стабилност в Йемен. Кралство Саудитска Арабия стои с вас\", заяви престолонаследникът на Саудитска Арабия Мохамед бин Салман на церемонията по подписването в Рияд, излъчена по държавната телевизия.   \"В Саудитски Арабия  е радостен ден, когато двете страни се обединят.\"\r\nСпоред сделката сецесионистичният Южен преходен съвет (ЮПС) получи редица министерства, а правителството се върна в южния град Аден.  Специалният пратеник на ООН за Йемен Мартин Грифитс поздрави двете страни за сделката, за която каза, че ще приведе в движение усилия за прекратяване на по-широката гражданска война, която опустоши страната.\r\n\"Подписването на това споразумение е важна стъпка за нашите колективни усилия за постигане на мирно разрешаване на конфликта в Йемен\", каза той в изявление.   \"Слушането на южната заинтересована страна е важно за политическите усилия за постигане на мир в държавата.\"    Силите на Пояса на сигурността - доминирани от ЮПС - през август поеха контрола над Аден, който бе служил като седалище на обкръженото от неприятели правителство, което през 2014 г. беше прокудено от столицата Сана от подкрепяните от Иран бунтовници хуси.\r\nСблъсъците между сепаратистите и правителствените сили, които години наред предизвикаха опасения, че страната може да се разпадне изцяло. ", "date": "2019.11.05", "title": "Йеменското правителство и сепаратисти си поделиха властта "}
{"url": "https://www.actualno.com/balkani/otnovo-gorjat-styrnishta-v-rumynija-shte-ima-li-zadimjavane-v-ruse-news_1403229.html", "text": "      Запалени стърнища в Румъния са причинили задимяване на северния бряг на река Дунав. Сигналите за пожара дошли от русенци, които се опасяват от ново обгазяване. Това съобщиха от пресцентъра на Областна администрация - Русе, цитирани от Агенция \"Фокус\".      Граждани подали сигнали до областния управител на Русе Галин Григоров за задимяване на северния бряг на река на Дунав на територията на Румъния. Той разговарял с кмета на община Малу Еужен Шоаваб и разбрал, че отново става дума за запалени стърнища – този път в землището на споменатата по-горе община.   Кметът на община Малу поел ангажимент да бъде изпратена пожарогасителна техника в района на пожара, както и да бъдат предприети и други мерки за навременното овладяване на ситуацията.\r\nКъм момента димният облак е само на територията на Румъния. Според Регионалната инспекция по околната среда и водите няма опасност от ново задимяване и превишаване на допустимите норми на чистотата на въздуха в Русе. Те вадят своите заключения от посоката на вятъра и атмосферните условия в момента в района.  Институциите от българска и румънска страна продължават да са в постоянен контакт и при необходимост са в готовност да предприемат допълнителни действия.    ", "date": "2019.11.05", "title": "Отново горят стърнища в Румъния, ще има ли задимяване в Русе?"}
{"url": "https://www.actualno.com/health/ucheni-razrabotvat-superlekarstvo-sreshtu-gripa-news_1402838.html", "text": "      Според оценки на Световната здравна организация (СЗО), всяка година един милиард хора по света се разболяват от грип, от 3 до 5 милиона развиват тежки усложнения. Между 290 000 и 650 000 умират в резултат на свързаните с грипа респираторни заболявания. Изследователски екип, ръководен от Ричард Племпър от Атланта, успешно е тествал антивирусно лекарство срещу грип. Засега проучванията са извършвани само върху животни (порове) и в лабораторни условия върху тъканите на дихателната лигавица на човека, .      Лекарството, наречено EIDD-2801, блокира ензим, наречен РНК-полимераза, който играе важна роля в размножаването на вируса. В резултат на това лекарството задейства мутации в генома на вируса. Ако се появят достатъчно мутации, геномът става неефективен и вирусът вече не може да се размножава. Лекарите публикуваха резултатите от своето изследване през октомври в журнала “Science Translational Medicine”.    \"Молекулата е високоефективна срещу грипа\", посочва д-р Племпър, който преподава биомедицина в държавния университет в Джорджия и е разработил EIDD-2801 в сътрудничество с колеги от университета Емори. \"Тя е тествана върху широк спектър от всички грипни щамове и най-важното е, че осигурява висока бариера, която вирусът почти не може да преодолее.\"  Освен всичко друго, лекарството е тествано и срещу вируса на свинския грип, който избухна през 2009 г. по целия свят. Пробите са направени върху порове, защото те реагират на грипните вируси като човешкия организъм. След лечение с лекарството те показват значително по-кратки симптоми на треска в сравнение с останалите животни в групата.\r\nПри предишните антивирусни средства винаги е възниквала опасността, вирусът да развие резистентност към лекарствата чрез мутация. Д-р Март Тоутс, един от водещите автори на изследването, казва, че този път ще бъде много трудно вирусът да остане устойчив спрямо новата молекула. \"Досега не сме установили специфични мутации, които да доведат до резистентност\", твърди Тоутс. Той е уверен, че „генетичната бариера срещу вирусната резистентност е висока“. Медикаментът има „висок клиничен потенциал като лекарство срещу грип от следващо поколение“.   Лекарите ще тестват ефекта на лекарството за първи път върху хора идущата година.       ", "date": "2019.11.05", "title": "Учени разработват суперлекарство срещу грипа"}
